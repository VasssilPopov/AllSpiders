{"url": "http://www.focus-news.net/news/2017/06/14/2405091/futbol-yasen-petrov-e-noviyat-starshi-trenyor-na-kitayskiya-otbor-henan-dzhiane.html", "text": "Китайският футболен клуб Хенан Джиане обяви, че българинът Ясен Петров е неговият нов старши треньор, предаде  Xinhua.\r\n49-годишният Петров е бивш халф на българския национален отбор. Той започна треньорската си кариера, след като се пенсионира през 2001 г.  Виктор Турмаков", "date": "2017-06-14", "title": "Футбол: Ясен Петров е новият старши треньор на китайския отбор Хенан Джиане"}
{"url": "http://www.focus-news.net/news/2017/06/14/2405063/sliven-tri-sluchaya-na-marsilska-treska-sa-registrirani-v-oblastta.html", "text": "Три случая на марсилска треска са регистрирани от началото на годината  до края на месец май в област Сливен. Това съобщи за Радио „Фокус“ – Сливен д-р Даниела Калева от РЗИ – Сливен. „През 2016 година за същия период случаите са били четири, уточни д-р Калева. Епидемиологичната обстановка по отношение на трансмисивните инфекции, предавани чрез ухапване от кърлеж,  в областта е спокойна“, коментира д-р Калева. По думите ѝ заболяванията, които се предават чрез тях са няколко – марсилска треска, лаймска болест и кримска хеморагична треска, като само срещу последната има ваксина. Затова най-добрият начин да се предпазим е да не допускаме да ни ухапе кърлеж. За целта трябва да се носят дрехи с дълги крачоли и ръкави, да не се сяда върху трева или гола земя, да се използват репеленти. В случай, че все пак кърлежът е ухапал човек или животно, трябва да се отстрани внимателно, като се използват ръкавици и пинсети. Добре е да се потърси лекарска помощ, а след това в рамките на 35 дни – толкова е инкубационният период на  трансмисивните инфекции, пренасяни от кърлежи, да следи състоянието на ухапания. Симптомите са втрисане, висока температура, общо неразположение и локални реакции като обрив. „В този случай, задължително се пристъпва към медикаментозно лечение от специалисти“, уточни д-р Даниела Калева.\r\nЛюдмила ЙОРГОВА", "date": "2017-06-14", "title": "Сливен: Три случая на марсилска треска са регистрирани в областта"}
{"url": "http://www.focus-news.net/news/2017/06/14/2405057/nikoleta-tyancheva-im-asenovgrad-srednovekovniyat-panair-v-grada-shte-predstavi-otborni-bitki-strelba-s-lak-i-demonstratsii-na-boyni-tehniki.html", "text": "Средновековният панаир в Асеновград, който ще се проведе в Градския централен парк на 17 и 18 юни, ще представи отборни битки, стрелба с лък и демонстрации на бойни техники. Това съобщи за Радио „Фокус“ – Пловдив Николета Тянчева от Историческия музей в града, който организира събитието за шеста поредна година съвместно с Община Асеновград. По думите й по време на Средновековния панаир жителите и гостите на града ще се потопят в атмосферата на Второто българско царство, ще станат свидетели на епични битки и ще се докоснат до автентични средновековни оръжия и брони. „Гостите на панаира ще могат с чаша медовина в ръка да се насладят на изящните средновековни дърворезби, шевици, изделия от кожа и кованo желязо, средновековна декоративна скулптура. Посетителите на Средновековен панаир – Асеновград ще имат възможност сами да отсекат монета за спомен. Участниците, които ще пресъздадат средновековния живот, култура, бит, занаяти, въоръжение и снаряжение са от България и Румъния“, обясни Николета Тянчева. Тя посочи, че събитието се открива в 10:00 часа на 17 юни. Половин час по-късно ще се състои масова битка с всички налични на фестивала бойци. „В 11:00 ще се проведе демонстрация на строй и бойни формации от Средновековието, а от 11:30 ще започнат отборни битки. Програмата през първия ден продължава в 12:00 с демонстрация на бойни техники със средновековни оръжия. За времето от 12:30 до 16:00 часа жителите и гостите на Асеновград ще могат да видят Музей на открито, демонстрация на занаяти, въоръжение и снаряжение. През целия ден ще има и стрелба с лък“, каза Тянчева. Тя добави, че от 16:30 часа отново ще се състои демонстрации на строй и бойни формации от Средновековието, след тях отборни битки, а от 18:00 – масова битка.\r\nВторият ден на Средновековен панаир Асеновград ще протече с идентична програма – масова битка с всички налични на фестивала бойци, демонстрация на строй, бойни формации и техники от Средновековието, отборни битки, стрелба с лък. Събитието ще приключи в 16:00 часа на 18 юни.\r\nТони МИХАЙЛОВ", "date": "2017-06-14", "title": "Николета Тянчева, ИМ-Асеновград: Средновековният панаир в града ще представи отборни битки, стрелба с лък и демонстрации на бойни техники"}
{"url": "http://www.focus-news.net/news/2017/06/14/2405061/plovdiv-pozhar-e-izbuhnal-v-novostroyashta-se-sgrada-na-krastovishteto-na-ul-belitsa-i-peshtersko-shose.html", "text": "Пожар е избухнал в новострояща се сграда в Пловдив на кръстовището на ул. \"Белица\" и \"Пещерско шосе\". Това съобщи за Радио \"Фокус\" - Пловдив дежурен в Областно управление \"Пожарна безопасност и защита на населението\". Сигналът е подаден в 18.30 часа за горящ кофраж в сградата. На място е изпратен един екип. В момента се извършват довършителни дейности по погасяването на пожара. \r\nЦветана ТОНЧЕВА", "date": "2017-06-14", "title": "Пловдив: Пожар е избухнал в новострояща се сграда на кръстовището на ул. \"Белица\" и \"Пещерско шосе\""}
{"url": "http://www.focus-news.net/news/2017/06/14/2405064/dobrich-gradat-shte-bade-domakin-na-natsionalen-uchenicheski-konkurs-balgari-i-parvata-svetovna-voyna-mesta-na-pamet.html", "text": "Градът ще бъде домакин на Национален ученически конкурс „Българи и Първата световна война. Места на памет“ в дните 16-17 юни тази година. Това съобщи Надежда Иванова, координатор на международен проект, в рамките на който е организиран форумът, предаде кореспондентът на Радио „Фокус” – Варна. Официалното откриване е на 16 юни от 18.00 часа в Дом-паметника „Йордан Йовков“. Малко по-късно в същия ден е предвидена среща за преподавателите с главния експерт по история и цивилизация в МОН Радостина Николова. В първия ден за учениците от 18.45 часа ще бъде организирана образователна беседа „Събитията на Добруджанския фронт през погледа на военната проза на Йовков“ в постоянната експозиция на Дом-паметника „Йордан Йовков“. Във втория ден в четири работни сесии ще бъдат представени доклади и есета на участниците в научния конкурс. Официалното награждаване на победителите е на 17 юни от 18.30 часа. Регионалният исторически музей (РИМ) в Добрич е партньор по проекта по Програма за транснационално сътрудничество “Дунав“ 2014 - 2020 - NETWORKING IN PRESERVING THE FIRST WORLD WAR MULTICULTURAL HERITAGE IN THE DANUBE COUNTRIES с акроним NETWORLD. Проектът е посветен на опазването и популяризирането на културното наследство от Първата световна война и е насочен към един от обектите на Музея в Добрич – Мемориален комплекс „Военно гробище“ като най-емблематичен и представящ събитията по време на „Добричката епопея“. Партньори на РИМ – Добрич по проекта са Словения, Чехия, Унгария, Австрия, Румъния, Хърватска, Босна и Херцеговина, Италия, Германия, Белгия и Словакия, като някои от страните имат не само по един представител.\r\nЖулиета НИКОЛОВА", "date": "2017-06-14", "title": "Добрич: Градът ще бъде домакин на Национален ученически конкурс „Българи и Първата световна война. Места на памет“"}
{"url": "http://www.focus-news.net/news/2017/06/14/2405060/unss-osadi-deystviyata-i-na-prepodavatelya-i-na-studenta-razprostranil-v-sotsialnite-mrezhi-signal-za-nerednosti-na-izpita-po-geoikonomika-i-regionalno-razvitie-obzor.html", "text": "УНСС осъди действията и на преподавателя, и на студента, разпространил в социалните мрежи сигнал за нередности на изпита по „Геоикономика и регионално развитие“. Това стана ясно по време на пресконференция  относно решенията на Академичния съвет на висшето учебно заведение във връзка с проведения на 9 юни т.г. изпит. В пресконференцията взеха участие ректорът проф. д.ик.н. Стати Статев, заместник-ректорът доц. д-р Миланка Славова, академичният омбудсман проф. д-р Благой Колев, председателят на Комисията по етика проф. д.ик.н. Пламен Мишев, председателят на Контролния съвет проф. д-р Виолета Цакова, председателят на Студентския съвет Кристиян Маджуров, председателят на Студентския сенат Даниел Парушев и др.\r\nПроф. Стати Статев обясни, че студентът Кезим Медев, разпространил информация за нередности на изпита по „Геоикономика и регионално развитие“, е наказан с предупреждение за изключване. Той подчерта, че никой от присъстващите в качеството им на длъжностни лица и ръководители на институции в университета, не е бил информиран по надлежния ред за случая. Той посочи, че ректорският съвет е взел две решения в понеделник, като едното е било да се създаде комисия, пряко ангажирана по изясняване на случая. „Имаме доклад на комисията, в който се установяват нарушения от страна и на двете страни. Проф. Докова, че не е спазила правилника за организиране и провеждане на изпит и студентът за това, че не е спазил вътрешно нормативната уредба да се обърне към някоя от институциите“, допълни той и уточни, че причината за това е лоша практика по нарушаване на правилника, а от друга страна много силно уронване на престижа на УНСС. Проф. Статев посочи, че вчера се е получило заявление от Соня Докова за прекратяване на трудовото отношение. Според него няма как да ѝ бъде наложена персонално санкция, но Академичният съвет е осъдил тези практики, като е обърнал сериозно внимание на преподавателите, служителите и студентите да се спазва стриктно правилникът на УНСС, правилата за провеждане на изпити и учебни занятия и при възникване на инциденти, своевременно да бъдат информирани студентските органи. По думите му студентът Медев е изразил своето желание да продължи да се учи и да работи за подобряване на качеството на учебното заведение. Освен това, той е изразил съжаление, за развитието на случая. „Може би това повлия да не отидем към първоначалната нагласа на налагане на най-тежкото наказание и в двата случая. Ситуацията ни принуди в единия случай да не можем да наложим наказание, а в другия да го смекчим“, уточни проф. Статев. \r\nТой обърна внимание и на това, че няма искане от студентите изпитът по „Геоикономика и регионално развитие“ да бъде анулиран. По думите му проф. Докова е във второ удължение и няма как да й бъде отказано да бъде пенсионирана. „Тя избра варианта да се пенсионира. Много съжалявам и за двамата колеги. Проф. Докова е във военна болница в недобро здраве. Колегата, когато  е бил изслушан, също е казал, че не се чувства добре. Най-важно от всичко е здравето“, обясни проф. Статев. \r\nЗам.-ректорът доц. д-р Миланка Славова подчерта, че твърдението, че само на бели листи са поставяни оценки, не е 100% вярно. „Имаше листи, както с развити въпроси, така и такива, на които бяха имената на студентите и самите въпроси без да бъдат достатъчно развити. Това са точно студентите, на които е предложено да им бъде зачетена оценката от текущ контрол и те са я приели. По принцип в УНСС, съгласно правилника за учебната дейност, от изпит могат да бъдат освободени студенти, които имат оценка добър 4. Тези, които не са получили този текущ контрол, са се явили на изпита. Те са били около 30-40 от общо 160 в двата потока“, уточни проф. Славова. Тя  заяви, че признават вината на проф. Соня Докова и Комисията е излязла с предложение да бъдат наложени санкции. \r\nПредседателят на Комисията по етика към УНСС проф. Пламен Мишев  каза, че студентът Кезим Медев, сигнализирал за нередности на изпита по „Геоикономика и регионално развитие“, е признал, че е постъпил емоционално. „Той се съгласи, че е постъпил много емоционално. Малко прибързано прекратихме заседанието, тъй като каза, че не се чувства добре. Стигнахме до разбирателство, че емоциите са хубаво нещо, но при всички случаи първо трябва да се премисли преди да се реагира прекалено емоционално, особено когато се злепоставя една институция или човек“, коментира проф. Мишев. По думите му това говори за злоупотреба с определени възможности. „Разделихме се съвсем спокойно с колегата. Надявам се, че той си е направил изводът. Надявам се, че ще използва възможностите, които дава всяка една система за реакция, а няма да се поддава на емоциите“, посочи той. \r\nПроф. Виолета Цакова, която е председател на Контролния съвет към УНСС посочи, че от всичко това, което се случва и участвайки във всякакви работни срещи и търсене на добро решение, от създалата се ситуация е изпитала обида и от друга страна е получила много ясен сигнал. „Обидена съм, защото съм втори мандат председател на Контролния съвет. Над 80% от жалбите са от студенти. Нито един не е оставен настрани. Тъй като се касае за права и интереси режимът, по който работи Контролният съвет е много тежък, но веднага от понеделник задвижих процедурата. Огорчението ми е заради недоверието и прескачането ми. Тази институция винаги е била на страната на студентите. От друга страна съм сигнализирана за това, че нашите студенти ни нямат доверие. Нещо трябва да се направи. Не намирам този ход като най-добър“, коментира тя. \r\nПредседателят на Студентския съвет Кристиян Маджуров също заяви, че не толерира такива практики, както и това сигналите за тях да се изнасят извън институцията. „Въпреки че човекът е член на Студентския съвет, не ни беше уведомил. Не бяха информирани и другите институции. Студентският съвет се свиква извънредно не само защото Медев е негов член, но и е студент“, посочи той. \r\nПредседателят на Студентския сенат Даниел Парушев посочи, че това, което се е случило преди няколко дни, не е било добро за УНСС. „Това, което ще обсъждаме заради казуса с Кезим Медев, ще бъде през зимната сесия. Студентският съвет е обиден от това, което се случи. Ще бъде обсъдено неговото членство и дали подкрепят неговите виждания. По време на сесия сме и не можем да ги съберем в момента“, обясни още Парушев.\r\nРекторът на УНСС проф. Стати Статев коментира, че не може да разбере защо няколко пъти журналистите настояват за въпроса по анулирането на изпита. „50 човека, посещавали лекции, знаейки, че имат текущ контрол 3, си предават белите листи и излизат. Останалите 4 остават“, посочи той и уточни, че студентът Кезим Медев не е посещавал лекции и по правилата на УНСС той е трябвало да бъде санкциониран и да не бъде допуснат до изпит. „Студент, който не си е изпълнил ангажиментите по учебната програма, няма право да бъде допуснат на изпит. При нас е казано, че ако имаш повече от 3 отсъствия, може да не бъдеш допуснат до изпит“, допълни проф. Статев. По думите му обаче някои преподаватели са по-широко скроени и затова допускат такива студенти. „Не мога да проумея тази активност. Включително и Кезим Медев няма претенции за това, че оценката му е 2-ка“, каза още ректорът на УНСС.\r\nЛюба АЛЕКСИЕВА", "date": "2017-06-14", "title": "УНСС осъди действията и на преподавателя, и на студента, разпространил в социалните мрежи сигнал за нередности на изпита по „Геоикономика и регионално развитие“ (ОБЗОР)"}
{"url": "http://www.focus-news.net/news/2017/06/14/2405059/smolyan-v-rim-stoyu-shishkov-shte-bade-predstavena-veshtestvena-izlozhba-na-tema-pochetnite-grazhdani-na-smolyan-istoriya-i-pamet-po-povod-praznika-na-grada.html", "text": "В РИМ „Стою Шишков” – Смолян ще бъде представена веществена изложба на тема „Почетните граждани на Смолян-история и памет“ по повод Празника на Смолян – 18 юни, съобщиха от пресцентъра на музея. Отриването на изложбата е на 15 юни от 17.00 часа. Званието „Почетен гражданин на Смолян“ се присъжда на български чуждестранни граждани с особено големи заслуги към град Смолян от всички отрасли на обществено-политическия и културен живот на града, страната и в световен мащаб. За първи път се представя музейната колекция „Почетните граждани на Смолян“ на всички почетни граждани, които са дарили своите отличия през годините. Това са известните: проф.Асен Василев ,Ласло Наги, Тодор Кавгазов, Дора Василева,Петър Маринов,Валя Балканска,Младен Койнаров, Христина Лютова, Анастас Иванов и Величко Чолаков Тя съдържа над 60 експонати, представящи техни лични вещи и разкриващи ги като професионалисти. Ще бъдат показани също и почетни отличия и награди. Целта на тази изложба е да се покаже музейната събирателска и изследователска работа и да се провокира дарителския жест и на останалите почетни граждани на Смолян.", "date": "2017-06-14", "title": "Смолян: В РИМ „Стою Шишков” ще бъде представена веществена изложба на тема „Почетните граждани на Смолян-история и памет“ по повод Празника на града"}
{"url": "http://www.focus-news.net/news/2017/06/14/2405058/voa-katar-iztegli-vsichkite-si-voynitsi-ot-granitsata-mezhdu-dzhibuti-i-eritreya.html", "text": "Катар е изтеглил всичките си войници от границата между африканските страни Джибути и Еритрея, където отдавна има териториален спор, в който арабското емирство се опитва да играе ролята на медиатор, предава Voice of America .\r\nКатар не даде обяснения за хода си, който идва в разгара на дипломатическата криза в Персийския залив, при която други арабски държави скъсаха отношения със страната.\r\nКонтингентът от 450 катарски войници, е контролирал планинската граница между Еритрея и Джибути, заяви Насредин али, говорител на най-голямата въоръжена група на Еритрея „Демократичната организация на Червено море Афар“. Еритрейски сили са заели напуснатите от катарците позиции, съобщи Насредин али. Симеон Миланов", "date": "2017-06-14", "title": "VOA: Катар изтегли всичките си войници от границата между Джибути и Еритрея"}
{"url": "http://www.focus-news.net/news/2017/06/14/2405062/gazeta-express-ramush-haradinay-uveri-britanskiya-poslanik-che-novoto-pravitelstvo-na-kosovo-shte-bade-sastaveno-bez-otlagane.html", "text": "Номинираният за премиер на Косово, Рамуш Харадинай от коалиция ПАН, се срещна с британския посланик в Косово Рори о’Конъл, предава Gazeta Express.\r\nНа срещата Рамуш Харадинай увери посланик о’Конъл, че ще продължи усилията си за формирането на ново правителство „без отлагане“, и ще се обърне към въпросите, които се нуждаят от неотложно внимание като върховенството на закона, икономиката и интеграционните процеси. Във Фейсбук Харадинай благодари на Великобритания за подкрепата, която кралството е оказало на страната му, и призова за засилване на кооперацията между двете държави. Симеон Миланов", "date": "2017-06-14", "title": "Gazeta Express: Рамуш Харадинай увери британския посланик, че новото правителство на Косово ще бъде съставено „без отлагане“"}
{"url": "http://www.focus-news.net/news/2017/06/14/2405066/vitseprezidentat-iliyana-yotova-balgariya-ima-nuzhda-ot-silni-lichnosti-koito-imat-volyata-da-izvarshvat-reformi.html", "text": "Вицепрезидентът Илияна Йотова пристигна в село Славовица, за да участва в отбелязването на 94 години от гибелта на земеделския водач и министър-председател на България през периода 1919-23 година - Александър Стамболийски, предаде репортер на Радио \"Фокус\" - Пазарджик. Тя се срещна и разговаря с хората от родното село на Стамболийкски. Вицепрезидентът коментира, че България има нужда от силни личности, които имат волята да извършват реформи. \"Историята обича силните хора и затова личности като Стамболийски трябва да бъдат помнени и почитани\", каза също Йотова. Тя допълни, че такива малки населени места като Славовица не трябва да бъдат забравяни, а трябва да се направи всичко възможно да бъдат включени в картата на маршрутите в България и да бъдат посещавани не само от хора от страната, но и от чужбина. \r\nВаня НИКОЛОВА", "date": "2017-06-14", "title": "Вицепрезидентът Илияна Йотова: България има нужда от силни личности, които имат волята да извършват реформи"}
{"url": "http://www.focus-news.net/news/2017/06/14/2405067/st-komisar-kaloyan-kaloyanov-obshto-12-sluchaya-na-proizvodstvo-na-narkotichni-veshtestva-sa-razkriti-ot-burgaskata-politsiya-ot-nachaloto-na-godinata-dosega.html", "text": "Общо 12 случая на производство на наркотични вещества са разкрити от бургаската полиция от началото на годината досега, съобщи за Радио „Фокус“-Бургас ст.комисар Калоян Калоянов, директор на ОДМВР-Бургас. В откритите места се произвеждало както марихуана, така и синтетични наркотици. „След като се образува досъдебното производство и се извършат процесуално-следствените действия, техническите средства и производството се отнемат и служат като доказателство за съдебния процес“, обясни Калоянов. Нарколабораториите са разкрити предимно в Бургас, но има и такива в Слънчев бряг. Над 30 са задържаните лица. Някои от тях са с присъди. „Имаме и такива на етап досъдебно производство, като в повечето случаи установените лица са с наложена мярка за неотклонение „задържане под стража“, каза още директорът на полицията.\r\nТой допълни, че дейността за разкриването на подобни нарколаборатории има отражение в две посоки. „Първо, самото установяване на такива случаи на производството на наркотични вещества, независимо от какъв вид са - дали са синтетични, или са наркотични растения - представлява скрита дейност и изцяло установяването и документирането й зависи от активността и подхода на полицейските служители. Второ, този тип дейност влияе и върху друга престъпна дейност примерно шофиране след употреба на наркотични вещества, което има връзка с пътната безопасност“, коментира още ст.комисар Калоянов. Той подчерта, че за полицейските служители е важно да се съберат достатъчно доказателства за доказване на престъпната дейност.\r\n„Фокус“ припомня, че нарколаборатория, комбинирана с ферма за отглеждане на канабисови растения, бе неутрализирана от бургаската полиция. Тя се намира в частен дом на ул. „Болярска“ № 9, обитаван под наем от 41-годишен мъж от Бургас. Открито е пригодено и оборудвано помещение с всички необходими технически съоръжения за отглеждане на канабис. Намерени и иззети са осем саксии с канабисови растения, както и халогенни лампи, вентилатори, влагоабсорбатори, термометри, барометри и др. Открити са и четири стъклени буркана с марихуана, амфетамини и метамфетамини , както и електронна везна. Иззетото количество е над 200 грама. Мъжът е задържан за срок от 24 часа.\r\nМария РУСЕВА", "date": "2017-06-14", "title": "Ст. комисар Калоян Калоянов: Общо 12 случая на производство на наркотични вещества са разкрити от бургаската полиция от началото на годината досега"}
{"url": "http://www.focus-news.net/news/2017/06/14/2405068/futbol-manchestar-yunayted-potvardi-che-viktor-lindelof-e-novoto-popalnenie-na-otbora.html", "text": "Британският отбор Манчестър Юнайтед потвърди, че шведският защитник Виктор Линделоф от Бенфика, е подписал 4 годишен договор.\r\nСмята се, че Линделоф е струвал на Манчестър Юнайтед 31 милиона лири.\r\nЛинделоф се присъедини към Бенфика през 2012 г. Преди това той беше от Вестерос СК.", "date": "2017-06-14", "title": "Футбол: Манчестър Юнайтед потвърди, че Виктор Линделоф е новото попълнение на отбора"}
{"url": "http://www.focus-news.net/news/2017/06/14/2405070/yeni-safak-komisaryat-za-choveshkite-prava-na-oon-s-kritiki-kam-bahreyn-i-obedinenite-arabski-emirstva.html", "text": "Обединените арабски емирства (ОАЕ) и Бахрейн нарушават човешките права, като заплашват да затварят или глобяват всеки, който изразява симпатия за Катар, заяви Зейд Раад ал Хюсейни, който е комисар за човешките права на ООН, предава турското издание Yeni Safak.\r\n„Тези държави, както и Саудитска Арабия и Египет, скъсаха дипломатически отношения с Катар, но трябва да уважават правата на гражданите“, каза комисарят ал Хюсейни.\r\n„Става ясно, че мерките, които се предприемат, са много широки, както в обхват, така и в прилагане, и имат потенциала да нарушат на живота на хиляди жени, деца и мъже само, защото те може да принадлежат към една от националностите, участващи в спора“, каза ал Хюсейни в изявление. Симеон Миланов", "date": "2017-06-14", "title": "Yeni Safak: Комисарят за човешките права на ООН с критики към Бахрейн и Обединените арабски емирства"}
{"url": "http://www.focus-news.net/news/2017/06/14/2405071/kyustendil-nito-edno-zayavlenie-za-arheologichesko-prouchvane-ne-e-postapilo-v-regionalniya-istoricheski-muzey-za-letniya-sezon.html", "text": "Нито едно заявление за археологическо проучване не е постъпило в Регионален исторически музей – Кюстендил за летния сезон. Това каза пред Радио „Фокус” – Кюстендил директорът на музея Валентин Дебочички. По думите му към момента няма заявен инвеститорски интерес, заради който да се налага извършването на спасително археологическо проучване в региона. „Имаме информация за предстоящи инвестиционни намерения, включително и в град Кюстендил, но към настоящия момент официално подадени искания и сключени договори за теренни археологически проучвания – няма”, каза Валентин Дебочички.\r\nВенцеслав ИЛЧЕВ", "date": "2017-06-14", "title": "Кюстендил: Нито едно заявление за археологическо проучване не е постъпило в Регионалния исторически музей за летния сезон"}
{"url": "http://www.focus-news.net/news/2017/06/14/2405065/cnn-zapodozreniyat-za-strelba-sreshtu-amerikanski-senatori-e-bil-poddrazhnik-na-barni-sandars.html", "text": "Джеймс Ходжкинс, който бе идентифициран като стрелеца, който откри огън по членове на Републиканската партия в САЩ, е имал дребен бизнес в щата Илинойс, и открито се е определял като поддръжник на левия политик Бърни Сандърс, предава CNN .\r\nДжеймс Ходжкинс е бил яростен критик на президента Доналд Тръмп и американските консерватори.\r\n„Тръмп е предател. Тръмп унищожи нашата демокрация. Време е да унищожим Тръмп и компания“, е написал нападателят във фейсбук профила си.\r\nВ друго изказване той нарича републиканците „талибани“.\r\nСтрелецът е бил на 66 години и женен.\r\nВластите твърдят, че всички фейсбук публикации на Джеймс Ходжкинс са били с ясно изразени леви възгледи. Той е критикувал освобождаването от данъци на богатите, подкрепял е идеите за достъпно и безплатно здравеопазване, както и други леви политики.  Симеон Миланов", "date": "2017-06-14", "title": "CNN: Заподозреният за стрелба срещу американски сенатори, е бил поддръжник на Бърни Сандърс"}
{"url": "http://www.focus-news.net/news/2017/06/14/2404813/noi-zapochva-izprashtaneto-na-uvedomitelni-pisma-vav-vrazka-s-usloviyata-za-pensionirane-na-litsata-prez-2018-g.html", "text": "Националният осигурителен институт (НОИ) информира, че започва  изпращането на персонални уведомителни писма до всички лица, които през 2018 г. ще навършат изискуемата от закона възраст за пенсиониране и на които не е отпусната пенсия за осигурителен стаж и възраст при условията на ранно пенсиониране. Това съобщиха от пресцентъра на Националния осигурителен институт.\r\nПредварителното уведомяване се извършва на основание промяна в Кодекса за социално осигуряване, която изисква НОИ да информира лицата, не по-късно от 6 месеца преди да навършат възрастта за пенсиониране, за условията, при които могат да се пенсионират през следващата календарна година. През 2018 г. жените придобиват право за пенсиониране при навършена възраст 61 години и 2 месеца и при наличие на 35 години и 6 месеца осигурителен стаж. За мъжете условията са да имат навършени 64 години и 1 месец и придобит 38 години и 6 месеца осигурителен стаж.\r\nЦелта на уведомяването е да бъде осигурено достатъчно време на лицата, които навършват посочената възраст през 2018 г., да се погрижат за набавяне и оформяне на всички необходими документи във връзка с излизането им в пенсия. Очаква се тази предварителна информация да осигури време и спокойствие на лицата при подготовката на документите за пенсионирането им и да облекчи пенсионното производство.\r\nВ писмото присъства и основна информация за документите, които се представят заедно със заявлението за отпускане на пенсия. НОИ напомня, че само навършването на изискуемата възраст не е достатъчно условие за придобиване право на пенсия. Необходимо е да са изпълнени и двете изисквания - за навършена възраст и за придобит изискуем осигурителен стаж.\r\nВсяка пенсия се отпуска от датата на придобиване на правото, ако заявлението с необходимите документи е подадено в 2-месечен срок от тази дата, а ако това е направено след изтичане на 2-месечния срок - от датата на подаване на заявлението.\r\nНационалният осигурителен институт препоръчва на осигурените лица да се снабдят с персонален идентификационен код (ПИК), издаден от НОИ. Такъв код те могат да получат във всяко териториално поделение на институцията.\r\nПИК предоставя лесен и удобен начин за ползване на редица електронни и административни услуги през интернет страницата на НОИ. Персоналният код позволява на потребителите да проследят осигурителната си история в Регистъра на осигурените лица, както и да изчислят прогнозния размер на бъдещата си пенсия.", "date": "2017-06-14", "title": "НОИ започва изпращането на уведомителни писма във връзка с условията за пенсиониране на лицата през 2018 г."}
{"url": "http://www.focus-news.net/news/2017/06/14/2404751/sofiya-izlozhba-posvetena-na-25-godishninata-ot-ustanovyavaneto-na-diplomaticheski-otnosheniya-mezhdu-azerbaydzhan-i-balgariya-shte-bade-otkrita-v-stolitsata.html", "text": "Изложбата „Образци на великолепието – азербайджанско народно творчество”, посветена на 25-годишнината от установяването на дипломатически отношения между Република Азербайджан и Република България ще бъде открита днес. Това съобщиха от Посолството на Република Азербайджан в Република България. Събитието ще започне в 18.00 часа, в Института за етнология и фолклористика с Етнографски музей при БАН (пл. „Княз Александър I“ №1). Изложбата представя пъстра палитра от образци на традиционните занаяти в Азербайджан. Още от древни времена Азербайджан е бил познат като един от най-големите центрове, където са съсредоточени традиционни занаяти като килимарство, бижутерство, бродиране, текстил, керамика, медникарство и др.\r\nКилимарството е неотделима част от азербайджанската култура. Килимът е ключов елемент на местния начин на живот, в който се отразяват социалните, икономическите, политическите и културните промени в историята и обществото като цяло. Освен това, килимът не е просто детайл от дома, за хората той е и едно от основните полета за изява чрез изкуство. Традиционният килим, който изпълнява както прагматични, така и символни функции, изразява най-точно пътя на азербайджанската култура. Изложбата показва образци от водещите килимарски центрове в Азербайджан – Губа, Ширван, Карабах и Газах.\r\nМедникарството е един от развитите раздели на азербайджанското традиционно изкуство, а неговите основни центрове са Гянджа, Шамахъ, Нахчъван, Баку и Лахъдж (Исмаиллъ). Изложбата показва различни домакински съдове от мед от ХІХ и началото на ХХ век от частната колекция на госпожа Шафаг Гурбанова. Колекцията съдържа повече от 500 екземпляра, събирани над 30 години. Изложбата представя някои от традиционните домакински медни съдове, като например комплект съдове за измиване, канче, табла, съд за мляко, кана и др. Те впечатляват с богатата си техника, изящната си форма и различни орнаменти. Съдовете са украсени с орнаменти тип арабеск, флорални мотиви, изображения на животни и птици, ловни сцени, дати на изработка, имена на притежателите и калиграфски надписи със стихове от Свещения Коран.\r\nОсновните елементи на азербайджанските традиционни носии са се развивали през вековете. Всеки регион има уникална художествена украса и характеристики. Още повече, типът на носията определя семейния и социалния статус, а също така, възрастта на собственика. Например, носиите на омъжените и неомъжените жени са различни; младите жени са носели по-цветни дрехи, докато възрастните са предпочитали недекорирани и прости одежди. Изложбата показва реплики на носии от колекциите на известни музеи. Един от основните елементи на женската носия е т. нар. келагаи – копринен шал за покриване на глава с отпечатани орнаменти. Производството на келагаи е познато в Азербайджан от дълбока древност. Висококачествени келагаи се произвеждат в Шеки, Гянджа, Шамахъ, Нахчъван, Тебриз и Басгал. \r\nБижутерството е едно от древните изкуства на Азербайджан. Първите образци са се появили през бронзовата епоха (ІV-ІІ в. пр. н.е.) и са били използвани при ритуали. Те са били украсявани с различни спирали, медальони, кръгове, изображения на птици и животни. По-късно, по време на местните и социалните промени, тези древни модели са придобили други форми и така бижутерийните изделия стават неотменима част от носиите. Азербайджанската бижутерия изживява своя Ренесанс през Средните векове. Някои от големите градове на Азербайджан, като например Шеки, Баку и Гянджа стават центрове на бижутерийното изкуство. На тази изложба са показани модерните бижутерийни единици като диадема, брошка, колие, гривна, пръстен, обеци. Изработени са от майстора Едуард Шамаряев и неговите ученици Елчин Ибрахимов и Теймур Бахшиев. Едуард Шамаряев е автор на повече от 100 образци на бижутерията, които основно са украсени в традиционен и модерен стил, следвайки техниките на филиграна и емайла. \r\nКерамика се е правила в Азербайджан от бронзовата епоха. Тя е била широко разпространена в домакинството. Изложбата представя ръчно изработени съдове на Салех Мамедов, майстор на съвременната керамика. Той създава нови арт-произведения, бидейки вдъхновен от азербайджанската керамика от древността и Средните векове. Създател е на много декоративни произведения от глина, като е използвал техниките на боядисването чрез гледжосване и глазиране, ангоб и емайл.", "date": "2017-06-14", "title": "София: Изложба, посветена на 25-годишнината от установяването на дипломатически отношения между Азербайджан и България, ще бъде открита в столицата"}
{"url": "http://www.focus-news.net/news/2017/06/14/2404716/balgariya-komentari-v-svetovnite-medii-agentsiya-fokus.html", "text": "***\r\nИзвънредният и пълномощен посланик на България в Украйна Красимир Минчев изрази загриженост във връзка с произшествията, които се случват през последно време с представителите на българската общност в Одеска общност, за което той съобщи на среща с председателя на градската администрация на Одеса Максим Степанов, предаде Odessa News.\r\nБългарският посланик, както и генералният консул на България в Одеса Димитър Тучков и първият секретар на българското посолство в Украйна Калин Калчев обърнаха внимание на инцидента в Болград, където на паметника на българските опълченци бе написано „куфарът-гарата-София“, а също така на събитията в Белгород-Днестровски, когато с боя бе залят членът на градския съвет Василий Кащи.\r\n„Искаме пълно разследване и наказания за виновните“, подчерта Минчев. Максим Степанов увери българските гости, че разследването по болградското престъпление се води в момента, а относно Кащи, „то това е свързано с определените позиции на депутата, а не с неговата националност“. \r\nНа срещата бе повдигнат въпроса за запазването на местата с компактно преживяване на етническите българи и създаването в Одеса на българско-украински училища. „Ние искаме от вас да предприемете мерки за това, че българският район да се съхрани. Известно ви е, че в Болград живеят българи. Болград е символ на освобождението на нашия народ, но сега виждаме, че той губи статута си на районен град. Но ние смятаме, че градът трябва да се чувства самостоятелен“, посочи посланикът. \r\n„Създаването на териториални разделения е максимално демократизирано. Т.е., ако във всички български села на територията на Одеска област има желание за обединение и създаване на единна териториална единица, то те ще имат тази възможност“, посочи губернаторът.\r\n***\r\nМигрант от Туркменистан е заподозрян за убийството на 24-годишна гражданка на България, студентка в Украйна. Това съобщава информационната агенция УНН, като се позовава на пресслужбата на Прокуратурата в Ивано-Франкивск.\r\nЕля Дишли, студентка в четвърти курс на Стоматологичния факултет на Университета по медицина в Ивано-Франкивск, бе обявяна за издирване на 5 юни. В понеделник тялото на 24-годишната българка бе открито в Рогатинската област с признаци на насилствена смърт. Тленните останки на младата жена са намерени в куфар на дъното на езеро. \r\n„По подозрение в убийство е задържан нейният партньор – 29-годишен мъж от Туркменистан. Сега се обсъждат ограничителните мерки“, се казва в разпространеното от властите съобщение. \r\nВ рамките на разследването е установено, че местен жител е оказал съдействие на туркменистанеца да прикрие престъплението си. Двамата състуденти са хвърлили тялото на убитата българка в езерото.\r\n***\r\nБанатският българин Петру Топанов спечели с голяма преднина предсрочните кметски избори, проведени на 11 юни, неделя в село Дента в източната румънска провинция Тимиш, предаде местният вестник Nyugati Jelen.\r\nИздигнатият от Социалдемократическата партия Петру Топанов бе избран с 60,69% от гласовете (951 гласа), докато неговият съперник Гьоричи Лаурентиу получи 547 гласа (34,91%). Другите кандидати не са получили повече от 2% от гласовете.\r\nСелото, населявано от близо 3000 души има 16% българско население, 9% унгарско и 4% сръбско.\r\n***", "date": "2017-06-14", "title": "България - коментари в световните медии Етнически българин спечели кметските избори в в Източна Румъния; българска студентка е убита в Украйна; българският посланик в Украйна е загрижен от отношението към българите в Одеска област (Агенция „Фокус“)"}
{"url": "http://www.focus-news.net/news/2017/06/14/2404707/reuters-emanyuel-makron-e-potvardil-che-antiteroristichnoto-zakonodatelstvo-shte-uvazhava-obshtestvenite-svobodi.html", "text": "Във вторник френският президент Еманюел Макрон заяви пред председателя на Европейския съд за правата на човека Гуидо Раймонди, че антитерористичното законодателство, което Франция планира да приеме тази години, ще зачита върховенството на закона и свободата на словото, предава Reuters. \r\nМакрон е отбелязала пред Раймонди, че Франция иска да отмени извънредното положение, което вече не е достатъчно ефективно. \r\n„Президентът заяви, че работата по адаптирането на нашето законодателство към предизвикателствата, които тероризмът представлява за нашето демократично общество, ще бъде напълно съобразено с принципите, защитавани от съда“, отбелязаха от администрацията на Макрон.  Мария Динкова", "date": "2017-06-14", "title": "Reuters: Еманюел Макрон е потвърдил, че антитерористичното законодателство ще уважава обществените свободи"}
{"url": "http://www.focus-news.net/news/2017/06/14/2404705/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иранският външен министър Мохамад Джавад Зариф заяви, че Иран притежава разузнавателни данни, че Саудитска Арабия е активно замесена в дейности, подкрепящи тероризма по източните и западните граници на Иран, пише   Tehran Times.\r\n„Имаме разузнавателни данни, че Саудитска Арабия е активно замесена в подпомагането на терористични групи“, заяви Зариф. \r\nМесец преди терористичния акт в Техеран от началото на юни, отнел живота на 17 души престолонаследникът на Саудитска Арабия Мохамед бин Салман заяви, че страната му „няма да чака битката да се води на нейна територия, а ще работим битката да бъде в Иран“. \r\nЗариф посочи, че подобни думи са „пряка заплаха и наистина опасна провокация“.\r\n***\r\nСпоред президента на Турция Реджеп Тайип Ердоган референдумът за независимост, който ще бъде свикан от Кюрдския автономен район в Северен Ирак няма да служи на ничий интерес и изрази съжаление за решението на властите в Ирбил, предаде  Hurriyet.\r\n„Заявлението за референдума на северните иракски власти ни натъжава дълбоко“, заяви Ердоган. „Крачка напред към независимостта на Северен Ирак е заплаха за териториалната цялост на Ирак и би била погрешна“, добави той.\r\nКюрдския автономен район обяви, че ще свика референдум за бъдещия си статут на 25 септември, предизвиквайки нови въпроси за и без това крехката регионална стабилност.\r\n„Бихме желали тези крачки да бъдат предприети в резултат на консултации. Винаги сме подкрепяли териториалната цялост на Ирак. Крачка в такъв критичен процес не служи на ничий интерес“, добави Ердоган.\r\n***\r\nЯпония определи като безсмислено искането на Германия, Франция и Италия за подписването на съвместно изявление, в което да потвърдят подкрепата си за Парижкото споразумение за климата, пише вестник The Asahi Shimbun.\r\nНа 1 юни американският президент Доналд Тръмп обяви, че Вашингтон се оттегля от договора. \r\nПравителствен източник в Токио отбеляза, че според Япония подобен ход няма никаква стойност, тъй като Тръмп е обявил своето намерение още по време на предизборната си кампания. \r\nПравителственият източник уточни, че Франция е започнала да работи за съвместно изявление в подкрепа на Парижкото споразумение още преди срещата на Г-7 в Италия през май. Великобритания и Канада също не са подписали общото изявление. \r\nНа 2 юни Япония публикува свое собствено изказване, в което изрази съжаление във връзка с решението на американския държавен глава. Японските власти подчертаха, че страната „се надява да намери начин да си сътрудничи със САЩ, така че ефективно да се справи с въпроса за климатичните промени“.\r\n***\r\nВъв вторник главният прокурор на САЩ Джеф Сешънс отрече да е знаел или да е бил замесен в тайно споразумение с руското правителство за повлияване на изборните резултати през 2016 г., пише вестник The Hill. \r\n„Не съм провеждал никакви лични срещи, нито си спомням да съм водил разговори с някакви руски служители в хотел „Мейфлауър“, подчерта Сешънс. „Не си спомням да съм се срещал или разговарял с руския посланик или с някой друг руски служител“, уточни главният прокурор. \r\n„Предположението, че съм участвал в някакво тайно споразумение, че съм знаел за такова споразумение с руското правителство, чрез което да се навреди на тази страна, на която служа с чест 35 г., да наруша нашия демократичен процес, е ужасна и отвратителна лъжа“, допълни Сешънс.\r\n***\r\nПроектозакон, предложен от конгресмена демократ от щата Илинойс Майк Куигли, ако бъде одобрен, ще осигури това всеки коментар на президента на САЩ Доналд Тръмп в личния му профил в социалната мрежа „Туитър“ да бъде архивиран по същите правила като тези в официалния му профил на държавен глава, пише  The Chicago Tribune.\r\nНаименованието на проектозакона на Куигли е „Ковфефе“ – дума написана от Тръмп в профила му, за която се смята, че е правописна грешка в негов коментар и означаваща „покритие“ предвид контекста. \r\nКуигли, макар и хумористично да е използвал неологизма като име на предложението си, е напълно сериозен относно него.  Според него коментарите в социалните медии на президентите на САЩ имат историческа стойност. Демократичната партия в момента е малцинство в конгреса и не е гарантирано, че закон „Ковфефе“ ще бъде приет.\r\nОт Белия дом не са излезли с коментар за предложението.", "date": "2017-06-14", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/06/14/2404706/predstoyashti-sabitiya-v-stranata-za-14-yuni-agentsiya-fokus.html", "text": "***\r\nОт 11.00 часа в Гербовата зала на „Дондуков“ 2 президентът Румен Радев ще приеме Димитър Бербатов и Луиш Фиго. Двамата са организатори на благотворителния мач \"All Stars 2017\", по време на който футболните звезди на Луиш Фиго с All Stars ще играят срещу звездите на Димитър Бербатов с United Stars. \r\n***\r\nОт 20.30 часа вицепрезидентът Илияна Йотова ще посети село Славовица, Община Септември, по повод 94-та годишнина от гибелта на Александър Стамболийски. Вицепрезидентът ще присъства на тържествената програма в селото, а от 21.15 часа Илияна Йотова ще произнесе слово и ще поднесе цветя пред бюст-паметника на Александър Стамболийски пред кметството на селото.\r\n***\r\nОт 09.00 часа ще се проведе заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nВ Гранитна зала на Министерски съвет министърът на младежта и спорта Красен Кралев и зам.-министърът на труда и социалната политика Зорница Русинова ще подпишат договор за предоставяне на безвъзмездна финансова помощ по проект „Национална система за планиране, мониторинг и отчет на изпълнението на младежките политики“. \r\n***\r\nОт 08.30 часа на бул. Дондуков 1, за началото на заседанието на Министерски съвет, когато международната природозащитна организация WWF ще внесе с арт акция първите 100 000 подписа, събрани в световна кампания за спасяването на Национален парк \"Пирин\" и изпратени директно до премиера Бойко Борисов.\r\n***\r\nОт 09.30 часа в Специализирания наказателен съд ще се гледа делото срещу Николай В., Георги Ж., Илиян И., Юрий В. за образуване и ръководене на организирана престъпна група. \r\n***\r\nОт 09.30 часа в Специализирания наказателен съд ще се гледа делото срещу Красимир М. и Анатоли Т. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще се състои дискусия на тема „Права на жените vs. десeн популизъм. Нови инструменти за развитие на демократичните и социални ценности\".\r\n***\r\nОт 10.00 часа в Специализирания наказателен съд ще се гледа делото срещу Ваньо В., Живко Б. и Илия И. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА Българската платформа към Европейското женско лоби и Фондация „Фридрих Еберт“ - Бюро България ще се проведе дискусия на тема: \"Права на жените vs. десeн популизъм. Нови инструменти за развитие на демократичните и социални ценности\".\r\n***\r\nОт 11.00 часа социалисти от столичните организации в \"Красно село\" и „Триадица“ ще отбележат годишнина от рождението на основателя на българското социалистическо движение в къщата-музей на Благоев в София (ул. \"Лайош Кошут\" №34).\r\nВ събитието ще вземат участие заместник-председателите на Градския съвет на БСП проф. Ваня Добрева и Христо Проданов, който е и депутат от \"БСП за България\", и общинският съветник и председател на РС на БСП в \"Красно село\" Николай Николов.\r\n***\r\nОт 12.00 часа пред НДК - между Билетния център и Моста на влюбените, Христо Стоичков ще представи лично новата си книга „Как да печелим във футбола: 88 съвета от номер 8\".\r\n***\r\nОт 13.30 часа 6 състав на СГС ще гледа делото срещу Георги Л., Милен А., Емир М. (въоръженият грабеж, при който стреляха по бивш полицай (чл. 115-118 НК)).\r\n***\r\nОт 13.30 часа в Военномедицинска академия ще отбележи Световния ден на кръводарителя с Ден на отворените врати в Центъра по трансфузионна хематология. \r\n***\r\nОт 14:00 часа в Големия салон на БАН ще се проведе научна сесия по повод 100-годишнината от рождението на акад. Богдан Куртев, отдаден учен, учител на поколения химици и първи директор на Института по органична химия с Център по фитохимия – БАН от неговото създаване през 1960 г. до 1988 г.\r\n***\r\nОт 14.00 часа в парка на двореца „Врана” ще бъде проведен фехтовален турнир по случай 80 години от рождението на Н. В. Цар Симеон II.\r\n***\r\nОт 15.00 часа, в сградата на парламента, на редовно заседание на Комисията по въпросите на децата, младежта и спорта към 44-то Народно събрание ще се проведе представяне на доклада „Бележник: Какъв е средният успех на държавата в грижите за децата?“ на Национална мрежа за децата.\r\n***\r\nОт 18.00 часа в Института за етнология и фолклористика с Етнографски музей при БАН ще бъде открита изложбата „Образци на великолепието – азербайджанско народно изкуство“, посветена на 25-годишнината от установяването на дипломатически отношения между Република Азербайджан и Република България.   \r\n***\r\nОт 18.30 часа пред Съдебната палата ще се проведе Марш за европейско правосъдие. \r\n***\r\nОт 19.00 часа в Литературния клуб на Столична библиотека официално ще бъде представена пред софийската общественост новата стихосбирка на Петър Чухов „АДdicted”.\r\n***\r\nОт 19.00 часа в Галерия за фотография Synthesis ще се състои уъркшоп на Моника Фишбейн на тема „Национална идентичност“. \r\n***\r\nОт 19.00 часа пред затворената алея в столичния квартал „Дружба\" 2 ще се проведе 11-ти протест на жители на квартала с искане за оставка на кмета на район „Искър\" - Ивайло Цеков.\r\n***\r\nОт 20.00 часа на Националния стадион „Васил Левски” ще излязат в зрелищен двубой един срещу друг Димитър Бербатов с United Stars срещу Луиш Фиго с All Stars.\r\n***\r\nОт 10.00 часа в зала 101 в сградата на Община Благоевград ще бъдат отворени ценовите оферти на допуснатите участници в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, етап VI – ти - 10 обособени позиции във връзка с реализацията на Националната програма за енергийна ефективност на многофамилните жилищни сгради на територията на община Благоевград. \r\n***\r\nОт 10.30 часа във фоайето на Регионален исторически музей – Благоевград ще се проведе „Лятна детска музейна школа“ за деца на възраст между 6 и 13 години. \r\n***\r\nВ 17,00 часа в парк „Бачиново“ край Благоевград ще се проведе Еко арт фестивал на съвременното изкуство.\r\n***\r\nОт 10.00 часа на остров Света Анастасия ще се проведе учебно занятие за евакуация на туристи.\r\n***\r\nОт 19.00 часа в Летния театър ще се представи спектакълът на ТФ\"Петлите\" \"Една отворена врата\".\r\n***\r\nВ Гранд хотел \"Приморец\" ще се проведе Facility Management Innovation forum.\r\n***\r\nОт 18.00 до 19.30 часа пред Окръжен съд – Варна ще се проведе Граждански марш за европейско правосъдие - част II.\r\n***\r\nОт 11.00 часа в Заседателната зала на Община Враца ще се проведе пресконференция, по повод предстоящия Националния фолклорен събор „Леденика“. \r\n***\r\nОт 10.00 часа в Малката зала на МОБАЛ „Д-р Ст. Черкезов” ще се проведе пресконференция по повод  Международния ден на доброволния и безвъзмездния кръводарител.\r\n***\r\nОт 13.00 часа в голяма зала на МДТ „Константин Кисимов“ ще бъде представен „Четиримата близнаци“ – детски мюзикъл.\r\n***\r\nОт 13.00 часа в ДКС „Васил Левски” ще започне Турнир за Световната купа по хандбал “2nd Men’s Emerging Challenge Championship” – четири срещи от групи „А” и „Б”.\r\n***\r\nОт 14.00 часа в зала 314 на Областна администрация Велико Търново \r\nще се проведе пресконференцията по повод обявяването на фотоконкурс „Преоткрий родния край“, организиран от Областно сдружение на кметовете и кметските наместници на населени места в Област Велико Търново, с партньорството на Експедиция „Преоткрий България“.\r\n***\r\nОт 20.30 часа в Летния театър при НЧ „Братя Грънчарови-2002” ще се проведе „Разходка по Бродуей“ – любими песни от популярни световни мюзикъли с  участието на Люси Дяковска и Симфониета Шумен .\r\n***\r\nОт 17.30 часа в НЧ „Напредък -1869“ ще се проведе Годишен концерт на клас пиано и клас китара с преподаватели Снежанка Бакьова и Милко Тодоров.\r\n***\r\nОт 11.00 часа на пл. „Свобода“ ще се състои концерт на Духов оркестър – Добрич с диригент Стоян Монов. \r\n***\r\nОт 11.30 часа в землището на гр. Карнобат в стопанството на Теодор Тодоров, член на УС на НАЗ, официално ще бъде открита Жътвена кампания 2017.\r\n***\r\nОт 13.00 часа в Регионален исторически музей ще се открие Научна конференция за музеите и музейните фондове.\r\n***\r\nОт 10.00 часа в двора на ОСПЗ Пазарджик - с. Ивайло ще се проведе открит ден на житните култури.\r\n***\r\nОт 10.00 часа представителите на политическа партия ГЕРБ в Общински съвет-Перник Цветана Пиралкова и Клара Будинова организират приемен ден с граждани. Срещата ще се проведе в сградата на Община Перник. \r\n***\r\nОт 10.00 часа в зала 2 на Окръжен съд – Пловдив ще се гледа делото срещу полицейски служител, обвинен във взимане на подкуп.\r\n***\r\nОт 11.00 часа пред барелефа на Димитър Благоев, социалисти и симпатизанти ще отбележат 161-та годишнина от рождението му. \r\n***\r\nОт 10.00 - 15:00 часа в Дома на културата в Пловдив за втора поредна година ще се проведе кариерното изложение Trained in GermanY! - „Кариера с немски език“.\r\n***\r\nОт 10.30 часа в заседателната зала на община Пловдив ще се проведе пресконференция по повод най-големият фестивал за електронни спортове пристига, който започва от 17 юни в Пловдив.\r\n***\r\nОт 15.00 часа в зала 1 на Районен съд – Пловдив ще се гледа делото срещу студент, обвинен в закана за убийство на 3 лица, докато се е движил с автомобила си по бул „Христо Ботев“.\r\n***\r\nОт 14.00 часа, в Зала 1 на Областна администрация  Русе ще заседава Постоянната секторна комисия в областта на индустрията и новите технологии.\r\n***\r\nОт 19.00 часа в Екомузей с аквариум ще бъде представена книгата на Иван Станков „Улици и кораби. Gm\". \r\n***\r\nОт 18.30 часа  в РБ „Захарий княжески“ ще се проведе официалното награждаване на победителите от трето издание на конкурса за художествен текст на тема „Рамка“.\r\n***\r\nОт 19.30 часа в РБ „Захарий Княжевски“ ще се състои концерт на НУМСИ „Христина Морфова“.\r\n***\r\nОт 09.30 часа в зала 247 на община Смолян ще се проведе научна конференция, посветена на Празника на града – 18 юни. Конференцията е озаглавена „Стопански и културен живот в Родопите и Тракия през ХІХ и ХХ век” и е под патронажа на кмета Николай Мелемов.\r\n*** \r\nОт 10.00 часа в ОДК зам.-кметът Найден Косев ще връчи на Хрисияна Минчева от школата по изобразително и приложно изкуство наградата Гран При от Петия международен детски конкурс за рисунка “Марка на дружбата” в Украйна.", "date": "2017-06-14", "title": "Предстоящи събития в страната за 14 юни (Агенция „Фокус“)"}
{"url": "http://www.focus-news.net/news/2017/06/14/2404709/sport-frantsiya-pobedi-angliya-s-32-v-priyatelski-mach.html", "text": "Франция победи Англия с 3:2 в приятелски мач, който се игра на стадиона „Стад дьо Франс“ в Париж.  Почти през цяло второ полувреме френският отбор игра с човек по-малко, след като Рафаел Варан получи червения картон.За успеха на домакините допринесоха Самуел Умтити в 22-та минута, Джибрил Сидибе в 44-та минута и Усман Дембеле в 78-та минута.", "date": "2017-06-14", "title": "Спорт: Франция победи Англия с 3:2 в приятелски мач"}
{"url": "http://www.focus-news.net/news/2017/06/14/2404711/s-blizo-300-mln-lv-ot-op-regioni-v-rastezh-39-obshtini-shte-realizirat-proekti-za-ustoychiva-gradska-mobilnost-obzor.html", "text": "С близо 300 млн. лв. от управляваната от МРРБ Оперативна програма „Региони в растеж“ 2014 – 2020 г. 39 общини ще могат да реализират проекти в подкрепа на устойчивата градска мобилност. Това стана ясно от дискусията Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“ в рамките на конкурса „Екообщина“. В откриването на дискусията участваха министърът на регионалното развитие и благоустройството Николай Нанков и френският посланик в България н. пр. Ерик Льобедел. Министърът на регионалното развитие и благоустройството обясни, че 14 от общините вече имат подадени проектни предложения, като София, Варна, Бургас, Русе, Стара Загора и Плевен надграждат проектите от предходния програмен период. Министърът уточни, че дейностите, които са заложени в подадените проектни предложения, включват: доставка на подвижен състав и зарядни станции, реконструкция и рехабилитация на уличната мрежа, реконструкция на трамвайни трасета в столицата, изграждане на велоалеи и съоръжения за колоездене, изграждане на пешеходна зона, подлез и пасарелки, изграждане и надграждане на интелигентните транспортни системи, внедряване на интегрирана билетна система и системи за таксуване и контрол. По думите му сред основните цели на проектите са подобряване на характеристиките на транспортните средства и постепенна замяна на остарелия парк, увеличаване скоростта и подобряване качеството на обслужване, подобряване пропускливостта на кръстовищата чрез внедряване на „умно“ управление на светофарите, насърчаване на мултимодална устойчива градска мобилност чрез създаване на възможности за алтернативни форми на транспорт и тяхното съчетаване, подчерта регионалният министър. Министър Нанков заяви, че МРРБ има ангажимент да полага усилия за развитие на устойчивата градска мобилност в национален мащаб. Той подчерта, че българските общини могат да разчитат на подкрепата на министерството. Министър Нанков поясни, че основание за подкрепа на мерките за интегриран градски транспорт през настоящия програмен период са добрите резултати от предходния. Той уточни, че тогава с близо половин милиард лева са финансирани такива дейности в седемте най-големи града в страната. С тези средства са реализирани дейности, насочени към изграждане на високоскоростен, достъпен, природосъобразен, енергоспестяващ и удобен градски транспорт. Според министъра на регионалното развитие и благоустройството само вложените средства в областта на устойчивата мобилност биха били неефективни, без възпитаване на екологична култура на придвижването. Той представи данни на проучване на „Евробарометър“, според които 9 от 10 жители на ЕС смятат, че положението с трафика в тяхната зона на обитаване трябва да бъде оптимизирано. По думите му концепцията за устойчива мобилност отива по-далеч от справянето с трафика и възможностите за транспортиране. Министър Нанков поясни, че тя има и по-широко значение, което включва свързаността между регионите и достъпността и връзката на населените места с градските центрове, градското планиране и инфраструктура, темпа на икономическа активност и на живот на гражданите. Той поясни, че градските зони са жизненоважни за конкурентостта и устойчивостта на европейската транспортна система. Посланикът на Франция в България н. пр. Ерик Льобедел коментира, че българите са имали интелигентността да запазят трамваите и тролейбусите, които някои от френските власти са унищожили. По думите на Н. пр. Ерик Льобедел в българските градове би било добре да се обнови мрежата на тролейбусен транспорт.\r\nДеница КИТАНОВА", "date": "2017-06-14", "title": "С близо 300 млн. лв. от ОП „Региони в растеж“ 39 общини ще реализират проекти за устойчива градска мобилност (ОБЗОР)"}
{"url": "http://www.focus-news.net/news/2017/06/14/2404710/mvnr-na-rusiya-nov-krag-ot-pregovori-za-siriya-mozhe-da-se-provede-na-4-i-5-yuli.html", "text": "Поредният кръг от преговорите за Сирия може да се проведе на 4 юли и 5 юли в Астана, заяви заместник-министърът на външните работи на Русия Михаил Богданов, предава Интерфак. \r\n„Ние искахме да проведем такава среща на 12 юни. После ни казаха на 20-ти. Сега нашите турски и ирански партньори отбелязват, че не им стига времето до 20-ти да разгледат тези проектни документи, които ние представихме“, подчерта Богданов.  Мария Динкова", "date": "2017-06-14", "title": "МВнР на Русия: Нов кръг от преговори за Сирия може да се проведе на 4 и 5 юли"}
{"url": "http://www.focus-news.net/news/2017/06/14/2405069/23-ma-dushi-sa-zadarzhani-pri-antikoruptsionna-aktsiya-na-gdbop-dans-i-spetsializiranata-prokuratura-na-gkpp-kulata-obzor.html", "text": "23-ма души, основно митнически инспектори, са били задържани при антикорупционна акция на ГДБОП, ДАНС и Специализираната прокуратура на ГКПП „Кулата“. Акцията е започнала в 19.15 ч. на 13 юни и е приключила в 3.30 ч. сутринта на 14 юни. През това време граничният пункт е затворен за тежкотоварни автомобили и се образуват опашки от по 5 км на вход и на изход от страната. В операцията участват над 250 служители на ГДБОП, ДАНС и Специализираната прокуратура. \r\nПо думите на Иван Гешев, административният ръководител на Специализираната прокуратура, това е най-голямата операция, в която е участвал. Той заяви, че Специализираната прокуратура ще направи всичко възможно, за да няма никаква толерантност към престъпления с корупционен елемент. Гешев допълни, че досъдебното производство е образувано през август 2015 г.,а инкриминираният период, който се разследва и за който, според наблюдаващите прокурори има доказателства, е от март 2015 г. Досъдебното производство е образувано за организирана престъпна група, извършваща корупционни престъпления – получаване на подкупи. По думите му до края на седмицата ще се прецени колко от тези 23 човека ще бъдат привлечени в качеството им на обвиняеми и за колко от тях няма да се съберат достатъчно доказателства и ще бъдат привлечени в качеството им на свидетели. Той посочи, че групата е действала чрез схема, в която „ВИП клиенти“ получават „абонамент“ - взима се такса на преминаващ камион на определен кръг фирми, които са на „абонамент“ при организираната престъпна група, като цената е между 50 и 100 лв. Тези пари се получават, за да не бъдат проверявани камионите и да не бъде извършено мерене на съответния камион, като ако се констатира претоварване, се плащат определени суми, регламентирани от закона. Плащането става на месечна база и се е водило т. нар. „черно счетоводство“. Гешев допълни, че по друга схема, когато се констатира претоварен камион, корумпираните митничари предлагат на съответния шофьор да мине втори път срещу 100 или над 100 евро, като тогава не се отчита претоварването и камионът преминава. Административният ръководител на Специализираната прокуратура каза, че към момента не може да се каже, че какъв приход е генерирала групата, но според него е значителна. Той каза още, че има 6 фирми, за които има информация, че са участвали в схемата, като „ВИП клиенти“. По думите му по всяка вероятност групата е имала ръководител, като в нея са участвали и хора с ранг началник-смяна. \r\nГлавният секретар на МВР главен комисар Младен Маринов, че от началото на акцията са направени множество обиски и претърсвания, като до момента има намерени над 60 000 лв. Според него в случая е демонстриран отличен синхрон между службите и Специализираната прокуратура. Маринов каза още, че тази операция е част от мерките, които са приоритет на правителството и са под постоянния контрол на премиера за  противодействие на контрабандата, тъй като този тип престъпни дейности нанасят много сериозни щети на държавния бюджет. По думите му засилването на контрола по КПП-тата е в посока на противодействието на незаконното преминаване на граждани и товари, като в тази посока се предприемат ежедневни мерки. \r\nПо повод операцията премиерът Бойко Борисов каза, че контрабандата ще бъде преодоляна. Той изтъкна големите усилия, които са били положени за справянето с нея. По думите му всички министерства, които са въвлечени в тази дейност засега са много активни. Според него държавата с цялата си мощ трябва да се намеси във всички места, в които се случват корупционни практики. Премиерът посочи, че колкото по-успешна става борбата срещу контрабандата, толкова по-малко желаещи има да стават катаджии и митничари. Борисов изтъкна, че Министерството на финансите докладва, че има свиване на контрабандата, като това става ясно от докладите, които идват от независимите проверяващи системи.", "date": "2017-06-14", "title": "23-ма души са задържани при антикорупционна акция на ГДБОП, ДАНС и Специализираната прокуратура на ГКПП „Кулата“ (ОБЗОР)"}
{"url": "http://www.focus-news.net/news/2017/06/14/2404712/api-vazstanoveno-e-dvizhenieto-v-dvete-posoki-po-pat-ii-18-sofiyski-okolovrasten-pat-v-uchastaka-ot-kragovoto-na-am-lyulin-do-krastovishteto-s-bul-tsaritsa-yoanna.html", "text": "Възстановено е движението в двете посоки по път II-18 Софийски околовръстен път, в участъка от кръговото на АМ \"Люлин\" до кръстовището с бул. „Царица Йоанна“. Това съобщиха от пресцентъра на Агенция \"Пътна инфраструктура\".", "date": "2017-06-14", "title": "АПИ: Възстановено е движението в двете посоки по път II-18 Софийски околовръстен път, в участъка от кръговото на АМ \"Люлин\" до кръстовището с бул. „Царица Йоанна“"}
{"url": "http://www.focus-news.net/news/2017/06/14/2404714/izvestiya-vladimir-putin-lichno-shte-izbere-vaprosite-za-pryakata-liniya.html", "text": "Президентът на Русия Владимир Путин лично ще избере част от въпросите, които гражданите са изпратили за „Пряката линия“, планирана за 15 юни, пише „Известия“. Това беше съобщено от прессекретаря на държавния глава Дмитрий Песков. Според експертите по време на програмата Путин едва ли ще обяви намерението си за участие в изборите. Същевременно те подчертават, че сред отговорите на въпросите могат да се появят теми, които да станат ключови в една бъдеща кампания. \r\nПредставители на телевизионния канал „Россия 24“ съобщиха, че два дни преди програмата над 1,3 млн. души са изпратили своите въпроси. Най-популярните запитвания вече са публикувани на сайта на „Пряката линия“.  Руските граждани се вълнуват от международните отношения, от причините за русофобията на Запад, от икономиката, безработицата и ниските пенсии. \r\nЗа първи път „Пряката линия“ с Владимир Путин се проведе през 2001 г., а най-дългата програма се състоя през 2013 г., като нейната продължителност беше 4 часа и 47 минути.  Мария Динкова", "date": "2017-06-14", "title": "„Известия“: Владимир Путин лично ще избере въпросите за „Пряката линия“"}
{"url": "http://www.focus-news.net/news/2017/06/14/2404717/10-sa-novopostroenite-fizkulturni-saloni-v-sofiya-proektirani-sa-oshte-5-obzor.html", "text": "10-тият новопостроен физкултурен салон в София официално бе пуснат в експлоатация. Той се намира в 48 основно училище „Йосиф Ковачев“ в столицата, което е построено в началото на XX век и е паметник на културата. Кметът Йорданка Фандъкова заяви, че са проектирани още 5 физкултурни салона, за да може всяко училище в София да има такъв. Тя припомни, че през 1953 година е правен ремонт на физкултурния салон в 48мо училище, но за съжаление тогава очевидно паметниците на културата не са били пазени. По думите й вместо дървеният покрив да се подмени са сложени стомано-бетонни плочи, което почти е разрушило сградата. Преди 10 години сградата на салона е разрушена, защото е била опасна, след което е проектиран нов физкултурен салон. Йорданка Фандъкова уточни, че средствата за салона са от приватизационния фонд на СО, а с обзавеждането стойността му е около половин млн. лева. \r\nКметът заяви, че следващата година София ще бъде европейска столица на спорта и амбицията на общината е да ремонтира и строи нови спортни зали. На главния архитект е възложено да разработи и типови проекти за малки спортни зали, там където дворовете на училищата позволяват. Йорданка Фандъкова посочи, че е водила разговори с премиера Бойко Борисов държавата да подпомогне столицата на спорта, за да бъде разширена спортната база на училищата. Тя поясни, че до края на годината предстои да започне строителството на спортната зала на 149 училище в „Овча купел“. Изгражда се ново разширение на Първа английска езикова гимназия, ще започнат и ремонтите по училищата, включително и във физкултурните салони.\r\nБиляна ИВАНОВА", "date": "2017-06-14", "title": "10 са новопостроените физкултурни салони в София, проектирани са още 5 (ОБЗОР)"}
{"url": "http://www.focus-news.net/news/2017/06/14/2404719/moskovskiy-komsomolets-dvizhenieto-samoopredelenie-prizovava-za-napalno-obnoveno-pravitelstvo.html", "text": "Лидерът на косовско-албанското движение „Самоопределение“ Албин Курти заявил, че Косово се нуждае от нова власт, свободна от настоящия политически елит, пише вестник „Московский комсомолец“. \r\n„Искам да призова политическите партии от коалицията на Демократичния съюз на Косово да започнат преговори със „Самоопределение“ за формирането на правителство на Косово и създаването на коалиция на умерените реформисти и националните малцинства, без… бившия премиер Рамуш Харадинай… Изборите на 11 юни показаха, че гражданите желаят промяна… Новият кабинет трябва да стане такова правителство на промяната“, подчерта Кутри в ефира на радио и телевизия „Косово“.  Мария Динкова", "date": "2017-06-14", "title": "„Московский комсомолец“: Движението „Самоопределение“ призовава за напълно обновено правителство"}
{"url": "http://www.focus-news.net/news/2017/06/14/2404708/daily-sabah-v-sryada-mevlyut-chavushoglu-shte-poseti-katar.html", "text": "Министърът на външните работи на Турция Мевлют Чавушоглу заяви, че в сряда ще посети Катар във връзка с усилията на Турция за разрешаване на кризата в региона, пише вестник Daily Sabah. \r\nПо време на пресконференция във вторник Чавушоглу отбеляза, че може да посети също така Саудитска Арабия и че турската страна очаква отговор от Рияд. \r\nОт Министерството на външните работи на Турция уточниха, че министърът ще се срещне с емира на Катар Шейх Тамим бин Хамад Ал Тани, както и със своя катарски колега Мохамед бен Абделрахман ал Тани, за да обсъдят развитието на ситуацията в региона.  Мария Динкова", "date": "2017-06-14", "title": "Daily Sabah: В сряда Мевлют Чавушоглу ще посети Катар"}
{"url": "http://www.focus-news.net/news/2017/06/14/2404715/sport-rafael-nadal-se-otkaza-ot-uchastieto-si-v-turnira-kuins-klab.html", "text": "Рафаел Надал се отказа от участието си в турнира на трева Куинс Клъб, който се играе в Лондон. Тенисистът е бил посъветван от своя лекар да си почине, след като за 10-ти път спечели Откритото първенство на Франция по тенис „Ролан Гарос“, надделявайки над Стан Вавринка с  6:2, 6:3, 6:1. \r\nНадал подчерта, че е решил да си почине, за да може да бъде в добра форма за Уимбълдън, който ще се проведе от 3 до  16 юли.", "date": "2017-06-14", "title": "Спорт: Рафаел Надал се отказа от участието си в турнира Куинс Клъб"}
{"url": "http://www.focus-news.net/news/2017/06/14/2404718/kommersant-rusiya-iska-da-bade-domakin-na-mezhdunarodnata-konferentsiya-za-humanitarna-pomosht.html", "text": "Администрацията на руския президент Владимир Путин разглеждат предложението в Русия да се проведе международна конференция за хуманитарна помощ, пише „Коммерсант“.  Мащабният форум може да помогне за подобряването на отношенията между Русия и Запада, включително за Сирия, по въпросите за политическото бъдеще на страната, където продължава да има сериозни разногласия. Едно от възможните места за провеждане на събитието е Чеченската република. \r\nЗа идеята в Русия да се проведе международния хуманитарен форум разказа пред изданието Евгений Примаков, оглавяващ автономната нетърговска организация „Руска хуманитарна мисия“. Той подчерта: „Русия постоянно е подложена на натиск заради хуманитарните операции“, като акцентът се поставя върху руските военни операции в чужбина и се „игнорират руските хуманитарни действия“. Според Примаков форумът може да помогне за задълбочаването на сътрудничеството между Русия и Запада. „Например ние имаме логистика и контакти с необходимите правителства“, уточни експертът. \r\nТой допълни, че форумът може да помогне също така да се разреши и един от проблемите в областта, а именно отсъствието на ясна законодателна основа.  Международната среща би могла да даде импулс за изработването на концепция за национална хуманитарна политика на Русия, която би определила ясни правила в тази сфера.  Мария Динкова", "date": "2017-06-14", "title": "„Коммерсант“: Русия иска да бъде домакин на международната конференция за хуманитарна помощ"}
{"url": "http://www.focus-news.net/news/2017/06/14/2404721/reuters-pier-moskvovisi-ochakva-tazi-sedmitsa-da-se-postigne-sporazumenie-za-gratskite-zaemi.html", "text": "Еврокомисарят на икономическите и финансови въпроси Пиер Москвовиси заяви в сряда, че очаква Гърция и международните й кредитори да постигнат компромисна сделка за нови заеми тази седмица, предава Reuters. \r\n„Никой не иска намаляване на дълга вече. Става дума за облекчаване на дълга, например по-дълга схема за изплащане“, подчерта Московиси в интервю за немската медия Funke group. \r\nТой уточни, че Гърция трябва да бъде наградена за тежките реформи, които парламентът одобри. Еврокомисарят допълни, че вероятно в четвъртък финансовите министри от еврозоната ще постигнат съгласие за изплащането на следващия транш от заемите. \r\n„Нещата се движат в правилната посока“, отбеляза Московиси.   Мария Динкова", "date": "2017-06-14", "title": "Reuters: Пиер Москвовиси очаква тази седмица да се постигне споразумение за гръцките заеми"}
{"url": "http://www.focus-news.net/news/2017/06/14/2404722/bsp-shte-poiska-ot-konstitutsionniya-sad-otmyana-na-tekstove-ot-zakona-za-publichnite-finansi-obzor.html", "text": "Внасяме жалба до Конституционния съд, с която искаме отмяна на текстове от Закона за публичните финанси - Министерски съвет разпределя средства субективно предимно към общини на ГЕРБ. Това обяви лидерът на БСП Корнелия Нинова след съвместно заседание с кметовете на общини от партията, народните представители от ПГ на „БСП за България“ и членовете на Изпълнителното бюро на БСП. Нинова поясни, че жалбата ще бъде внесена в четвъртък. Нинова коментира, че става дума за чл. 51 ал. 2 от Закона за публичните финанси, който дава възможност финансирането от държавата към общините да става не със Закона за бюджета, а с акт на Министерски съвет. Лидерът на БСП оцени това като \"изключително порочна практика, защото ГЕРБ бюджетират изключително сгрешено\". По думите й те осигуряват излишъци и те не се обсъждат в парламента и разпределят там, а с постановление на Министерски съвет. Аргументите за жалбата са, че Министерски съвет разпределя средства субективно предимно към общини на ГЕРБ. Корнелия Нинова обърна внимание, че кметове на БСП са изолирани и притискани, а в тези общини, където са избрани живеят български граждани с равни права. Лидерът на БСП коментира, че общините с кметове на БСП са подложени на недопустим натиск за влизане във ВиК асоциациите. По думите й натискът стига до поставяне на условия, че ако не влязат насила в тези асоциации - ще им бъде спряно финансирането по различни оперативни програми, по които те кандидатстват и по ПУДООС. Нинова разкритикува ГЕРБ, че прехвърлят на общините множество отговорности за дейности без да им осигурят финансиране за това. По отношение на концесиите, Нинова посочи, е на редица места много нисък процент концесионна такса влиза в общините. По думите й правителството, абсолютно неразумно и неотговарящо на националния интерес, определя много ниски концесионни такси. Стана ясно, че във връзка с референдума в Трън за златодобива, на съвместното заседание в централата на БСП е обсъдено случващото се в последните дни, че при проведен референдум, където хората от общината са си казали мнението по такъв въпрос за концесиите, законодателството е такова, че Министерски съвет може да не се съобрази с такъв референдум. Според БСП този въпрос подлежи на обсъждане и промяна и трябва да се гарантира, че референдумът ще бъде уважен от изпълнителната власт.\r\nДеница КИТАНОВА", "date": "2017-06-14", "title": "БСП ще поиска от Конституционния съд отмяна на текстове от Закона за публичните финанси (ОБЗОР)"}
{"url": "http://www.focus-news.net/news/2017/06/14/2404725/aa-turtsiya-iska-da-pregovarya-za-palnopravno-chlenstvo-v-es.html", "text": "Турският министър-председател Бинали Йълдъръм във вторник отново подчерта, че страната му желание да продължи преговорите с Европейския съюз за получаване на пълноправно членство в блока, предава Anadolu Agency. \r\nТози коментар Йълдъръм направи по време на съвместна пресконференция с българския си колега Бойко Борисов в столицата Анкара. Турският премиер уточни: Анкара „желае да преговаря с ЕС за получаване на пълноправно членство и за актуализиране на Митническия съюз“. \r\nБорисов от своя страна оцени ролята на Турция при приемането на сирийските бежанци. „Сделката между Турция и ЕС във връзка със справянето с мигрантската криза беше най-разумния ход тогава и ние искаме това споразумение да продължи“, посочи Борисов.  Мария Динкова", "date": "2017-06-14", "title": "АА: Турция иска да преговаря за пълноправно членство в ЕС"}
{"url": "http://www.focus-news.net/news/2017/06/14/2404720/sport-nishto-ne-zastrashava-provezhdaneto-na-evropeyskoto-parvenstvo-po-figurno-parzalyane-prez-2018-g-v-moskva.html", "text": "Към момента нищо не застрашава провеждането на Европейското първенство по фигурно пързаляне в Москва през 2018 г., заяви президента на Федерацията по фигурно пързаляне с кънки на Русия Алекандър Горшков, предава Р-Спорт. Той допълни, че изявлението на съвета на Международния кънки съюз за възможно преместване и отменяне на състезанието е формалност. \r\nЕвропейското първенство по фигурно пързаляне трябва да се проведе в  Москва от 15 януари до 21 януари 2018 г.", "date": "2017-06-14", "title": "Спорт: Нищо не застрашава провеждането на Европейското първенство по фигурно пързаляне през 2018 г. в Москва"}
{"url": "http://www.focus-news.net/news/2017/06/14/2404727/afp-donald-tramp-e-razreshil-na-pentagona-da-opredelya-chislenostta-na-amerikanskite-voennosluzheshti-v-afganistan.html", "text": "Президентът на САЩ Доналд Тръмп е позволил на Пентагона да определя числеността на американските военнослужещи в Афганистан, съобщи във вторник американски служител, предава AFP. Това е ход, който може да доведе до разполагането на още хиляди войници. \r\nИзточникът, пожелал да запази своята анонимност, потвърди, че министърът на отбраната Джим Матис сега може да определя броя на военнослужещите, но все още не е взето решение за промяна на тяхната численост.  Мария Динкова", "date": "2017-06-14", "title": "AFP: Доналд Тръмп е разрешил на Пентагона да определя числеността на  американските военнослужещи в Афганистан"}
{"url": "http://www.focus-news.net/news/2017/06/14/2404713/nezavisimaya-gazeta-katarskata-kriza-dava-shans-na-rusiya-i-sasht-da-si-satrudnichat.html", "text": "САЩ може да изиграе значителна роля за разрешаването на катарската криза, пише руският вестник „Независимая газета“. Наистина засега американският президент Доналд Тръмп само подлива масло в огъня, публикувайки няколко коментара в „Туитър“ за ролята на Катар във финансирането на терористичните организации. \r\nСпоред западните експерти отсъствието на „прагматично лидерство“ от страна на регионалните и глобалните играчи може да увеличи напрежението в Персийския залив. „За съжаление, позицията на Белия дом  подклажда напрежението и легитимира максималистки подход на страните към проблема, вместо да съдейства за намиране на дипломатическо решение“, коментира старшият научен сътрудник в Европейския съвет по международни отношения Ели Геранмайе. \r\nСред руските експертни среди също се говори за значимостта на усилията на Москва и Вашингтон при разрешаването на катарската криза. „Що се отнася до посредничеството, то тук голяма роля има САЩ. Катар е свързан с Вашингтон. Там се намира американската военна база, която всъщност е една от най-големите“, обясни старшият научен сътрудник към Центъра за арабски и ислямски изследвания към Руската академия на науките Борис Долгов.  Мария Динкова", "date": "2017-06-14", "title": "„Независимая газета“: Катарската криза дава шанс на Русия и САЩ да си сътрудничат"}
{"url": "http://www.focus-news.net/news/2017/06/14/2404728/na-ofitsialno-poseshtenie-v-turtsiya-premierat-boyko-borisov-obsadi-s-turskiya-si-kolega-binali-yaldaram-i-s-prezidenta-redzhep-erdogan-situatsiyata-na-balkanite-i-evropa-obzor.html", "text": "Министър-председателят Бойко Борисов направи еднодневно посещение в Турция. Визитата бе договорена в телефонен разговор с турския му колега Бинали Йълдъръм в края на май. \r\nПърво премиерът Борисов се срещна с турския си колега Йълдъръм, а след срещата българският министър-председател заяви, че България и Турция са две приятелски и съюзнически страни, които имат стабилни връзки, общи допирни точки и много добре изградени близки отношения. По думите му в момента е нисък натискът на бежанския поток, което се дължи на споразумението между Турция и ЕС. Според него по време на българското председателство на Съвета на ЕС е важно да се положат усилия за нормализирането на отношенията между ЕС и Турция. \r\nБойко Борисов уточни, че Турция продължава да счита, че за нея по-доброто развитие е ЕС. По думите му в момента отношенията на Турция и ЕС се намират в най-ниската си точка, в която са били. „Не искам да излязат заглавия, че България се ангажира, че Турция ще влезе в ЕС. Ние сме малки и не може това да го направим, но може да участваме в преговорите и да настояваме за добър тон между нашето семейство и нашия съсед. Ако можем да допринесем с нещо – ще го направим“, добави той. Премиерът Борисов подчерта, че България и Турция могат действително да бъдат еталон за добросъседство. Той изрази оптимизъм, че и колегите му в ЕС постепенно ще нормализират отношенията, като посочи значението на икономиката и огромния стокооборот между Турция и ЕС.\r\nПремиерът Йълдъръм напомни за опита за преврат през юни миналата година. „Европа реагира, бих казал, с мълчание, но Вие и България открито осъдихте тези действия, не се ограничихте само с това, но и в кратък период посетихте Турция и демонстрирахте солидарност с нашия народ, правителство и президент. Благодаря за тази ваша подкрепа“, изтъкна той.\r\nСпоред премиера Йълдъръм прави чест на министър-председателя Борисов откритото и приятелско отношение към българските граждани с турски произход. „Вие сте подкрепа за тях и се явявате гарант и фактор, който ограничава крайни радикални действия“, добави той. \r\nТурският министър-председател също акцентира върху предстоящото българско председателство на Съвета на ЕС през 2018г, което по думите му е важно за европейската перспектива на Турция. „България до момента има принос към укрепване на регионалната стабилност и подкрепа за нас, надяваме се това да продължи и в бъдеще“, заяви Йълдъръм. \r\nПремиерът Бойко Борисов проведе среща и с турския президент Реджеп Ердоган, но тя се състоя при закрити врата. След нея премиерът коментира пред журналисти, че България и Турция трябва да се стремят да поддържат добри отношения, а за пример даде енергийните проекти. „На практика Европа става зависима от Турция, газовите коридори минават оттам. За толкова прокламирания от всички нас азерски газ – той минава през цялата територия на Турция. Ние сме длъжни да се върнем в тази игра, да наложим правила и да участваме активно“, коментира Борисов. \r\nВъншният министър Екатерина Захариева също бе част от българска правителствена делегация, водена от премиера Бойко Борисов. По време на разговора на Захариева с турския ѝ колега Чавушоглу бяха обсъдени въпроси, свързани както с двустранните отношения, така и с региона. Българската страна изтъкна, че Турция е ключов партньор в области като миграцията, сигурността и борбата с тероризма. Захариева оцени високо приноса на югоизточната ни съседка за справяне с миграционния натиск и изрази очакване доброто сътрудничество в тази сфера да бъде задълбочено още повече.\r\nДвамата първи дипломати изтъкнаха, че двустранните отношения трябва да се развиват на принципите на добросъседство, взаимно доверие, както и зачитане на националните интереси на двете държави. \r\nОтчетен бе и ръстът от 1,7% на стокообмена, който за 2016 г. възлиза на 3,5 млрд. евро. Износът ни за Турция е на стойност 1,9 млрд. евро, а вносът – 1,6 млрд. евро.", "date": "2017-06-14", "title": "На официално посещение в Турция премиерът Бойко Борисов обсъди с турския си колега Бинали Йълдъръм и с президента Реджеп Ердоган ситуацията на Балканите и Европа (ОБЗОР)"}
{"url": "http://www.focus-news.net/news/2017/06/14/2404730/the-times-filip-hamand-nastoyava-velikobritaniya-da-ostane-v-mitnicheskiya-sayuz-na-es.html", "text": "Британският министър на финансите Филип Хамънд ще се опита да убеди  правителството да се насочи към по-мек Брекзит, което би оставило Великобритания в митническия съюз на блока, пише вестник The Times. \r\nХамънд вярва, че министрите трябва да преосмислят своето решение да се стремят към напълно независима търговска политика, съобщават няколко източника. \r\nСпоред високопоставен член на торите след ужасните резултати от изборите някои от членовете на кабинета искат да „гарантират постигането на много различни отношения с ЕС“. „Съществуват много притеснения, че те променят Брекзит“, допълни източникът.  Мария Динкова", "date": "2017-06-14", "title": "The Times: Филип Хамънд настоява Великобритания да остане в митническия съюз на ЕС"}
{"url": "http://www.focus-news.net/news/2017/06/14/2404733/sport-norvegiya-i-shvetsiya-zavarshiha-naravno-11.html", "text": "Норвегия и Швеция завършиха наравно 1:1  в контрола, която се игра на стадион „Улевал\" в Осло. Резултатът в мача беше открит от домакините в 45-та минута с гола на Мохамед Елионуси. А в 81-та минута Самюел Арментерос успя да изравни. \r\nШвеция е съперник на България в квалификациите за Мондиал 2018. На 31 август скандинавците гостуват на „Васил Левски\".", "date": "2017-06-14", "title": "Спорт: Норвегия и Швеция завършиха наравно 1:1"}
{"url": "http://www.focus-news.net/news/2017/06/14/2404731/daily-mail-deyvid-kameran-prizovava-za-sdelka-s-leybaristite-i-priemane-na-po-mek-podhod-kam-brekzit.html", "text": "Във вторник бившият британски премиер Дейвид Камерън призова Тереза Мей да преговаря с лейбъристите за „по-мек“ подход към Брекзит, пише Daily Mail. \r\n„Ще бъде трудно, няма никакво съмнение, но това може би е една възможност за по-широко консултиране с другите партии за това какво искаме да постигнем. Смятам, че ще има натиск за по-мек Брекзти“, отбеляза Камерън по време на конференция в Полша. \r\nБившият премиер също така напомни за позицията на лидера на шотландските консерватори Рут Дейвидсън, която призова за „по-отворен Брекзит“. С 12 допълнителни места в парламента Дейвидсън има силни позиции, когато се стигне до гласуване.  \r\n„Според мен повечето шотландски консерватори ще искат да видят някакви промени в политиката занапред“, допълни Камерън. Мария Динкова", "date": "2017-06-14", "title": "Daily Mail: Дейвид Камерън призовава за сделка с лейбъристите и приемане на „по-мек“ подход към Брекзит"}
{"url": "http://www.focus-news.net/news/2017/06/14/2404732/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nПрезидентът на Русия Владимир Путин лично ще избере част от въпросите, които гражданите са изпратили за „Пряката линия“, планирана за 15 юни, пише „Известия“. Това беше съобщено от прессекретаря на държавния глава Дмитрий Песков. Според експертите по време на програмата Путин едва ли ще обяви намерението си за участие в изборите. Същевременно те подчертават, че сред отговорите на въпросите могат да се появят теми, които да станат ключови в една бъдеща кампания. \r\nПредставители на телевизионния канал „Россия 24“ съобщиха, че два дни преди програмата над 1,3 млн. души са изпратили своите въпроси. Най-популярните запитвания вече са публикувани на сайта на „Пряката линия“.  Руските граждани се вълнуват от международните отношения, от причините за русофобията на Запад, от икономиката, безработицата и ниските пенсии. \r\nЗа първи път „Пряката линия“ с Владимир Путин се проведе през 2001 г., а най-дългата програма се състоя през 2013 г., като нейната продължителност беше 4 часа и 47 минути.\r\n***\r\nСАЩ може да изиграе значителна роля за разрешаването на катарската криза, пише руският вестник „Независимая газета“. Наистина засега американският президент Доналд Тръмп само подлива масло в огъня, публикувайки няколко коментара в „Туитър“ за ролята на Катар във финансирането на терористичните организации. \r\nСпоред западните експерти отсъствието на „прагматично лидерство“ от страна на регионалните и глобалните играчи може да увеличи напрежението в Персийския залив. „За съжаление, позицията на Белия дом  подклажда напрежението и легитимира максималистки подход на страните към проблема, вместо да съдейства за намиране на дипломатическо решение“, коментира старшият научен сътрудник в Европейския съвет по международни отношения Ели Геранмайе. \r\nСред руските експертни среди също се говори за значимостта на усилията на Москва и Вашингтон при разрешаването на катарската криза. „Що се отнася до посредничеството, то тук голяма роля има САЩ. Катар е свързан с Вашингтон. Там се намира американската военна база, която всъщност е една от най-големите“, обясни старшият научен сътрудник към Центъра за арабски и ислямски изследвания към Руската академия на науките Борис Долгов.\r\n***\r\nЛидерът на косовско-албанското движение „Самоопределение“ Албин Курти заявил, че Косово се нуждае от нова власт, свободна от настоящия политически елит, пише вестник „Московский комсомолец“. \r\n„Искам да призова политическите партии от коалицията на Демократичния съюз на Косово да започнат преговори със „Самоопределение“ за формирането на правителство на Косово и създаването на коалиция на умерените реформисти и националните малцинства, без… бившия премиер Рамуш Харадинай… Изборите на 11 юни показаха, че гражданите желаят промяна… Новият кабинет трябва да стане такова правителство на промяната“, подчерта Кутри в ефира на радио и телевизия „Косово“.\r\n***\r\nАдминистрацията на руския президент Владимир Путин разглеждат предложението в Русия да се проведе международна конференция за хуманитарна помощ, пише „Коммерсант“.  Мащабният форум може да помогне за подобряването на отношенията между Русия и Запада, включително за Сирия, по въпросите за политическото бъдеще на страната, където продължава да има сериозни разногласия. Едно от възможните места за провеждане на събитието е Чеченската република. \r\nЗа идеята в Русия да се проведе международния хуманитарен форум разказа пред изданието Евгений Примаков, оглавяващ автономната нетърговска организация „Руска хуманитарна мисия“. Той подчерта: „Русия постоянно е подложена на натиск заради хуманитарните операции“, като акцентът се поставя върху руските военни операции в чужбина и се „игнорират руските хуманитарни действия“. Според Примаков форумът може да помогне за задълбочаването на сътрудничеството между Русия и Запада. „Например ние имаме логистика и контакти с необходимите правителства“, уточни експертът. \r\nТой допълни, че форумът може да помогне също така да се разреши и един от проблемите в областта, а именно отсъствието на ясна законодателна основа.  Международната среща би могла да даде импулс за изработването на концепция за национална хуманитарна политика на Русия, която би определила ясни правила в тази сфера.", "date": "2017-06-14", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/06/14/2404724/ria-novosti-vladimir-putin-zayavi-che-rusiya-ima-po-golyam-opit-v-preodolyavaneto-na-mezhduetnicheskite-problemi.html", "text": "Русия може лесно да преодолее всички „чувствителни въпроси“ в междуетническите и междурелигиозните отношения, опирайки се на огромния си исторически опит, заяви руският президент Владимир Путин в интервю с Оливър Стоун, предава РИА Новости. \r\n„Що се отнася до междуетническите отношения, това винаги и навсякъде е много деликатен въпрос. Но Русия има определени предимства, тъй като за Европа и даже отчасти за днешните Съединени американски щати хората с различна религия са предимно имигранти. При нас не е така. Те са руснаци, това е тяхната родина и друга родина те нямат“, смята Путин. \r\nСпоред него „Русия още от самото начало, от първите стъпки, се е формирала като многонационална“ държава и това помогнало за създаването на „определена култура на взаимоотношенията“.  Мария Динкова", "date": "2017-06-14", "title": "РИА Новости: Владимир Путин заяви, че Русия има по-голям опит в преодоляването на междуетническите проблеми"}
{"url": "http://www.focus-news.net/news/2017/06/14/2404735/abc-news-tropicheska-burya-kalvin-shte-donese-prolivni-dazhdove-v-yuzhnite-shtati-na-meksiko.html", "text": "Във вторник тропическата буря „Калвин“ започна да се разсейва над планинските региони в южната част на Мексико, предава ABC News.  Очаква се силните валежи да продължат и във вторник вечерта в планините на щата Оахака. \r\nОт американския Национален ураганен център отбелязаха прогнозират „Калвин“ да донесе между 150 мм и 300 мм дъжд, като на някои места това може да причини свлачища и наводнения. \r\n„Калвин“ е третата тропическа буря в източната част на Тихия океан, която започна на 15 май. Мария Динкова", "date": "2017-06-14", "title": "ABC News: Тропическа буря „Калвин“ ще донесе проливни дъждове в южните щати на Мексико"}
{"url": "http://www.focus-news.net/news/2017/06/14/2404723/tass-vladimir-putin-opredeli-kato-golyama-greshka-opitite-za-narushavaneto-na-svetovniya-yadren-balans.html", "text": "Руският президент Владимир Путин определи като голяма грешка опита да се наруши международния ядрен баланс, предава ТАСС. Държавният глава направи този коментар по време на едно от интервютата с американския режисьор Оливър Стоун, откъс от което беше публикувана във вторник преди премиерата на втората част. \r\nПутин е разговарял със Стоун за създаването на атомната бомба в САЩ и за това как разузнаването на СССР е получило данните за нейното разработване. Той отбеляза, че международна група от учени е предавала на Москва данни за бомбата с цел да се възстанови ядреният баланс в света. „А ние какво правим сега? Ние се опитваме да разрушим този баланс, това е голяма грешка“, подчерта Путин.  Мария Динкова", "date": "2017-06-14", "title": "ТАСС: Владимир Путин определи като голяма грешка опитите за нарушаването на световния ядрен баланс"}
{"url": "http://www.focus-news.net/news/2017/06/14/2404739/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Общо 200 пожарникари се опитват да се справят с огнената стихия, обхванала жилищна сграда в Западен Лондон, като все още някои от жителите, остават блокирани в своите домове, пише британският вестник The Telegraph. \r\nВластите призовават, тези, които са останали вътре да не изпадат в паника и да покрият устата си с влажна хавлия, докато се опитват да избягат. \r\nПо-рано беше съобщено, че двама души са пострадали вследствие на вдишване на дим. \r\nПолицията е била извикана на мястото на инцидента в 1.16 ч. местно време. \r\nСвидетели разказват, че са видели как живущите в сградата използват чаршафи, за да избягат от пламъците.\r\n***\r\nБританският министър на финансите Филип Хамънд ще се опита да убеди  правителството да се насочи към по-мек Брекзит, което би оставило Великобритания в митническия съюз на блока, пише вестник The Times. \r\nХамънд вярва, че министрите трябва да преосмислят своето решение да се стремят към напълно независима търговска политика, съобщават няколко източника. \r\nСпоред високопоставен член на торите след ужасните резултати от изборите някои от членовете на кабинета искат да „гарантират постигането на много различни отношения с ЕС“. „Съществуват много притеснения, че те променят Брекзит“, допълни източникът.\r\n***\r\nВъв вторник бившият британски премиер Дейвид Камерън призова Тереза Мей да преговаря с лейбъристите за „по-мек“ подход към Брекзит, пише Daily Mail. \r\n„Ще бъде трудно, няма никакво съмнение, но това може би е една възможност за по-широко консултиране с другите партии за това какво искаме да постигнем. Смятам, че ще има натиск за по-мек Брекзти“, отбеляза Камерън по време на конференция в Полша. \r\nБившият премиер също така напомни за позицията на лидера на шотландските консерватори Рут Дейвидсън, която призова за „по-отворен Брекзит“. С 12 допълнителни места в парламента Дейвидсън има силни позиции, когато се стигне до гласуване.  \r\n„Според мен повечето шотландски консерватори ще искат да видят някакви промени в политиката занапред“, допълни Камерън.\r\n***\r\nФренският президент Еманюел Макрон отбеляза, че вратата на Европейския съюз ще остане отворена за Великобритания по време на преговорите за Брекзит, които започват следващата седмица, пише вестник The Guardian. \r\nНовоизбраният френски държавен глава подчерта, че решението за напускане на блока все още може да бъде променено, ако Лондон поиска. \r\nГоворейки в градините на Елисейския дворец в Париж на съвместна пресконференция с Тереза Мей, Макрон ясно заяви, че уважава суверенното решение на британския народ. Той обаче допълни: „Докато преговорите не приключат, винаги ще има възможност вратата на ЕС да бъде отново отворена“. \r\nПрезидентът уточни, че времето е от изключително значение: „Колкото повече преговорният процес напредва, толкова по-трудно ще бъде да се върнем  назад“. \r\nНа въпрос дали нейният неуспех да си осигури мнозинство в парламента миналата седмица ще насочи Великобритания към по-мек Брекзит, Мей отбеляза, че остава решена да постигне успех с Брекзита, но иска да запази „дълбоко и специално партньорство с ЕС“.", "date": "2017-06-14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/06/14/2404737/pregled-na-mezhdunarodnite-novini-do-6-chasa-agentsiya-fokus.html", "text": "Френският президент Еманюел Макрон отбеляза, че вратата на Европейския съюз ще остане отворена за Великобритания по време на преговорите за Брекзит, които започват следващата седмица.\r\nНовоизбраният френски държавен глава подчерта, че решението за напускане на блока все още може да бъде променено, ако Лондон поиска. \r\nГоворейки в градините на Елисейския дворец в Париж на съвместна пресконференция с Тереза Мей, Макрон ясно заяви, че уважава суверенното решение на британския народ. Той обаче допълни: „Докато преговорите не приключат, винаги ще има възможност вратата на ЕС да бъде отново отворена“. \r\nПрезидентът уточни, че времето е от изключително значение: „Колкото повече преговорният процес напредва, толкова по-трудно ще бъде да се върнем  назад“. \r\nНа въпрос дали нейният неуспех да си осигури мнозинство в парламента миналата седмица ще насочи Великобритания към по-мек Брекзит, Мей отбеляза, че остава решена да постигне успех с Брекзита, но иска да запази „дълбоко и специално партньорство с ЕС“.\r\n*** Общо 200 пожарникари и 40 противопожарни автомобили се борят с голям пожар в западната част на Лондон. Поне двама души са пострадали, а 27 апартамента са били евакуирани. \r\nСнимки в социалните мрежи показват как сградата е обхваната от пламъци, достигащи до покрива. \r\nПожарникарските екипи уточниха, че огънят е започнал от 26-тия етаж. \r\n„Към момента знаем, че двама души в момента получават лечение заради вдишване на дим“, обясниха от полицията.\r\n*** Президентът на САЩ Доналд Тръмп е позволил на Пентагона да определя числеността на американските военнослужещи в Афганистан, съобщи във вторник американски служител. Това е ход, който може да доведе до разполагането на още хиляди войници. \r\nИзточникът, пожелал да запази своята анонимност, потвърди, че министърът на отбраната Джим Матис сега може да определя броя на военнослужещите, но все още не е взето решение за промяна на тяхната численост.\r\n*** Турският министър-председател Бинали Йълдъръм във вторник отново подчерта, че страната му желание да продължи преговорите с Европейския съюз за получаване на пълноправно членство в блока.\r\nТози коментар Йълдъръм направи по време на съвместна пресконференция с българския си колега Бойко Борисов в столицата Анкара. Турският премиер уточни: Анкара „желае да преговаря с ЕС за получаване на пълноправно членство и за актуализиране на Митническия съюз“. \r\nБорисов от своя страна оцени ролята на Турция при приемането на сирийските бежанци. „Сделката между Турция и ЕС във връзка със справянето с мигрантската криза беше най-разумния ход тогава и ние искаме това споразумение да продължи“, посочи Борисов.\r\n*** Руският президент Владимир Путин определи като голяма грешка опита да се наруши международния ядрен баланс. Държавният глава направи този коментар по време на едно от интервютата с американския режисьор Оливър Стоун, откъс от което беше публикувана във вторник преди премиерата на втората част. \r\nПутин е разговарял със Стоун за създаването на атомната бомба в САЩ и за това как разузнаването на СССР е получило данните за нейното разработване. Той отбеляза, че международна група от учени е предавала на Москва данни за бомбата с цел да се възстанови ядреният баланс в света. „А ние какво правим сега? Ние се опитваме да разрушим този баланс, това е голяма грешка“, подчерта Путин.\r\n***Иракската армия съобщи, че е превзела от „Ислямска държава“ квартала на град Мосул, намиращ се в непосредствено съседство до историческата му част.\r\nСъс загубата на кв. „Занджили“ територията, все още контролирана от „Ислямска държава“ в северния Иракски град, се свива до два квартала, разположени на западния бряг на река Тигър – гъсто населения „Стар град“ и „Медицински град“.\r\nПадането на Мосул би означавало края на иракската половина от „халифата“, обявен от „Ислямска държава“.\r\n*** Във вторник съд в Германия е осъдил шестима сирийски и либийски бежанци във връзка с нападението на бездомник, който е спал на железопътната гара в Берлин миналата Коледа.\r\nКамерите на мястото на инцидента показват, че жертвата, 37-годишен полски гражданин, е спал на еднa от пейките, завит с вестници. Основният обвиняем е запалил вестниците, след което бежанците са избягали, смеейки се. \r\nОсновният обвиняем е осъден на две години и девет месеца затвор за нанасяне на тежка телесна повреда. Други трима от бежанците са получили присъди от осем месеца затвор за участие в нападението. А останалите двама са обвинени за това, че не са оказали помощ на бездомния мъж. \r\nБежанците са потърсили убежище в Германия през 2014 г. и 2016 г., уточниха властите.\r\n*** Министърът на външните работи на Турция Мевлют Чавушоглу заяви, че в сряда ще посети Катар във връзка с усилията на Турция за разрешаване на кризата в региона.\r\nПо време на пресконференция във вторник Чавушоглу отбеляза, че може да посети също така Саудитска Арабия и че турската страна очаква отговор от Рияд. \r\nОт Министерството на външните работи на Турция уточниха, че министърът ще се срещне с емира на Катар Шейх Тамим бин Хамад Ал Тани, както и със своя катарски колега Мохамед бен Абделрахман ал Тани, за да обсъдят развитието на ситуацията в региона.\r\n*** Гърция ще приеме единствено окончателно решение на въпроса за наименованието на Македония, но не и на временно такова. Това бе заявено от запознат дипломатически източник във връзка с предстоящото посещение на македонския външен министър Никола Димитров в Атина.\r\n„НАТО иска да приеме Скопие сред членовете на Алианса през 2018 г. За това трябва да бъде окончателно разрешен въпросът с наименованието на съседната държава. Гърция няма да се съгласи на временно решение. Нали след приема на НАТО и в ЕС Скопие няма да има никакви стимули, никакъв интерес да продължи преговорите“, посочи източникът. Според него „временното решение“ съществува вече повече от 20 години – съседната страна влиза в ООН под наименованието БЮРМ.\r\nНа въпрос дали въпросът може да бъде решен на предстоящата в сряда среща източникът отговори отрицателно. „Това е опознавателна среща. Преговорите ще изискват време“, посочи той.", "date": "2017-06-14", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/06/14/2404740/igor-dodon-v-sankt-peterburg-tryabva-da-se-otkrie-moldovsko-konsulstvo.html", "text": "Президентът на Молдова Игор Додон е провел среща с губернатора на Санкт Петербург Георги  Полтавченко и е обсъдил с него откриването в молдовско консулство в града, предава Kremlin Press. \r\n „Това е много важно за 200 хил. наши сънародници, живеещи и работещи в Северозападния федерален окръг, а също така и за молдовските финансови агенти“, отбеляза Додон във „Фейсбук“.\r\nТой уточни, че по време на конференцията също така е било обсъдено активизирането на молдовско-руското сътрудничество. Мария Динкова", "date": "2017-06-14", "title": "Игор Додон: В Санкт Петербург трябва да се открие молдовско консулство"}
{"url": "http://www.focus-news.net/news/2017/06/14/2404742/predstoyashti-sabitiya-v-stranata-za-14-yuni-agentsiya-fokus.html", "text": "***\r\nОт 11.00 часа в Гербовата зала на „Дондуков“ 2 президентът Румен Радев ще приеме Димитър Бербатов и Луиш Фиго. Двамата са организатори на благотворителния мач \"All Stars 2017\", по време на който футболните звезди на Луиш Фиго с All Stars ще играят срещу звездите на Димитър Бербатов с United Stars. \r\n***\r\nОт 20.30 часа вицепрезидентът Илияна Йотова ще посети село Славовица, Община Септември, по повод 94-та годишнина от гибелта на Александър Стамболийски. Вицепрезидентът ще присъства на тържествената програма в селото, а от 21.15 часа Илияна Йотова ще произнесе слово и ще поднесе цветя пред бюст-паметника на Александър Стамболийски пред кметството на селото.\r\n***\r\nОт 09.00 часа ще се проведе заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nВ Гранитна зала на Министерски съвет министърът на младежта и спорта Красен Кралев и зам.-министърът на труда и социалната политика Зорница Русинова ще подпишат договор за предоставяне на безвъзмездна финансова помощ по проект „Национална система за планиране, мониторинг и отчет на изпълнението на младежките политики“. \r\n***\r\nОт 08.30 часа на бул. \"Дондуков\" 1, за началото на заседанието на Министерски съвет, когато международната природозащитна организация WWF ще внесе с арт акция първите 100 000 подписа, събрани в световна кампания за спасяването на Национален парк \"Пирин\" и изпратени директно до премиера Бойко Борисов.\r\n***\r\nОт 09.30 часа в Специализирания наказателен съд ще се гледа делото срещу Николай В., Георги Ж., Илиян И., Юрий В. за образуване и ръководене на организирана престъпна група. \r\n***\r\nОт 09.30 часа в Специализирания наказателен съд ще се гледа делото срещу Красимир М. и Анатоли Т. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще се състои дискусия на тема „Права на жените vs. десeн популизъм. Нови инструменти за развитие на демократичните и социални ценности\".\r\n***\r\nОт 10.00 часа в Специализирания наказателен съд ще се гледа делото срещу Ваньо В., Живко Б. и Илия И. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА Българската платформа към Европейското женско лоби и Фондация „Фридрих Еберт“ - Бюро България ще се проведе дискусия на тема: \"Права на жените vs. десeн популизъм. Нови инструменти за развитие на демократичните и социални ценности\".\r\n***\r\nОт 11.00 часа социалисти от столичните организации в \"Красно село\" и „Триадица“ ще отбележат годишнина от рождението на основателя на българското социалистическо движение в къщата-музей на Благоев в София (ул. \"Лайош Кошут\" №34).\r\nВ събитието ще вземат участие заместник-председателите на Градския съвет на БСП проф. Ваня Добрева и Христо Проданов, който е и депутат от \"БСП за България\", и общинският съветник и председател на РС на БСП в \"Красно село\" Николай Николов.\r\n***\r\nОт 12.00 часа пред НДК - между Билетния център и Моста на влюбените, Христо Стоичков ще представи лично новата си книга „Как да печелим във футбола: 88 съвета от номер 8\".\r\n***\r\nОт 13.30 часа 6 състав на СГС ще гледа делото срещу Георги Л., Милен А., Емир М. (въоръженият грабеж, при който стреляха по бивш полицай (чл. 115-118 НК)).\r\n***\r\nОт 13.30 часа в Военномедицинска академия ще отбележи Световния ден на кръводарителя с Ден на отворените врати в Центъра по трансфузионна хематология. \r\n***\r\nОт 14:00 часа в Големия салон на БАН ще се проведе научна сесия по повод 100-годишнината от рождението на акад. Богдан Куртев, отдаден учен, учител на поколения химици и първи директор на Института по органична химия с Център по фитохимия – БАН от неговото създаване през 1960 г. до 1988 г.\r\n***\r\nОт 14.00 часа в парка на двореца „Врана” ще бъде проведен фехтовален турнир по случай 80 години от рождението на Н. В. Цар Симеон II.\r\n***\r\nОт 15.00 часа, в сградата на парламента, на редовно заседание на Комисията по въпросите на децата, младежта и спорта към 44-тото Народно събрание ще се проведе представяне на доклада „Бележник: Какъв е средният успех на държавата в грижите за децата?“ на Национална мрежа за децата.\r\n***\r\nОт 18.00 часа в Института за етнология и фолклористика с Етнографски музей при БАН ще бъде открита изложбата „Образци на великолепието – азербайджанско народно изкуство“, посветена на 25-годишнината от установяването на дипломатически отношения между Република Азербайджан и Република България.   \r\n***\r\nОт 18.30 часа пред Съдебната палата ще се проведе Марш за европейско правосъдие. \r\n***\r\nОт 19.00 часа в Литературния клуб на Столична библиотека официално ще бъде представена пред софийската общественост новата стихосбирка на Петър Чухов „АДdicted”.\r\n***\r\nОт 19.00 часа в Галерия за фотография Synthesis ще се състои уъркшоп на Моника Фишбейн на тема „Национална идентичност“. \r\n***\r\nОт 19.00 часа пред затворената алея в столичния квартал „Дружба\" 2 ще се проведе 11-ти протест на жители на квартала с искане за оставка на кмета на район „Искър\" - Ивайло Цеков.\r\n***\r\nОт 20.00 часа на Националния стадион „Васил Левски” ще излязат в зрелищен двубой един срещу друг Димитър Бербатов с United Stars срещу Луиш Фиго с All Stars.\r\n***\r\nОт 10.00 часа в зала 101 в сградата на Община Благоевград ще бъдат отворени ценовите оферти на допуснатите участници в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, етап VI–ти - 10 обособени позиции във връзка с реализацията на Националната програма за енергийна ефективност на многофамилните жилищни сгради на територията на община Благоевград. \r\n***\r\nОт 10.30 часа във фоайето на Регионален исторически музей – Благоевград ще се проведе „Лятна детска музейна школа“ за деца на възраст между 6 и 13 години. \r\n***\r\nВ 17.00 часа в парк „Бачиново“ край Благоевград ще се проведе Еко арт фестивал на съвременното изкуство.\r\n***\r\nОт 10.00 часа на остров Света Анастасия ще се проведе учебно занятие за евакуация на туристи.\r\n***\r\nОт 19.00 часа в Летния театър ще се представи спектакълът на ТФ\"Петлите\" \"Една отворена врата\".\r\n***\r\nВ Гранд хотел \"Приморец\" ще се проведе Facility Management Innovation forum.\r\n***\r\nОт 18.00 до 19.30 часа пред Окръжен съд – Варна ще се проведе Граждански марш за европейско правосъдие - част II.\r\n***\r\nОт 11.00 часа в Заседателната зала на Община Враца ще се проведе пресконференция, по повод предстоящия Националния фолклорен събор „Леденика“. \r\n***\r\nОт 10.00 часа в Малката зала на МОБАЛ „Д-р Ст. Черкезов” ще се проведе пресконференция по повод Международния ден на доброволния и безвъзмездния кръводарител.\r\n***\r\nОт 13.00 часа в голяма зала на МДТ „Константин Кисимов“ ще бъде представен „Четиримата близнаци“ – детски мюзикъл.\r\n***\r\nОт 13.00 часа в ДКС „Васил Левски” ще започне Турнир за Световната купа по хандбал “2nd Men’s Emerging Challenge Championship” – четири срещи от групи „А” и „Б”.\r\n***\r\nОт 14.00 часа в зала 314 на Областна администрация Велико Търново \r\nще се проведе пресконференцията по повод обявяването на фотоконкурс „Преоткрий родния край“, организиран от Областно сдружение на кметовете и кметските наместници на населени места в Област Велико Търново, с партньорството на Експедиция „Преоткрий България“.\r\n***\r\nОт 20.30 часа в Летния театър при НЧ „Братя Грънчарови-2002” ще се проведе „Разходка по Бродуей“ – любими песни от популярни световни мюзикъли с  участието на Люси Дяковска и Симфониета Шумен.\r\n***\r\nОт 17.30 часа в НЧ „Напредък - 1869“ ще се проведе Годишен концерт на клас пиано и клас китара с преподаватели Снежанка Бакьова и Милко Тодоров.\r\n***\r\nОт 11.00 часа на пл. „Свобода“ ще се състои концерт на Духов оркестър – Добрич с диригент Стоян Монов. \r\n***\r\nОт 11.30 часа в землището на гр. Карнобат в стопанството на Теодор Тодоров, член на УС на НАЗ, официално ще бъде открита Жътвена кампания 2017.\r\n***\r\nОт 13.00 часа в Регионален исторически музей ще се открие Научна конференция за музеите и музейните фондове.\r\n***\r\nОт 10.00 часа в двора на ОСПЗ Пазарджик - с. Ивайло ще се проведе открит ден на житните култури.\r\n***\r\nОт 10.00 часа представителите на политическа партия ГЕРБ в Общински съвет - Перник Цветана Пиралкова и Клара Будинова организират приемен ден с граждани. Срещата ще се проведе в сградата на Община Перник. \r\n***\r\nОт 10.00 часа в зала 2 на Окръжен съд – Пловдив ще се гледа делото срещу полицейски служител, обвинен във взимане на подкуп.\r\n***\r\nОт 11.00 часа пред барелефа на Димитър Благоев, социалисти и симпатизанти ще отбележат 161-та годишнина от рождението му. \r\n***\r\nОт 10.00 - 15.00 часа в Дома на културата в Пловдив за втора поредна година ще се проведе кариерното изложение Trained in GermanY! - „Кариера с немски език“.\r\n***\r\nОт 10.30 часа в заседателната зала на община Пловдив ще се проведе пресконференция по повод най-големият фестивал за електронни спортове пристига, който започва от 17 юни в Пловдив.\r\n***\r\nОт 15.00 часа в зала 1 на Районен съд – Пловдив ще се гледа делото срещу студент, обвинен в закана за убийство на 3 лица, докато се е движил с автомобила си по бул „Христо Ботев“.\r\n***\r\nОт 14.00 часа, в Зала 1 на Областна администрация Русе ще заседава Постоянната секторна комисия в областта на индустрията и новите технологии.\r\n***\r\nОт 19.00 часа в Екомузей с аквариум ще бъде представена книгата на Иван Станков „Улици и кораби. Gm\". \r\n***\r\nОт 18.30 часа в РБ „Захарий княжески“ ще се проведе официалното награждаване на победителите от трето издание на конкурса за художествен текст на тема „Рамка“.\r\n***\r\nОт 19.30 часа в РБ „Захарий Княжевски“ ще се състои концерт на НУМСИ „Христина Морфова“.\r\n***\r\nОт 09.30 часа в зала 247 на Община Смолян ще се проведе научна конференция, посветена на Празника на града – 18 юни. Конференцията е озаглавена „Стопански и културен живот в Родопите и Тракия през ХІХ и ХХ век” и е под патронажа на кмета Николай Мелемов.\r\n*** \r\nОт 10.00 часа в ОДК зам.-кметът Найден Косев ще връчи на Хрисияна Минчева от школата по изобразително и приложно изкуство наградата Гран При от Петия международен детски конкурс за рисунка “Марка на дружбата” в Украйна.", "date": "2017-06-14", "title": "Предстоящи събития в страната за 14 юни (Агенция „Фокус“)"}
{"url": "http://www.focus-news.net/news/2017/06/14/2404744/nimh-shte-e-predimno-slanchevo-maksimalnite-temperaturi-shte-sa-mezhdu-28-i-33-v-sofiya-29.html", "text": "Днес ще е предимно слънчево. В следобедните часове ще се развива купеста и купесто-дъждовна облачност, на отделни места привечер и през нощта срещу четвъртък ще има превалявания придружени с гръмотевици. Ще духа слаб до умерен северозападен вятър. Максималните температури ще са между 28° и 33°, в София 29°. Това съобщи за Агенция \"Фокус\" Боряна Маркова - дежурен синоптик в Националния институт по метеорология и хидрология (НИМХ) към БАН. Атмосферното налягане е близко до средното за месеца и ще остане без съществена промяна. По Черноморието ще преобладава слънчево време, с временни увеличения на облачността, по-съществени в следобедните часове и вечерта, когато на места, главно по северното крайбрежие, ще превали. Ще духа слаб до умерен вятър север-североизток, който постепенно ще се ориентира от изток-югоизток. Максималните температури ща са от 24° до 26°. Температурата на морската вода е 19-22°. Вълнението на морето ще бъде 1-2 бала. В планините ще е предимно слънчево, но в следобедните часове облачността ще се увеличи и на места ще превали и прегърми. Ще духа умерен до временно силен север-северозападен вятър. Максималната температура на височина 1200 метра ще е около 21°, на 2000 метра – около 13°.", "date": "2017-06-14", "title": "НИМХ: Ще е предимно слънчево, максималните температури ще са между 28° и 33°, в София-29°"}
{"url": "http://www.focus-news.net/news/2017/06/14/2404741/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nПрез нощта ще бъде предимно ясно, с временни увеличения на облачността над Северна България. На 14-ти юни ще бъде предимно слънчево, но в следобедните часове ще се развива купеста и купесто-дъждовна облачност и на места привечер и през нощта срещу четвъртък ще има превалявания придружени с гръмотевици. Ще продължи да духа слаб до умерен северозападен вятър. През деня отново ще е горещо с максимални температури между 28° и 33°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Ямбол: Завой-Зимница от км 285+070 до км 285+500 в посока Бургас – затварят се активна лента, като движението ще се осъществява в изпреварващата лента с ограничение на скоростта до 70 км/ч. Срок до 16.06.2017 г.; област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 16.06.2017 г.; в участъка Карнобат-Българово от км 324+000 до км 355+000 – поставяне на бордюри в двете посоки. Движение с повишено внимание. Срок до 15.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; \r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017г.; област Кюстендил: участъка от км 56+000 до км 91+000 Дупница-Благоевград – ремонтни дейности (косене на тревни площи). Стесняване на една от лентите за движение. Срок до 16.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 18.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер от км 112+000 до км 121+000, поради полагане на хоризонтална маркировка. Срок до 19.06.2017 г.; Бързия-Проход Петрохан от км 50+870 до км 70+500 – движение в една лента, поради полагане на  хоризонтална маркировка. Срок до 14.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \tпосока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 16.06.2017 г.;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 16.06.2017 г.; между Благоевград и отклонение за с. Крупник от км 359+000 до км 381+000 – косене и рязане на храсти от ляво и дясно на пътя. Срок до 16.06.2017 г.; в района на Ново село от км 397+150 до км 401+420 – миене на пътя и полагане на хоризонтална маркировка. Движение  в лява или дясна лента за движение. Срок до 16.06.2017 г.; между Кресненско ханче и Струмяни от км 394+000 до км 410+000 – косене и рязане на храсти от ляво и дясно на пътя. Движение в лява или дясна лента за движение. Срок до 17.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Ябланица от км 150+000 до км 164+000 – движение с повишено внимание поради ремонтни работи – косене по банкети и изсичане на храсти. Срок до 16.06.2017г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 – ремонтни дейности на асфалтовата настилка. Срок до 15.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-Велико Търново в участъка от км 101+550 до км 126+000 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 16.06.2017 г.; област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 17.06.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.\r\nНадлез Кирково-ГКПП Маказа – ограничено движението на МПС над 3,5 т; \r\nП.в.Кирково-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Стара Загора: Стара Загора-с. Бъдеще – стесняване на едната лента, поради ремонтни дейности (рязане на храсти). Срок до 18.06.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Окоп-Елхово от км 280+000 до км 282+000 – ръчно косене на банкети. Движение с повишено внимание, поради стесняване на една от лентите за движение. Срок до 16.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението, през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; Обзор-Сарафово км 168+100 до км 224+500 извършва се косене на тревни площи-ръчно и машинно. Срок до 16.06.2017 г.; от км 247+000 до км 262+000 в участъка Пода-Панчарска рампа – рязане на храсти и косене на тревни площи.Възпрепятства движението. Срок 30.06.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 3+000 до км 8+000 /от Симитли до с. Градево/ – косене и храстене от ляво и дясно на пътя. Срок до 16.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 от км 38+000 до км 77+000 Желязковo-Константиново се извършва косене на тревни площи. Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път II-99 Царево-М Търново от км 63 до км 70 – частични ремонтни дейности на асфалтовата настилка. Движение с повишено внимание. Срок до 16.06.2017 г.; \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-13 Липен-Борован от км 10+600 до км 43+000 – полагане на хоризонтална маркировка. Стесняване на двете ленти за движение. Срок до 16.06.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 Враца-Мездра от км 3+000 до км 17+000 – частични ремонти на асфалтовата настилка. Двупосочно движение в едно платно в работните участъци. Срок до 16.06.2017г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 16.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5006 Дебел дял- Музга oт км 6+000 до км 21+000 – частични ремонтни дейности на асфалтовата настилка. Срок до 16.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 16.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 16.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-865 Ардино-Кърджали от км 33+000 до км 62+000– частични ремонтни дейности. Движение в една лента на участъци. Срок до 14.06.2017 г.; \r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.; път ІIІ-4003 Прелом-Малиново от км 0+000 до км 3+000 – движение в една лента, поради ремонтни дейности по пътната настилка. Срок до 14.06.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-3704 Пазарджик-Ветрен от км 8+200 до км 14+000 – частичен ремонт на асфалтовата настилка. Движение в една лента. Срок до 14.06.2017 г.; път ІІІ-8004 Мало Конаре-Огняново от км 0+000 до км 4+000 – частичен ремонт на асфалтовата настилка. Движение в една лента. Срок до 14.06.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът IIІ-2102 Черешово-Юпер-Божурово-Бисерци- ІІ-49 от км 15+500 до км 31+155 – частични ремонтни дейности на асфалтова настилка. Срок до 14.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.; път III-2102 Борисово-Черешево от км 3+000 до км 11+500 – частични ремонтни дейности на асфалтовата настилка. Движение в една лента двупосочно. Срок до 16.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 15.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-48 Градец-Мокрен от км 53+000 до км 54+000 – ремонт на мантинела. Движение с повишено внимание.Срок до 16.06.2017 г. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино от км 53+000 до км 68+000 – частични ремонти в асфалтовата настилка. Движение в свободната лента, съобразно създадената организация на движение. Срок до 14.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-местност Момина вода от км 2+000 до км 6+000 – машинно оформяне на земни окопи и изсичане на храсти за видимост. Движение в свободната лента, съобразно създадената организация на движение. Срок до 14.06.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-16 Елисейна-Своге от км 23+000 до км 50+000 – частични ремонтни дейности в дясната лента /посока Своге/. Движението се осъществява двупосочно в лявата лента /посока Елисейна/. Срок до 15.06.2017 г.; път II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 14.06.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-14", "title": "Актуална пътна обстановка"}
{"url": "http://www.focus-news.net/news/2017/06/14/2404736/interfaks-vladimir-putin-smyata-che-sasht-mozhe-bi-sa-povliyali-na-gruziya-prez-2008-g.html", "text": "Президентът на Русия Владимир Путин смята, че е възможно САЩ да са подкрепили агресията на Грузия срещу Южна Осетия  през 2008г.,започната по нареждане на тогавашния президент Михаил Саакашвили, предава Интерфакс. \r\n„Не съм уверен на сто процента, че там някой го е провокирал, че някой е стоял зад гърба му и го подбутвал. Не знам това, но ми се струва, че той никога не би се решил самостоятелно на тази провокация“, отбеляза Путин. Мария Динкова", "date": "2017-06-14", "title": "Интерфакс: Владимир Путин смята, че САЩ може би са повлияли на Грузия през 2008 г."}
{"url": "http://www.focus-news.net/news/2017/06/14/2404745/prezidentat-rumen-radev-shte-se-sreshtne-s-dimitar-berbatov-i-luish-figo.html", "text": "Днес в Гербовата зала на „Дондуков“ 2 президентът Румен Радев ще приеме Димитър Бербатов и Луиш Фиго. Това съобщиха от прессекретариата на държавния глава. Двамата са организатори на благотворителния мач \"All Stars 2017\", по време на който футболните звезди на Луиш Фиго с All Stars ще играят срещу звездите на Димитър Бербатов с United Stars. \r\nОчакваните приходи ще бъдат дарени изцяло в полза на каузите на Фондация „Димитър Бербатов“ и Фондация „Луиш Фиго“.", "date": "2017-06-14", "title": "Президентът Румен Радев ще се срещне с Димитър Бербатов и Луиш Фиго"}
{"url": "http://www.focus-news.net/news/2017/06/14/2404743/predstoyashti-mezhdunarodni-sabitiya-za-14-yuni-agentsiya-fokus.html", "text": "Ирландският парламент официално ще гласува всъпването в длъжност на новия министър-председател. \r\n*** Външните министри на Швеция и на Литва Маргот Валстрьом и Линас Линкявичус ще посетят Украйна.\r\n*** Министърът на правосъдието на САЩ Джеф Сешънс ще бъде изслушан пред конгреса на САЩ във връзка с разследването на потенциалната руска намеса в политическия процес в САЩ. \r\n*** Френският президент Еманюел Макрон е на посещение в Мароко, където ще проведе среща с крал Мохамед VI.\r\n*** Ще се проведе среща между саудитския крал Салман и иракския министър-председател Хайдер ал Абади. \r\n***", "date": "2017-06-14", "title": "Предстоящи международни събития за 14 юни (Агенция „Фокус“)"}
{"url": "http://www.focus-news.net/news/2017/06/14/2404746/pazardzhik-vitseprezidentat-iliyana-yotova-shte-poseti-selo-slavovitsa.html", "text": "Днес вицепрезидентът Илияна Йотова ще посети село Славовица, община Септември, по повод 94-та годишнина от гибелта на Александър Стамболийски, съобщиха от прессекретариата на държавния глава. \r\nВицепрезидентът ще присъства на тържествената програма в село Славовица. От 21.15 часа Илияна Йотова ще произнесе слово и ще поднесе цветя пред бюст-паметника на Александър Стамболийски пред кметството на селото.", "date": "2017-06-14", "title": "Пазарджик: Вицепрезидентът Илияна Йотова ще посети село Славовица"}
{"url": "http://www.focus-news.net/news/2017/06/14/2404729/emanyuel-makron-reshenieto-na-velikobritaniya-za-napuskane-na-bloka-vse-oshte-mozhe-da-bade-promeneno.html", "text": "Френският президент Еманюел Макрон отбеляза, че вратата на Европейския съюз ще остане отворена за Великобритания по време на преговорите за Брекзит, които започват следващата седмица, пише вестник The Guardian. \r\nНовоизбраният френски държавен глава подчерта, че решението за напускане на блока все още може да бъде променено, ако Лондон поиска. \r\nГоворейки в градините на Елисейския дворец в Париж на съвместна пресконференция с Тереза Мей, Макрон ясно заяви, че уважава суверенното решение на британския народ. Той обаче допълни: „Докато преговорите не приключат, винаги ще има възможност вратата на ЕС да бъде отново отворена“. \r\nПрезидентът уточни, че времето е от изключително значение: „Колкото повече преговорният процес напредва, толкова по-трудно ще бъде да се върнем  назад“. \r\nНа въпрос дали нейният неуспех да си осигури мнозинство в парламента миналата седмица ще насочи Великобритания към по-мек Брекзит, Мей отбеляза, че остава решена да постигне успех с Брекзита, но иска да запази „дълбоко и специално партньорство с ЕС“.  Мария Динкова", "date": "2017-06-14", "title": "Еманюел Макрон: Решението на Великобритания за напускане на блока все още може да бъде променено"}
{"url": "http://www.focus-news.net/news/2017/06/14/2404748/vladimir-putin-rusiya-shte-otgovori-na-opitite-na-sasht-da-obgradyat-teritoriyata-y-sas-sistemi-za-protivoraketna-otbrana.html", "text": "Москва ще реагира по подходящ начин на опитите на Вашингтон да обгради територията на Русия със системи за противоракетна отбрана, заяви руският президент Владимир Путин в интервю в новия филм на режисьора Оливър Стоун, предава ТАСС. \r\nПутин отбеляза, че САЩ се опитват да разположат противоракетни системи близо до границите на Русия, което представлява опасност за нея. Според него допълнителната заплаха се състои в това, че „за броени минути, т.е. за няколко часа“ те могат да бъдат превърнати в ракетни ударни системи. \r\n„Всъщност това е още една голяма груба стратегическа грешка на нашите партньори, тъй като на всички тези действия Русия ще отговори по подходящ начин… Ние ще запазим този стратегически баланс. Балансът е много важно нещо“, допълни руският държавен глава.  Мария Динкова", "date": "2017-06-14", "title": "Владимир Путин: Русия ще отговори на опитите на САЩ да обградят територията й със системи за противоракетна отбрана"}
{"url": "http://www.focus-news.net/news/2017/06/14/2404749/pravitelstvoto-shte-obsadi-sastoyanieto-na-administratsiyata.html", "text": "На редовното си правителствено заседание в сряда кабинетът ще разгледа доклад за състоянието на администрацията през 2016 г. В дневния ред на министрите е включено и одобряването на позицията на страната в 3548-ото заседание на Съвета на Европейския съюз по заетост, социална политика, здравеопазване и потребителски въпроси, което ще се проведе на 15 юни в Брюксел и в заседанието на Съвета на министрите по околна среда на Европейския съюз, което ще се проведе на 19 юни в Люксембург. Очаква се правителството да приеме и изменения в прогнозното разпределение на разходите по подготовка и провеждане на Българското председателство на Съвета на Европейския съюз. Кабинетът ще разгледа и проект за откриване на консулство на Република България в Република Гана.", "date": "2017-06-14", "title": "Правителството ще обсъди състоянието на администрацията"}
{"url": "http://www.focus-news.net/news/2017/06/14/2404752/ibna-binali-yaldaram-blagodari-na-boyko-borisov-za-podkrepata-na-balgariya-po-vreme-na-opita-za-prevrat.html", "text": "Във вторник турският министър-председател Бинали Йълдъръм благодари на българския си колега Бойко Борисов за подкрепата на София по време на опита за преврат през юли 2016 г. в Турция, предава Independent Balkan News Agency. \r\nСред основните въпроси, обсъдени по време на посещението на Борисов, бяха миграцията и бежанската криза, терористичната заплаха на Балканите от екстремистката групировка „Ислямска държава“, както и отношенията между Турция и Европейския съюз.   Мария Динкова", "date": "2017-06-14", "title": "IBNA: Бинали Йълдъръм благодари на Бойко Борисов за подкрепата на България по време на опита за преврат"}
{"url": "http://www.focus-news.net/news/2017/06/14/2404738/the-telegraph-27-etazhnata-zhilishtna-sgrada-v-london-prodalzhava-da-gori.html", "text": "Общо 200 пожарникари се опитват да се справят с огнената стихия, обхванала жилищна сграда в Западен Лондон, като все още някои от жителите, остават блокирани в своите домове, пише британският вестник The Telegraph. \r\nВластите призовават, тези, които са останали вътре да не изпадат в паника и да покрият устата си с влажна хавлия, докато се опитват да избягат. \r\nПо-рано беше съобщено, че двама души са пострадали вследствие на вдишване на дим. \r\nПолицията е била извикана на мястото на инцидента в 1.16 ч. местно време. \r\nСвидетели разказват, че са видели как живущите в сградата използват чаршафи, за да избягат от пламъците.   Мария Динкова", "date": "2017-06-14", "title": "The Telegraph: 27-етажната жилищна сграда в Лондон продължава да гори"}
{"url": "http://www.focus-news.net/news/2017/06/14/2404734/sky-news-obshto-200-pozharnikari-se-boryat-s-ognena-stihiya-obhvanala-zhilishtna-sgrada-v-london.html", "text": "Общо 200 пожарникари и 40 противопожарни автомобили се борят с голям пожар в западната част на Лондон, предава Sky News. Поне двама души са пострадали, а 27 апартамента са били евакуирани. \r\nСнимки в социалните мрежи показват как сградата е обхваната от пламъци, достигащи до покрива. \r\nПожарникарските екипи уточниха, че огънят е започнал от 26-тия етаж. \r\n„Към момента знаем, че двама души в момента получават лечение заради вдишване на дим“, обясниха от полицията. Мария Динкова", "date": "2017-06-14", "title": "Sky News: Общо 200 пожарникари се борят с огнена стихия, обхванала жилищна сграда в Лондон"}
{"url": "http://www.focus-news.net/news/2017/06/14/2404754/pernik-obshtinski-savetnitsi-ot-pp-gerb-organizirat-priemen-den-za-grazhdani.html", "text": "Днес, от 10.00 часа, представителите на политическа партия ГЕРБ в Общински съвет - Перник Цветана Пиралкова и Клара Будинова организират приемен ден с граждани. Срещата ще се проведе в сградата на Община Перник. Това съобщиха от пресцентъра на ПП ГЕРБ. Цветана Пиралкова е зам.-председател на Постоянна комисия „Регионална политика, местно самоуправление и нормативна уредба” и е в състава на Постоянна комисия „Икономически въпроси, стопанска политика и инвестиции” и Постоянна комисия „Транспорт, обществен ред, сигурност и паркинги”. Клара Будинова е секретар на Постоянна комисия „Екология, земеделие и гори” и член на Постоянни комисии „Здравеопазване и социални дейности” и „Транспорт, обществен ред, сигурност и паркинги”.\r\nСигнали, мнения, становища и въпроси могат да бъдат подавани и по електронен път на имейл адрес savetnici_gerb_pk@abv.bg, както и на адрес: гр. Перник, пл. “Св. Иван Рилски” 1, адресирано до представителите на ПП ГЕРБ в ОбС - Перник.", "date": "2017-06-14", "title": "Перник: Общински съветници от ПП ГЕРБ организират приемен ден за граждани"}
{"url": "http://www.focus-news.net/news/2017/06/14/2404750/negovo-velichestvo-tsar-simeon-ii-shte-bade-domakin-na-fehtovalen-turnir-v-dvoretsa-vrana.html", "text": "Негово Величество Цар Симеон II ще бъде домакин на фехтовален турнир в двореца „Врана”. Това съобщиха от пресофиса на Негово Величество Цар Симеон II. Днес, от 14.00 часа, в парка на двореца „Врана” ще бъде проведен фехтовален турнир по случай 80 години от рождението на Н. В. Цар Симеон II.\r\nВ състезанията ще участват 16 талантливи момчета и момичета от майсторския клас 2017 по сабя на Фехтовална академия „Васил Етрополски”. Домакин на събитието ще бъде Н. В. Цар Симеон II.", "date": "2017-06-14", "title": "Негово Величество Цар Симеон II ще бъде домакин на фехтовален турнир в двореца „Врана”"}
{"url": "http://www.focus-news.net/news/2017/06/14/2404756/predstaviteli-na-bsp-sofiya-shte-pochetat-dimitar-blagoev-v-denya-na-161-ata-godishnina-ot-rozhdenieto-mu.html", "text": "Днес се навършват 161 години от рождението на Димитър Благоев – Дядото. В 11.00 часа социалисти от столичните организации в \"Красно село\" и \"Триадица\" ще отбележат годишнина от рождението на основателя на българското социалистическо движение в къщата музей на Благоев в София (ул. \"Лайош Кошут\" №34), съобщиха от пресцентъра на ГС на БСП - София.\r\nВ събитието ще вземат участие заместник-председателите на Градския съвет на БСП проф. Ваня Добрева и Христо Проданов, който е и депутат от \"БСП за България\", и общинският съветник и председател на РС на БСП в \"Красно село\" Николай Николов.", "date": "2017-06-14", "title": "Представители на БСП - София ще почетат Димитър Благоев в деня на 161-ата годишнина от рождението му"}
{"url": "http://www.focus-news.net/news/2017/06/14/2404747/parlamentat-shte-razgleda-na-parvo-chetene-promeni-v-zakona-za-dvizhenieto-po-patishtata-predvizhdashti-premahvane-na-znatsite-pred-kamerite-zasichashti-skorostta.html", "text": "Като първа точка от дневния ред парламентът ще разгледа на първо четене Законопроект за изменение в Закона за движение по пътищата, внесен от Цветан Цветанов и група народни представители на 02 юни 2017 г. Това предвижда програмата за работа на Народното събрание. Според вносителите промените целят да имат превантивен и възпиращ ефект върху всички водачи на моторни превозни средства, участващи в движението по отношение спазване на ограниченията на скоростта. В тази посока се предлага отпадането на точка 8 от член 165, ал. 2, което от своя страна води до премахването на пътен знак Е24, в случаите когато се извършва контрол с автоматизирани технически средства или системи (АТСС). В мотивите си вносителите обясняват, че когато водачите биват уведомявани чрез поставянето на знак пред полицейския автомобил, оборудван с АТСС, те намаляват скоростта само в зоната на знака и след това продължават движението си с превишена скорост. По този начин се губи възпитателният ефект върху всички водачи на МПС, като по този начин развиват чувство за безнаказаност. \r\nКато аргумент в полза на предлаганите промени се посочва, че през последните години като основна причина за настъпване на тежки ПТП с пострадали и убити, според статистиката на МВР, е движението с несъобразена или превишена скорост. \r\nВ рамките на пленарното заседание депутатите ще се запознаят с Отчета за дейността на Комисията за защита от дискриминация за 2016 г.", "date": "2017-06-14", "title": "Парламентът ще разгледа на първо четене промени в Закона за движението по пътищата, предвиждащи премахване на знаците пред камерите, засичащи скоростта"}
{"url": "http://www.focus-news.net/news/2017/06/14/2404759/blagoevgrad-gradat-e-domakin-na-eko-art-festival-na-savremennoto-izkustvo.html", "text": "За втори път Благоевград ще бъде домакин на Еко арт фестивал на съвременното изкуство. Това съобщиха от пресцентъра на Община Благоевград. От днес до 18 юни градът става център за изкуство. Мястото на неговото провеждане е парк „Бачиново“ и поречието на река Благоевградска Бистрица. Началото на Еко арт фестивал на съвременното изкуство ще бъде поставено от 17.00 часа. Темата на фестивала е „Карусел“. Куратор е Дойчин Русев, а организатор е Сашо Стоицов. Участие ще вземат Дан Тенев, Дойчин Русев, Красимир Добрев, Стела Василева, Цветан Кръстев, Юри Марков, Янко Стоицов. \r\n„Фестивалът за съвременно изкуство на открито е едно продължение на уникалната природна среда на парк „Бачиново”. Той изцяло е насочен към развитието на съвременните форми на изкуството в съзвучие с и като продължение на природата с нейния кръговрат. Фестивалът е насочен към приобщаване на различни възрастови групи и цели преоценка на отношението ни към уникалната природа в региона и преосмисляне на ролята ни в опазването на околната среда. Осъзнаване на значението на рециклирането на ресурсите и новите, природощадящи източници на енергия е основната идея на фестивала. Чрез средствата на изкуството на открито целим да инспирираме зрителите в посока на това, как да сведем до минимум вредното влияние на човешката дейност върху планетата“, казва Дойчин Русев. Той допълва, че със своя фокус към екологична устойчивост фестивалът е едно изключително събитие за онези, които искат да се разхождат сред природата и същевременно да се радват на съвременно изкуство в действие. \r\nЕко арт фестивалът за съвременно изкуство, включва формите на land art и пърформанс. Това е една изключителна възможност чрез средствата на съвременното изкуство на открито то да бъде представено на зрителя в неговата естествена среда за отдих. Със своите специфични дадености и неповторима красота природен парк „Бачиново” и река „Бистрица” създават една великолепна възможност именно за това.", "date": "2017-06-14", "title": "Благоевград: Градът е домакин на Еко арт фестивал на съвременното изкуство"}
{"url": "http://www.focus-news.net/news/2017/06/14/2404758/denyat-14-yuni-v-balgarskata-istoriya.html", "text": "На 14 юни 1856 година е роден Димитър Благоев - основоположник на социалистическото движение и на първата марксистка партия в България. През 1920 г. в Царство България е въведена Трудова повинност. През 1923 г. Александър Стамболийски е убит от скопския войвода на ВМРО Величко Велянов (Чичето). На този ден през 1932 г. за първи път в София излиза от печат в. “Македонско знаме”.\r\n2007 г.\r\nПрезидентът на Р България връчва Орден „Стара планина“първа степен на Симеон Сакскобургготски „за изключително големите му заслуги към Република България, за развитието на демократичния процес, реформирането на страната и присъединяването ѝ към НАТО и Европейския съюз\r\n2002 г.\r\nПрезидентът на Р България връчва Орден „Стара планина“ на Петър Манджуков „за изключителния му принос и заслуга за развитието на международните връзки и сътрудничеството на Република България с народите на Русия и ОНД и по повод 60 години от рождението му;“\r\n1992 г.\r\nВ дните от 3 до 14 юни българска делегация, оглавена от президента Желю Желев, участва в Световната конференция на ООН в Рио де Жанейро. Конференцията е посветена на околната среда и развитието на света.\r\n1991 г.\r\nОт 12 до 14 юни на посещение в България е генералният секретар на НАТО Д-р Манфред Вьорнер. Той е посрещнат от председателят на Атлантическия клуб Соломон Паси.\r\n1947 г.\r\nОт 12 до 14 юни се състои съдебен процес срещу Петър Коев от ръководството на БЗНС “Никола Петков”. Той е осъден на 12 г. и 6 м. строг тъмничен затвор като \"идеен подбудител\" за създаването на тайната военна организация \"Неутрален офицер\".\r\n1932 г.\r\nЗа първи път в София излиза от печат в. “Македонско знаме”. Вестникът е орган на български емигранти от Македония. Излиза до 1 юли 1934 г. веднъж седмично. Отговорен редактор е Ал. Мартулков.\r\n1924 г.\r\nАгент на Обществената безопасност убива народния представител Петко Д. Петков от БЗНС.\r\nПетко Димитров Петков е политически деец. Роден е на 4 май 1891 г. в София. Син на Д. Н. Петков и брат на Н. Д. Петков. Завършва право, политически науки и дипломация в Париж. Взема участие в Балканските войни 1912 г.–1913 г. и в Първата световна война 1914 г.–1918 г. Член е на БЗНС, по време на управлението на Ал. Стамболийски. В периода 1920 г.–1922 г. е първи секретар на българската легация в Париж. Участва в състава на българската делегация на конференцията в Генуа (1922 г.). От ноември 1922 г. до юни 1923 г. е директор на Политическия отдел на Министерството на външните работи и главен секретар на същото министерство. По време на държавния преврат на 9 юни 1923 г. е арестуван. След освобождаването му полага усилия за възстановяване на БЗНС. Подкрепя идеята за осъществяване на единодействие с БКП (т. с.). Редактира в. \"Земледелска защита\" (1923 г.–1924 г.), сп. \"Земледелска защита\" (1923 г.–1924 г.) и в. \"Защита\" (от бр. 2 \"Народна защита\" 1923 г.–1924 г.). Издава на френски език брошурите \"Войник на мира\" и \"Политиката на България вчера и днес\".\r\n1923 г.\r\nАлександър Стамболийски е убит от скопския войвода на ВМРО Величко Велянов (Чичето).\r\nАлександър Стамболийски е обществен и държавен деец, публицист, идеолог и лидер на Българския земеделски народен съюз (БЗНС). Роден е на 1 март 1879 г. в с. Славовица, Пазарджишко. Учи в Земеделското училище в Садово, а след това в Лозаро-винарското училище в Плевен. Една година следва философия в Хале, след което записва агрономство в Мюнхен. Завръща се преждевременно в България по здравословни причини. През декември 1899 г. участва в основаването на Българския земеделски народен съюз и свързва целия си активен политически живот с неговата дейност. От 1904 г. до 1923 г. е главен редактор на партийния в. \"Земледелско знаме\". Включва се в редактирането на сп. \"Земледелска мисъл\". Той е дългогодишен народен представител (от 1908 г.). Под негово ръководство през 1905 г. е изработена първата програма на БЗНС , а през 1919 г. и втората програма. Не одобрява участието на България в Балканските войни 1912–1913 г. Счита, че обединението на българските земи трябва да стане по пътя на създаване на конфедерация или федерация на южните славяни. Обявява се решително срещу въвличането на България в Първата световна война 1914–1918 г. На среща между лидерите на опозиционните партии и цар Фердинанд I на 17 септември 1915 г. предупреждава царя, че присъединяването на България на страната на Тройния съюз ще има катастрофални последици. Заради антивоенната му пропаганда и дръзкото поведение му е отнет депутатският имунитет и Стамболийски е осъден на доживотен затвор. По време на Войнишкото въстание 1918 г. е освободен от затвора и изпратен заедно с Р. Даскалов и други народни представители при въстаналите войници, за да съдействат за прекратяване на въстаническите действия и връщане на войниците по фронтовете. Вместо това на 27 септември в Радомир България е провъзгласена за република, а Стамболийски става председател на временното правителство. След разгрома на въстанието се укрива в столицата до даването на амнистия (края на 1918 г.). Още преди това е включен като представител на БЗНС в коалиционното правителство на Т. Теодоров (28 ноември 1918–6 октомври 1919 г.) като министър на обществените сгради, пътищата и благоустройството. Включен е в състава на българската делегация, която през юли 1919 г. заминава за Франция и участва в работата на Парижката мирна конференция 1919–1920 г. Подписва Ньойския мирен договор 1919 г. На 7 октомври 1919 г. Стамболийски е назначен за министър-председател на съставеното от БЗНС, Народната и Прогресивнолибералната партия коалиционно правителство (до май 1920 г.). Едновременно с това е министър на войната и управляващ Министерството на обществените сгради, пътищата и благоустройството. От 22 май 1920 г. до 9 юни 1923 г. е министър-председател на самостоятелното земеделско правителство. В него е и министър на външните работи и изповеданията и управляващ Министерството на войната. В края на 1920 г. и началото на 1921 г. предприема 100-дневна обиколка из Европа. Взема участие в работата на конференциите в Генуа (1922 г.) и Лозана (1922–1923 г.).\r\nОт 9 до 14 юни дейци на БЗНС организират съпротивителна дейност срещу преврата с основни центрове Пазарджишко, Радомирско, Асеновградско и Плевенско, ръководена съответно от Александър Стамболийски, Александър Ботев, Спас Дупаринов и Александър Оббов. Стамболийски е арестуван и убит на 14 юни от скопския войвода на ВМРО Величко Велянов (Чичето). На места дейците на БКП оглавяват съпротивата (Карлово и Килифарево), на други помагат на военните (Пловдив, Кнежа, Габрово, Русе), на трети се опитват сами да овладеят властта.\r\nНа 9 юни 1923 г. е извършен държавен преврат от организацията Народен сговор и Военния съюз с помощта на части от столичния гарнизон и гарнизоните в другите краища на България. След успеха на преврата новия кабинет е подкрепен от партиите в Конституционния блок, социалистите и националлибералите, а БКП обявява неутралитет (Позив на ЦК от 9 юни и решение на ВПС от 1-7 юли).\r\n1920 г.\r\nВ Царство България е въведена Трудова повинност.\r\n1895 г.\r\nБългарска парламентарна делегация, водена от председателят на VIII ОНС Теодор Теодоров и от митрополит Климент Търновски заминава за Санкт Петербург. Там се провеждат преговори за възстановяване на българо-руските дипломатически отношения. Делегацията е приета от император Николай II на 5 юли.\r\n1881 г.\r\nНа 14 и 21 юни са проведени избори за II ВНС. Спечелени са от консерваторите. Избрани са само четирима депутати - либерали, но и те не са допуснати до заседанията. На 18 юни в Плевенски окръг и Оряховска околия е обявено военно положение и в тях не се провеждат избори.\r\n1877 г.\r\nВ хода на Руско-турската война руската обсадна артилерия нанася огневи удари по градовете Русе и Никопол, като при нощната стрелба за първи път се употребяват прожектори.\r\n1872 г.\r\nБРЦК изпраща разпореждане до частните комитети, в което съобщава за взетите решения и ги задължава да изучават устава на Комитета.\r\n1862 г.\r\nПод ръководството на хаджи Ставри Койнов революционните дейци от Търновско организират чета от около 70 души, която се отправя към Габрово. Според предварителния план, съгласуван с Георги Раковски, действията на четата трябва да доведат до обявяване на въстание в българските земи, но четата е малобройна и бързо е разбита от турските власти.\r\nПрез 1862 г. избухва въстание на българското население в Търновско и Габровско против османското иго. То е организирано от Хаджи Ставри (Ставри Койнов), който е изпратен за негов ръководител лично от Г. С. Раковски. Подготовката на Търновското въстание започва в началото на 1862 г., след създаването на Първата българска легия в Белград. Очаквайки военен конфликт между Сърбия и Османската империя, Хаджи Ставри и местните първенци в Търновско и Габровско решават да вдигнат въстание през юни същата година. Въпреки пристигналите известия за станали боеве между сърбите и османските войски в Белград и други сръбски градове между организаторите на въстанието избухват сериозни разногласия. Богатите търговци настояват за неговото отлагане до навлизането на сръбските войски в България, а Хаджи Ставри и едно младежко ядро около него - за незабавни действия. С чета от 70 души той тръгва по посока на Стара планина с надежда да се срещне с въстанически чети от други градове. Поради бързата реакция на османските власти и пристигналите известия за помиряване на Сърбия с империята такива чети не са образувани. Останала сама, четата на Хаджи Ставри е бързо разгромена. По-голямата част от четниците и са заловени и изпратени на заточение. Останалата, по-малка част, между които са Хаджи Ставри и П. Кисимов (получил известност по-късно сред българските емигранти), успяват да се прехвърлят на север от р. Дунав и така да се спасят.На тази дата са родени:\r\n1949 г.\r\nРоден е Стоян Александров – български финансист и политик.\r\nЗавършил е средното си образование в Икономическия техникум в Кюстендил. В последствие завършва специалност \"Финанси и кредит\" във Висшия финансово-стопански институт, Свищов (сега Стопанска академия “Димитър А. Ценов”). Работил е в БНБ – Кюстендил и началник управление \"Финанси\" в Окръжния народен съвет в Кюстендил. От 1975 г. е преподавател във Висшия икономически институт \"Карл Маркс\" (сега Университет за национално и световно стопанство), София. \r\nОт 1991 г. до ноември 1992 г. е началник на данъчно управление \"Данъчна администрация\" в Министерството на финансите. От януари 1993 г. до октомври 1994 г. е министър на финансите в правителството на Любен Беров. От 1994 г. оглавява Катедра \"Финанси\" в УНСС. В периода 1995 - 1999 г. е председател на Съвета на директорите и изпълнителен директор на Централна кооперативна банка. От 1998 г. до 1999 г. е председател на Асоциацията на търговските банки. През 1998 е член на Изпълнителното бюро на Управителния съвет на Федерацията на научно-техническите съюзи. През 1999 г. е общински съветник от гражданското сдружение \"Свети Георги Софийски\" в Столичен общински съвет. От 1999 г. до 2002 г. е председател на Съюза на българските фондации и сдружения. От април 2001 г. е председател на Управителния съвет и главен изпълнителен директор на \"Токуда банк\" АД. През 2001 г. участва в парламентарните избори като водач на листа в Кърджали от гражданската квота на \"Коалиция за България\", но влиза в Народното събрание от листата в Стара Загора. Напуска още в първия ден парламента, поемайки отговорността си за постигнатите ниски изборни резултати в Кърджали. Говори руски, сърбохърватски и немски език. Награди: През 1998 г. е обявен за банкер на годината. Женен, има син и дъщеря.\r\n1946 г.\r\nРодена е Виолета Гиндева – българска драматична и филмова актриса. Тя е дългогодишна изпълнителка на характерни роли в Народния театър \"Иван Вазов\". Дебютира в киното през 1968 г. с тв новела \"Един снимачен ден\". Създава впечатляващи роли на подкупващи със своята искреност и непосредственост целеустремени жени: \"Иконостасът\" (1969 г.), \"Князът\" (1970 г.), \"Черните ангели\" (1970 г.), \"Дъщерите на началника\" (тв, 1973 г.), \"Последна проверка\" (тв, 1973 г.), \"Сватбите на Йоан Асен\" (1975 г.), \"Снаха\" (1976 г.), \"Юмруци в пръстта\" (1979г.-1980 г.), \"Приключенията на Авакум Захов\" (тв, 1981 г.), \"За честта на пагона\" (1975 г.), \"Макбет\" (1977 г.), \"Иванко\" (1978 г.), \"Игра с огъня\" (1982 г.), \"Прадеди и правнуци\" (тв, 1983 г.), \"Ей, или как се мами гущерче\" (1996 г.), \"Динамит на борда - 10 години по късно\" (мюзикъл от Христо Бойчев, 1997 г.), \"Купонът\" (2000 г.).\r\n1933 г.\r\nРоден е Светлин Русев. Следва живопис при проф. Дечко Узунов. Председател е на Съюза на художниците от 1973 г. до 1985 г. От 1975 г. е преподавател в Художествената академия. В периода 1985 г.-1988 г. е директор на Националната художествена галерия. Преди 10 ноември 1989 г. е член на Централния комитет на Българската комунистическа партия /БКП/. В този период Светлин Русев е и депутат, известен с гражданската си позиция срещу авторитарната власт. \r\nТой е един от Инициаторите на Комитета за защита на Русе.\r\nДепутат е в VII Велико народно събрание с листата на БСП през 1990 г.\r\nЧлен е на Есенния салон в Париж и салона Ника-кей в Токио.\r\nЧлен е на Академията за изкуство в Русия.\r\nКартините му са в музеи и частни колекции по света. Самият той е колекционер на картини и е дарил голяма сбирка на родния си град Плевен. Ползва руски и немски език.\r\nСъздава художествени образи с монументално внушение, изградени с точен рисунък и монохромен колорит: \"Трактористи\" (1960 г.), \"Жена с хляб\" (1961 г.), \"Пред разстрел\" (1963 г.), \"Преди боя\" (1964 г.), \"Клетва\" (1966 г.), \"Прощаване с патриарх Евтимий\" (1968 г.), \"Безработни 1933\" (1968 г.), \"Отдих\" (1969 г.), \"Ден последен\" (1972 г.), \"Краят на работния ден\" (1974 г.), \"Самуилови воини\" (1975 г.), \"Батак\" (1977 г.), \"Светлина и мрак\" (1978 г.), \"Жената на миньора\" (1979 г.), \"Размисъл\" (1980 г.), \"Очакване\" (1980 г.) и др. Автор е на портрети: \"Портрет на майката на художника\" (1967 г.), \"Портрет на Богомил Райнов\" (1970 г.), \"Портрет на Кирил Петров\" (1971 г.), \"Портрет на Дечко Узунов\" (1973 г.), \"Портрет на Васка Емануилова\" (1975 г.), \"Портрет на Николай Шмиргела\" (1977 г.), \"Портрет на Николай Райнов\" (1978 г.) и др. Работи в областта на пейзажа (\"Пейзаж в червено\", 1969 г.; \"Есенен пейзаж\", 1969 г.; \"Пейзаж от Балчик\", 1972 г.; \"Пейзаж от Мелник\", 1973; \"Пейзаж от София\", 1976 г.; \"Пейзаж в бяло\", 1977 г.) и натюрморта. В живописния цикъл \"България\" (1970 г.- 1980 г.) разкрива нови черти в етнопсихологическия облик на българката.\r\n1916 г.\r\nРоден е Найден Евлогиев Геров-композитор. Той е създател на значителен брой музикални произведения в различни жанрове. Найден Геров е внук на известния български възрожденски просветител и книжовник Н. Геров. Създава оперите: \"Пайсий Хилендарски\" (1959 г.), \"В една новогодишна нощ\", \"Бяла пролет\", детските \"Пепеляшка\" и \"Ян Бибиян\", комичната \"Тримата мускетари\", \"Почивка в Арко Ирис\", \"Пътуване към Кларис\". Автор на балета \"Швейк отива на война\" (1974 г.). Умира в София на 24 октомври 1989 г.\r\n1856 г.\r\nРоден е Димитър Благоев – основоположник на социалистическото движение и на първата марксистка партия в България. Роден е в с. Загоричане, Костурско. Първоначално учи в родното си село, после – в Цариград, Одрин и Стара Загора. След Освобождението продължава образованието си в Санкт Петербург, където следва естествени науки. Попада под влияние на социалистическите идеи и през декември 1883 г. основава първата социалдемократическа организация в Русия, получила известност под името Благоева група. Димитър Благоев е фактическият лидер на БРСДП (т. с.). Под негово ръководство БРСДП (т. с.) отстоява икономическите и политическите интереси на наемния пролетариат в страната. Ратува и за обединението на разпокъсаното българско отечество, но желае това да стане не чрез война, а по пътя на Балканска федерация. След Октомврийската революция 1917 г. в Русия се опитва да възприеме Лениновото учение, но до края на живота си остава по същество привърженик на разбиранията на водачите на II Интернационал. Отказва сътрудничеството с БЗНС, на който гледа като на селска буржоазна партия. След края на Първата световна война 1914 г.-1918 г. поради напреднала възраст и поради влошено здравословно състояние отстъпва ръководството на партията на по-млади свои следовници в лицето на В. Коларов и др. Не одобрява курса за Септемврийското въстание 1923 г., но след неговото обявяване не му се противопоставя. Автор е на голям брой статии и брошури със социалистическа тематика, както и на първото българско съчинение, посветено на марксисткото учение - \"Що е социализъм и има ли той почва у нас?\", и на труда \"Принос към историята на социализма в България\" (1906 г.).На тази дата умират:\r\n1986 г.\r\nУмира Владимир Иванов Георгиев – български езиковед. Той е роден на 3 февруари 1908 г. в с. Габаре, Врачанско. Специализира индоевропейско езикознание във Виена, където през 1934 г. защитава докторската си дисертация. Специализира в Берлин и Флоренция (1939 г.-1940 г.). През 1945 г. е избран за извънреден професор, член - кореспондент на БАН. Специализира в Париж в периода 1946 г.-1947 г. През 1971 г. дешифрира етруския език. Директор е на Института по български език при БАН. Член – кореспондент е на Финландската Академия на науките (1966 г.), на Френската Академия на науките (1967 г.), на Саксонската Академия на науките в Лайпциг (1968 г.), на Белгийската кралска Академия на науките, литературата и изкуствата (1969 г.). Чуждестранен член е на Атинската академия през 1975 г. Носител е на много български и международни отличия, \"доктор хонорис кауза\" на редица европейски университети. Съчинения: \"Тракийският език\" (1957 г.), \"Българска етимология и ономастика\" (1960 г.), \"Проблеми на българския език\" (1985 г.) и др.\r\n1966 г.\r\nУмира Георги Димитров Хрусанов – български писател. Роден е на 7 октомври 1910 г. в Сливен. През 1935 г. завършва агрономство в СУ. Работи като агроном, инспектор в Министерството на земеделието в периода 1945-1950 г. Редактор във вестник “Земеделско знаме” (1950 г.-1965 г.). Основните мотиви в поезията му са любовта към селския труд, природата и родината. Пише и произведения за деца. Съчинения: “Моята кръв” (1928 г.), “Земя и слънце” (1930 г.), “Равнини” (1931 г.), “Поема за Левски” (1948 г.), “Жетварско сърце” (1948 г.), “Искра любородна” (1964 г.), “И в огъня жив. Повест за Васил Петлешков” (1966 г.), “Прозорец на човешката душевност” (1967 г.) и др.\r\n1876 г.\r\nУмира Никола Дончев Войновски – български революционер. Роден е на 9 ноември 1849 г. в Габрово. Никола Войновски е военен ръководител на четата на Хр. Ботев. Учи в Габровското класно училище, по-късно завършва частно търговско училище в Галац, Румъния, където изучава румънски, турски, гръцки, френски и италиански език. Работи в търговски къщи. Продължава образованието си в Одеското военно училище. В началото на май 1876 г. постъпва в четата на Хр. Ботев. Военните му способности се проявяват при завладяването на парахода \"Радецки\", боевете на Милин камък (18 май) и във Врачанската планина (20 май). След гибелта на Хр. Ботев оглавява голяма част от четата и я повежда към Централна Стара планина. Загива в бой с турска потеря.\r\n1853 г.\r\nУмира Захари Зограф – български художник от епохата на Възраждането. Роден е през 1810 г. в Самоков. Учи при брат си Д. Зограф. Картините и стенописите му са със сложни колоритни хармонии, внася в тях битови и светски елементи. Рисува икони в Пловдив (църквата \"Св. Константин и Елена\", 1836 г.), Копривщица (църквата \"Св. Богородица\", 1837 г.-1838 г.), Щип (църквата \"Св. Богородица\", 1843 г.), Плаковския манастир (1845 г.), Долнобешовишкия манастир (1845 г.), Перник - Старата църква (1846 г.), Девическия манастир в Габрово и др. Работи стенописи в църквата \"Св. Никола\" и преддверието на параклиса \"Св. Архангели\" в Бачковския манастир (1840 г.), в църквата на Рилския манастир (1844 г.), Троянския манастир (1848 г.-1849 г.), Преображенския манастир (1847 г. и 1849 г.). През 1851 г.-1852 г. в Атон създава стенописите в манастира \"Лаврата на св. Атанасий\", икони за параклиса на метоха на Зографския манастир в Карея. Автор е на портрети: 3 стенописни портрета - в Бачковския (1840 г.), Троянския (1848 г.) и Преображенския (1849 г.) манастири, 3 кавалетни портрета - на съпругата на Д. Зограф, на Н. Рилски (1838 г.) и автопортрет (около 1840 г.). Рисува и множество ктиторски портрети.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-14", "title": "Денят 14 юни в българската история"}
{"url": "http://www.focus-news.net/news/2017/06/14/2404753/smolyan-v-obshtinata-shte-se-provede-nauchna-konferentsiya-posvetena-na-praznika-na-grada-18-yuni.html", "text": "В Смолян днес ще се проведе научна конференция, посветена на Празника на града – 18 юни, съобщиха от Държавен архив – Смолян. Научната конференция „Стопански и културен живот в Родопите и Тракия през ХІХ и ХХ век” ще се проведе в зала 247 на Община Смолян и е под патронажа на кмета Николай Мелемов. Започва в 9.30 часа с поздравления към съорганизаторите и участниците от: кмета Николай Мелемов, акад. Стефан Воденичаров и проф. Пламен Митев, научен ръководител на конференцията и ще продължи до 17.30 часа. Участват: проф. д-р Светла Колева, доц. д-р Лучия Антонова от Институт по български език към БАН, д-р Мария Спиридонова от РИМ – Кърджали, д-р Владимир Димитров (НБУ), доц. д-р Георги Митринов (Институт за български език – БАН), Таня Марева (РИМ „Стою Шишков“ – Смолян), Доц. д-р Христо Гиневски (ВСУ, Филиал Смолян), Златка Петрова (РИМ „Стою Шишков“ – Смолян), Милен Камарев (РИМ – Кърджали), доц. Цонка Оджакова (Опитна станция по земеделие и животновъдство – Смолян), Костадин Чаталбашев (Клуб “Отворено общество” – Смолян), Зоя Начева (Държавен архив – Смолян), Никола Чернев (Клуб “Бащино огнище” – Смолян), инж. Момчил Караиванов (Регионален академичен център на БАН – Смолян), Гергана Димитрова (Държавен архив – Кърджали), Елена Стоянова (Държавен архив – Смолян), Ели Попова (Държавен архив – Пловдив), Светла Михайлова (РИМ – Кърджали), Вълчо Златилов (Държавен архив – Кърджали), Иванка Ангелова (Държавен архив – Кърджали), Александър Маринов (Пловдив), Панайотис Крокидас (Държавен архив – Комотини, Гърция), Айдън Серкан (РИМ – Кърджали), Семра Идриз, Емил Пенчев (РИМ – Кърджали).", "date": "2017-06-14", "title": "Смолян: В Общината ще се проведе научна конференция, посветена на Празника на града – 18 юни"}
{"url": "http://www.focus-news.net/news/2017/06/14/2404757/voa-kakav-brekzit-shte-izberat-britantsitei.html", "text": "Тази седмица Мишел Барние, който ще представлява Европейската комисия при преговорите за Брекзит, заяви: „Не мога да преговарям със себе си“. Той обаче не е единствения сред европейците, нетърпеливи за започването на преговорния процес, предава Voice of America.\r\n„Ние чакаме Обединеното кралство да седне на преговорната маса и да посочи какво иска“, отбеляза заместник-председателят на Европейския парламент Мейрийд Макгинес. „Часовникът тиктака към Брекзит. Случващото се е бъркотия, но не е бъркотията на ЕС“, подчерта Макгинес. \r\nСледващата седмица Великобритания трябва да започне официалните преговори за напускането на блока, но все още не е определена точна дата. Същевременно министър-председателят Тереза Мей се опитва да формира правителство на малцинство и да си осигури подкрепата на северноирландските юнионисти, за да гарантира малко работно мнозинство.\r\nПрез следващите няколко дни или доста вероятно седмици, британците ще преговарят помежду си за това какво искат. Вече минаха около три месеца, след като Мей задейства член 50 от Лисабонския договор, обявявайки намерението на Великобритания да излезе от Съюза. \r\nСпоред член 50 Обединеното кралство има две години да постигне споразумение за финансовите въпроси и за условията за излизане от блока или да напусне ЕС без сделка. Това ще означа мита върху стоките, изнасяни от Великобритания към ЕС, който е най-големият търговски партньор на Лондон. \r\nВече Брекзитът не е само за това какво искат гражданите, а е и за това какво е възможно.  Мария Динкова", "date": "2017-06-14", "title": "VOA: Какъв Брекзит ще изберат британците?"}
{"url": "http://www.focus-news.net/news/2017/06/14/2404761/mvr-dvama-dushi-sa-s-opasnost-za-zhivota-a-24-sa-raneni-pri-katastrofi-prez-izminaloto-denonoshtie.html", "text": "Двама души са с опасност за живота, а 24 са ранени при катастрофи през изминалото денонощие. Това съобщиха от пресцентъра на МВР. В страната са станали 20 пътнотранспортни произшествия, при които да пострадали 24 души. В София са станали 4 тежки и 183 леки произшествия, при които са ранени 6 души.", "date": "2017-06-14", "title": "МВР: Двама души са с опасност за живота, а 24 са ранени при катастрофи през изминалото денонощие"}
{"url": "http://www.focus-news.net/news/2017/06/14/2404760/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ - Варна Славчо Славов, Пейчо Бюлбюлев, Юлияна Боева и Станислав Иванов ще се срещнат с граждани в дните от 13 до 16 юни, съобщиха от пресцентъра на партията. Приемното време на общинските съветници ще бъде от 14:00 до 16:00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Пейчо Бюлбюлев e на 14 юни, сряда, на Юлияна Боева – на 15 юни, четвъртък, на Станислав Иванов – на 16 юни, петък.", "date": "2017-06-14", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/06/14/2404763/yambol-obshtinskite-savetnitsi-ot-pp-gerb-tundzha-organizirat-priemni-za-grazhdani.html", "text": "Общинските съветници от ПП ГЕРБ - Тунджа организират приемни за граждани. Днес общинският съветник Атанас Христов ще се срещне със жителите на село Асеново в 12.00 часа, съобщиха от пресцентъра на ПП ГЕРБ. Общинският съветник Петър Бичев ще има открита приемна в село Безмер на 15 юни в 9.00 часа. Приемните продължават същия ден в 10.00 часа в село Генерал Инизово, където с хората в населеното място ще се срещне общинският съветник Красимир Георгиев.\r\nНа 15 юни в 10.30 часа село Гълъбинци ще посети общинският съветник Костадин Костов.", "date": "2017-06-14", "title": "Ямбол: Общинските съветници от ПП ГЕРБ - Тунджа организират приемни за граждани"}
{"url": "http://www.focus-news.net/news/2017/06/14/2404762/pregled-na-osnovnite-temi-v-dobrudzhanskiya-pechat.html", "text": "„Обжалване на избора на фирма за надзора бави ремонта на пътя Варна - Добрич“, съобщава на първа страница вестник „Нова добруджанска трибуна“. Поради големия обществен интерес, областният управител Красимир Кирилов е изискал от директора на Областно пътно управление - Добрич Георги Стратиев актуална информация за хода на обществените поръчки, обявени от Агенция пътна инфраструктура, за избор на изпълнители за рехабилитация на път II-29 „Варна-Аксаково-околовръстен път Добрич-Генерал Тошево-граница Румъния“. Обжалване на избор на фирма за надзор забавя старта на рехабилитацията на пътя. „Съдът отказа да възстанови Костадин Костадинов като директор на музея“, съобщава изданието. Районният съд в Добрич е отхвърлил предявения от бившия директор на Регионалния исторически музей срещу Община Добрич. Ищецът е настоявал съдът да признае, че трудовият му договор е бил прекратен незаконосъобразно. Костадинов е претендирал да му бъде изплатено и обезщетение в размер на 3 146 лева. Решението на Районния съд подлежи на обжалване пред Окръжния съд в двуседмичен срок. „Пътуваща изложба от конкурс за екслибрис гостува в РБ „Дора Габе“, съобщава всекидневникът. Изложбата е организирана от Регионална библиотека „Любен Каравелов“ в Русе. Пътуващата изложба представя наградени екслибриси в Международния форум за периода от 2005 г. до 2016 г. Русенската регионална библиотека създава международния конкурс през 2005 г. и до днес той събира различни културни и знакови събития в България и света, изразени чрез средствата на миниатюрната графика. Конкурсът става феномен на колективна културна памет и разказва за връзката между книгата, колективната памет и нематериалното културно наследство, с особени знаци и модерни послания към поколенията. „За 10 години бюджета на Община Добричка с ръст от 10 млн. лв.“, съобщава другият регионален вестник  „Добруджанска трибуна“. Вчера се е провело обществено обсъждане на отчета за изпълнение на бюджета за 2016 година. Финансовите му параметри и направените през годината промени, както и изпълнението му е представил Дико Иванов. Първоначалната финансова рамка е била в размер на 16 470 000 лв., но по-късно с направените впоследствие корекции е достигнала 17 690 000 лв. Темите за отхвърления от съда иска на бившия шеф на Регионалния исторически музей и за забавянето на рехабилитацията на път II-29 присъстват и в този всекидневник. От спортната страница – „Добричлия стана шампион в държавното отборно първенство по шахмат“. С максимален актив от 12 точки и шеста поредна победа в кръг преди края на 67-я Държавен отборен шампионат по шахмат при мъжете е Момчил Николов. „Започва четвъртото издание на голям голф турнир край морето“, съобщава вестникът. Cape Kaliakra open‘2017 стартира утре. Надпреварата ще се състои на три голф игрища с 54 дупки – Лайтхаус, Блек сий рама и Тракийски скали.", "date": "2017-06-14", "title": "Преглед на основните теми в добруджанския печат"}
{"url": "http://www.focus-news.net/news/2017/06/14/2404766/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nНа 14 юни 2017 г. (сряда), във връзка с подмяна на спирателни кранове на ул. „Антонин Колар“ жк. „Овча купел“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбул. „Президент Линкълн,“ ул. „Феникс“, ул. „Иван Хаджийски“, ул. „Херман Майер“, ул. „Атонин Колар“, ул. „Детелина“, ул. „Иван Хаджийски“ между ул. „Херман Майер“ и ул. „Промишлена“;\r\nпо ул. „Централна“, от ул. „Антонин Колар“ до ул. „Д-р Петър Димков“, ниска зона на бл. 40а и бл. 42А;\r\nпо бул. „Президент Линкълн“, от ул. „Феникс“ до ул. „Промишлена“, бл. 38, Магазин „СБА“, Магазин „Лидл“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул. “Иван Хаджийски“.\r\nНа 14 юни 2017 г. (сряда), във връзка с изпълнение на инвестиционен проект за реконструкция на уличен водопровод на бул. „Джавахарлал Неру” жк. „Люлин“ 6 и 7, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nжилищни блокове с номера 701, 702, 703, 704, 706, 734, 735, 738, 740, 744;\r\nпо бул. „Джавахарлал Неру“ от бул. „Луи Пастьор“ до бул. „Д-р Петър Дертлиев“, \r\nпо бул. „Царица Йоана“ от бул. „Луи Пастьор“ до бул. „Д-р Петър Дертлиев“, \r\nул. “Майор Никола Попов“, ул. „Ганчо Георгиев“, ул. 326, ул. 705, ул. 760. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Люлин“ 7 на ул. „Полк. Стоян Топузов“ пред 79 СУ.\r\nСлед възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 14 юни 2017 г. (сряда), във връзка с подмяна на сградно водопроводно отклонение на ул. „Яков Крайков“ кв. „Крива река“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\nпо ул. „Яков Крайков“ от ул. „Св. Георги Софийски“ до ул. „Богдановец“;\r\nпо ул. „Захари Круша“ от ул. „Яков Крайков“ до бул. „Акад. Иван Евстратиев Гешов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яков Крайков“ ъгъла с ул. „Захари Круша“.\r\nНа 14 юни 2017 г. (сряда), във връзка с подмяна на сградно водопроводно отклонение на ул. „Еделвайс“ кв. „Изгрев“, гр. Банкя, се налага спиране на водоподаването от 9:30 до 15:30 часа на клиентите на „Софийска вода”, живеещи в района на:\r\nул. „Еделвайс“, по ул. „Ангел Каралийчев“ от ул. „София“ до ул. „Морава“, ул. „Морава“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Ангел Каралийчев“.\r\nНа 14 юни 2017 г. (сряда), във връзка с подмяна на пожарен хидрант и спирателен кран на ул. „Иван Маринов Йончев“ жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nпо ул. „Иван Маринов“ от ул. „Капитан Георги Мамарчев“ до ул. „Васил Петлешков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Петлешков“ ъгъла с ул. „Иван Маринов Йончев“.\r\nНа 14 юни 2017 г. (сряда), във връзка с диагностика на уличен водопровод на ул. „Батареята“местност „Батареята“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nМестност „Батареята“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: местност „Батареята“ пред №35.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/14/2404765/denyat-14-yuni-v-svetovnata-istoriya.html", "text": "На 14 юни 1777 година Континенталният конгрес във Филаделфия утвърждава националния флаг на САЩ, състоящ се от 13 червени и бели хоризонтални ленти, и 13 звезди на син фон. На 14 юни 1928 г. е роден Ернесто Че Гевара латиноамерикански революционер, един от ръководителите на Кубинската революция (1959 г.). \r\n2014 г.\r\nВ Афганистан се провежда втори тур на президентските избори. През изборния ден талибаните убиват над 100 човека, в опит да провалят изборите.\r\n2013 г.\r\nПри 72.7% избирателната активност в Иран се провежда първи тур на президентските избори спечелен от умерения духовен водач Хасан Рохани. За него гласуват 18.6 милиона души или 50.71% от упражнилите правото си на вот избиратели.\r\n1995 г.\r\nЧеченски бунтовници под ръководството на полевия командир Шамил Басаев окупират болницата в град Будьоновск, в южната част на Русия, и вземат за заложници над 1000 души. Руски войници напразно се опитват на два пъти да щурмуват сградата. При тази окупация загиват над 100 души. Премиерът Виктор Черномирдин преговаря с Шамил Басаев, след което силите за сигурност и Басаев се договарят той да освободи заложниците и в замяна да му бъде позволено да избяга в планините.\r\n1992 г.\r\nВ дните от 3 до 14 юни българска делегация, оглавена от президента Желю Желев, участва в Световната конференция на ООН в Рио де Жанейро. Конференцията е посветена на околната среда и развитието на света.\r\n1991 г.\r\nПриземява се космическата совалка “СТС 40 Колумбия 12”. Тя излита на 5 юни 1991 г. от космическия център “Кенеди” във Флорида. Това е 9-дневна мисия, по време на която екипаж от учени изследва как живите организми реагират на микрогравитацията и как след това се адаптират отново към земните условия. След 146 орбити около Земята и 218 часа в космоса совалката се приземява на въздушната база “Едуардс” в Калифорния.\r\nПовече от хиляда Иракски кюрди обграждат американската военна база в близост до северния Иракския град Дохук с искания към Американските военни части да не се изтеглят. Кюрдските лидери призовават чуждестранните сили да останат за неопределено време в страната, тъй като се страхуват от отмъщение от страна на Иракската армия. Американските и Европейските военни части охраняват кюрдските територии след края на войната в Залива. На 14 юни те започват да се изтеглят като оставят кюрдското население в ръцете на слабовъоръжената армия на Обединените нации. \r\nДохук е ключов кюрдски център, намиращ се на 25 мили южно от турската граница. Разположението му е такова, че се намира извън зоната за сигурност, формирана от съюзническите военни части в Северен Ирак с цел осигуряване на убежище за кюрдското население.  Въпреки че кюрдите получават уверението на Иракската армия, че няма да предприема дейност, докато чуждестранните военни сили не се изтеглят, те остават неспокойни. \r\nБелгийските военни части, разположени в източен Ирак се изтеглят с цялото си оборудване. Холандия и Франция също започват подготовка за напускане на страната. Медицинските части от Италия, Испания и Франция поставят началото на изтеглянето си тъй като техните правителства оценяват, че работата им е приключила.\r\n1985 г.\r\nЛивански мюсюлмани шиити отвличат самолет с маршрут от Атина до Рим, като го принуждават да кацне в Бейрут, Ливан, където е задържан за 17 дни. Тяхното искане е да бъдат освободени 700 шиитски затворници от израелски затвори. След като исканията им не били удовлетворени, те екзекутират заложник от американския флот и изхвърлят тялото му на пистата. След няколко дни Израел освобождава част от затворниците, но американците анулират сделката и подвеждат под отговорност Имад Мугхниа, висш офицер в Хизбула, заедно с още трима други.\r\n1982 г.\r\nПо време на Фолклъндската (Малвинска) война, Аржентина капитулира пред Великобритания на Фолклъндските острови (Малвински острови), като така завършва 74-дневния конфликт между двете държави. Превзет е гарнизонът Порт Стенли, а командирът Марио Менендез подписва капитулацията. В резултат 9800 аржентински войници предават оръжието си. Спорът между двете страни за собствеността на Фолкландските острови започва още през 1826 г. с основаването на аржентинска колония там. През 1831 г. по-голямата част от заселниците са изгонени от британска експедиция, като на следващата година островът е под контрола на англичаните и е обявен за британски. В продължение на 74 дни Великобритания губи и печели отново правата върху териториите.\r\n1977 г.\r\nПодписана е първата спогодба със САЩ за научно-техническо и културно сътрудничество и програма за културен, образователен, научен и технически обмен между двете страни за периода 1977 г.- 1978 г. Спогодбата е сключена при посещение на българска културна делегация от 7 до 15 юни 1977 г. Делегацията е оглавявана от Людмила Живкова. Целта на официалното посещение в САЩ е участие в откриването на 8 юни 1977 г. в Метрополитън музей в Ню Йорк на изложбата \"Тракийското изкуство по българските земи\".\r\n1975 г.\r\nСъветският съюз изстрелва изследователския апарат “Венера 10” на планетата Венера, който се състои от две части. След като се разделят, едната част се приземява на повърхността на планетата, докато другата обикаля в орбита, като изследва атмосферата и горните облаци и служи за връзка с първата. Двете съоръжения изпращат информация към Земята съответно за 53 и 65 минути, като правят първите чернобели снимки на повърхността на Венера, но поради повреда камерите не успяват да заснемат 360-градусови изображения.\r\n1951 г.\r\nВъв Вашингтон е представен първият компютър предназначен за масовия пазар - “Унивак 1”. Той е инсталиран в американския Сенсъс Бюро. Машината е конструирана от Моукли и Джон Екерт и е способна да обработва, както цифрова, така и вербална информация. Грейс Мъри Хопър разработва А0, който превежда програмиращия код в бинарен.\r\n1948 г.\r\nКлемент Готвалд е избран за президент на Чехословашката република. \r\nКлемент Готвалд е чехословашки държавник, комунист. Роден е на 23 ноември 1896 г. в с. Дедице. Той е един от основателите на Комунистическата партия на Чехословакия. В периода 1922 г.– 1925 г. е редактор на комунистическите вестници \"Правда худоби\" (\"Pravda chudoby\") и \"Глас лиду\" (\"Hlas lidu\"). От 1925 г. е член на ЦК и на Политбюро на КП. През 1929 г. на V конгрес на КПЧ, Готвалд е избран за генерален секретар на ЦК, а през 1945 г. за председател. През 1938 г. пристига в Москва, където оглавява Задграничното ръководство на КПЧ. Влиза в състава на първото правителство на Националния фронт в Кошице, като зам.-председател на 4 април 1945 г. През 1946 г. Клемент Готвалд оглавява Коалиционното правителство на Чехословакия, а през 1948 г. съставя ново правителство. От 14 юни 1948 г. е президент на Чехословашката република. Провежда политика на сближаване със СССР. Умира на 14 март 1953 г. в Прага.\r\n1940 г.\r\nВ хода на Втората световна война след като нанася поражения на Белгия и Холандия на север германската армия нахлува в Париж, който капитулира три дни по- късно.\r\n1919 г.\r\nАнглийските авиатори Джон Уилям Елкок и Артър Браун излитат от канадското градче Сент Джон, Ню Фаундленд със самолет на компанията “Викерс”. Те осъществяват първия полет над Атлантическия океан без спиране. След един ден във въздуха те се приземяват в Ирландия на място, наречено Клифден.\r\n1879 г.\r\nПоради разклатеното си здраве Фридрих Ницше се отказва от преподавателската си дейност в Базелския университет.\r\nФридрих Ницше е немски философ, основоположник на философията на живота. Роден е на 15 октомври 1844 г. Следва в Бон и Лайпциг. Първоначално се увлича от древногръцката култура, за кратко е под влияние на позитивизма. Ницше продължава идеалистическата линия на Шопенхауеровия волунтаризъм, като си поставя за задача да преодолее неговия песимизъм и съзерцателност. Според него \"волята за власт\" е първична движеща сила, с която се обяснява поведението на човека и цялата човешка история, и нейно висше въплъщение е \"свръхчовекът\". Той е господар на себе си и затова господства и над останалите, като признава за единствен критерий за доброто и злото собствената си воля. \"Свръхчовекът\" издига в свой култ силата във всичките й форми. Сред по известните му съчинения са: \"Произходът на трагедията\" (1871 г.), \"Ненавременни размишления\" (1872 г.-1876 г.), в които се откроява като горещ почитател на Вагнеровото творчество, \"Тъй рече Заратустра\" (1883 г.-1891 г.), \"Отвъд добро и зло\" (1886 г.), \"Към генеалогията на морала\" (1887 г.), \"Волята за власт\" (1888 г.), \"Антихрист\" (1888 г.), \"Веселата наука\" (1882 г., 1969 г.), \"Зора\" (1881 г.), \"Случаят Вагнер\" (1888 г.), \"Ницше contra Вагнер\" (1889 г.), \"Генеалогия на морала\" (1887 г.), \"Ето човека\" (1888 г.), \"Антихрист. Опит за критика на християнството\" (1888 г.), \"Залезът на боговете\" (1889 г.) и незавършената \"Воля за власт\" (1887 г.-1888 г., публикувана е посмъртно).\r\nУмира на 25 август 1900 г. във Ваймар.\r\n1777 г.\r\nКонтиненталният конгрес във Филаделфия утвърждава националния флаг на САЩ, състоящ се от 13 червени и бели хоризонтални ленти, и 13 звезди на син фон. Самият Вашингтон обяснява избора на флага така: “звездите символизират суверенитета, а броят им – тринадесетте щата, подписали Декларацията за независимост, червеният цвят - страната, откъдето произхожда нацията, а белите ленти - свободата на бъдещите поколения”. Оттогава единствените промени, които са правени във флага, е добавянето по една звезда за всеки следващ щат, присъединил се към Съюза.На тази дата са родени:\r\n1928 г.\r\nРоден е Ернесто Че Гевара – латиноамерикански революционер, един от ръководителите на Кубинската революция (1959 г.). Завършва медицина. По време на управлението на Перон е принуден да емигрира от Аржентина (1952 г.). През 1955 г. в Мексико се среща с Ф. Кастро Рус. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите на движението \"26-и юли\", а след това член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Ернесто Че Гевара е заловен близо до Игерас, Боливия на 8 октомври 1967 г. и убит.\r\n1926 г.\r\nРоден е Херман Кант - немски писател. Той е председател на Съюза на писателите на ГДР, член е на Академията за изкуства. Отличен е с литературни награди “Хайнрих Хайне” и “Хайнрих Ман”. Автор е на романите “Аулата” (1965 г.), “Изходни данни” (1972 г.), “Престоят” (1977 г.); на сборника с разкази “Денят на коронацията”, “Красивата Елиза”, “Третият пирон”, множество публикации в периодичния печат. През 1986 г. излиза книгата му “Бронзовата ера”.\r\n1823 г.\r\nРоден е Пьотър Лаврович Лавров – руски философ и публицист. Преподава математика в Санктпетербургската артилерийска школа. От 1870 г. е в емиграция. Участник е в Парижката комуна през 1871 г. Главен редактор е на \"Руски енциклопедически речник\". Заточен е във Вологодска губерния. Успява да избяга в чужбина и основава в Женева сп. \"Вперьод\" (1873 г.) и \"Вестник народной воли\" Дава името антропологизъм на социално-философското си учение. Умира на 6 февруари 1900 г.\r\n1811 г.\r\nРодена е Хариет Бичер Стоу – американска писателка. Известна с романа си против робството на чернокожото население в Америка \"Чичо Томовата колиба\" (1852 г., преведен и на български ). Умира на 1 юли 1896 г. в Хартфорд, Кънектикът.\r\n1736 г.\r\nРоден е Шарл Огюстен Кулон – френски физик. От 1781 г. е член на Парижката академия. Кулон е създател на електростатиката, изобретява торзионните везни. През 1781 г. формулира закона за сухото триене. В периода 1875 г.-1889 г. публикува мемоари, в които представя закона за взаимодействие на електрическите заряди и магнитните полюси (т. нар. закон на Кулон). Изследователската му дейност има голямо значение за създаването на теорията на електромагнитните явления. Кулон умира на 3 март 1806 г. в Париж.На тази дата умират:\r\n1968 г.\r\nУмира Салваторе Куазимодо – италиански поет от “херметиците”. Той е роден на 20 август 1901 г. в Модика. Издава поетическите сборници “Вода и земя” (1930 г.), “Ерато и Аполион” (1936 г.), “Ден за ден” (1947 г.), “Животът не е сън” (1949 г.), “Несравнима земя” (1958 г.) и др. Носител е на Нобелова награда за литература през 1959 г.\r\n1927 г.\r\nУмира Джером Клапка Джером - популярен английски писател, сатирик и хуморист. Роден е на 2 май 1859 г. Напуска училище още на 14 години. Работи в жп компания, актьор, журналист. Някои произведения: \"Празни мисли на един празен човек\" (1889 г.), \"Трима в една лодка (без да се брои кучето)\" (1889 г.), \"Трима на бумел\" (1900 г.), \"На слизане от третия етаж\" (от 1908 г.) и др. През 1926 г. издава мемоарите си \"Моят живот и моята епоха\".\r\n1920 г.\r\nУмира Макс Вебер - социолог. Карл Емил Максимилиан (Макс Вебер) е роден на 21 април 1864 г. Той е немски социолог, историк, икономист, чиито трудове в значителна степен определят насоката на развитие на социално-научното знание през ХХ в. От 1892 г. е частен доцент, след това екстраординарен професор в Берлин. От 1894 г. е професор по национална икономика във Фрайбург, от 1896 г. - в Хайделберг. От 1903 г. е почетен професор на Хайделбергския университет. От 1904 г. е издател (съвместно с Е. Яфе и В. Зомбарт) на \"Архив на социалните науки и на социалната политика\". Основател от 1909 г. и член на управата на Немското социологично общество. От 1918 г. е професор по национална икономика във Виена. През 1919 г. е съветник на немската делегация при Версайските преговори. От юни 1919 г. е професор по национална икономика в Мюнхен. Вебер има най-голям принос в такива области на социалното знание, като общата социология, методологията на социалното познание, политическа социология, социологията на правото, социологията на религията, икономическа социология, теорията на съвременния капитализъм. Разграничава 4 типа социално действие: 1) целерационално - като предметите от външния свят и други хора се възприемат като условие или средство за действие, рационално ориентирано за достигането на собствените цели; 2) ценностно-рационално - определя се от осъзната вяра в ценността на определен начин на поведение като такова, независимо от крайния успех на дейността; 3) афективно - определя се от непосредственото чувство, от емоциите; 4) традиционно - подбужда се от усвоената привичка, от традициите. Категория от по-висш порядък е социалното отношение, т. е. устойчивата връзка на взаимноориентираните социални действия.\r\n1876 г.\r\nУмира Никола Дончев Войновски – български революционер. Роден е на 9 ноември 1849 г. в Габрово. Никола Войновски е военен ръководител на четата на Хр. Ботев. Учи в Габровското класно училище, по-късно завършва частно търговско училище в Галац, Румъния, където изучава румънски, турски, гръцки, френски и италиански език. Работи в търговски къщи. Продължава образованието си в Одеското военно училище. В началото на май 1876 г. постъпва в четата на Хр. Ботев. Военните му способности се проявяват при завладяването на парахода \"Радецки\", боевете на Милин камък (18 май) и във Врачанската планина (20 май). След гибелта на Хр. Ботев оглавява голяма част от четата и я повежда към Централна Стара планина. Загива в бой с турска потеря.\r\n1800 г.\r\nУмира Жан Батист Клебер – френски генерал. Той е роден на 9 март 1753 г. в Страсбург. Служи в австрийската армия като войник и сержант. Постъпва във Френската национална гвардия през 1789 г., отличава се при отбраната на Майнц и е произведен в бригаден генерал през 1793 г. Клебер е един от ръководителите на потушаването на метежа във Вандея (1793 г.). По време на Египетската експедиция (1798-1801 г.) е командир на дивизия, а след заминаването на Наполеон I през 1799 г. става командващ на всички френски войски в Египет. През 1800 г. разгромява турската армия при Хелиопол и я изгонва от Египет.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-14", "title": "Денят 14 юни в световната история"}
{"url": "http://www.focus-news.net/news/2017/06/14/2404764/faz-bundestagat-obsazhda-germanskiya-orazheen-eksport.html", "text": "Федералният парламент в Берлин ще обсъди в сряда състоянието на оръжейния експорт, съобщава националният ежедневник Die Frankfurter Allgemeine Zeitung. Очаква да се да бъдат обявени цифрите за износа през първите четири месеца на годината. В допълнение ще бъде обсъден годишният доклад за 2016 г. \r\nДо този момент вече е известно, че през миналата година - все още в мандата на тогавашния икономически и настоящ външен министър Зигмар Габриел (ГСДП), са били издадени  лицензи в размер на 6,88 млрд. евро – или с около милиард по-малко в сравнение с 2015 г. \r\nСега Габриел настоява за промяна на политиката за износ на оръжие. Бундестагът би трябвало да получи право на глас. „Няма нужда от потайности. Сегашните правила са установени от времето на края на Студената война“, коментира германският социалдемократ. \r\nДо този момент за износа на оръжие решенията взима единствено Федералният съвет за сигурност, в който – освен канцлерът Ангела Меркел (ХДС) и Зигмар Габриел, влизат още седем други членове на кабинета. Съветът действа строго секретно. Лицензите за износ след това биват публикувани, но не са обосновани. Отхвърлените  предложения остават в тайна..Тереза Герова", "date": "2017-06-14", "title": "FAZ: Бундестагът обсъжда германския оръжеен експорт"}
{"url": "http://www.focus-news.net/news/2017/06/14/2404769/sofiya-shte-bade-predstavena-novata-stihosbirka-na-petar-chuhov-addicted.html", "text": "От 19.00 часа в Литературния клуб на Столична библиотека (пл. „Славейков“ №4) официално ще бъде представена пред софийската общественост новата стихосбирка на Петър Чухов „АДdicted” (ИК „Жанет 45”). Това съобщиха от пресцентъра на Столична община. За книгата ще говорят доц. дфн Пламен Дойнов, нейният редактор Марин Бодаков, както и художникът оформител Кирил Златков. Ще има и авторско четене, съчетано с музикална картина, подготвена от Иван С. Вълев (LaText). \r\nНовата стихосбирка на Петър Чухов „АДdicted” продължава посоката от предишната книга на автора – „Сбогуване с нарцисизма” – и събира както съвсем кратки, така и по-дълги текстове. Отново доминира атмосферата на несбъднатост, болезнено очакване, съмнение и скептицизъм, но това, което прави впечатление, е, че основното болкоуспокояващо лекарство, характерно за досегашната поезия на Чухов – иронията – тук е в по-малки дози. Като че ли поетът най-после е добил смелостта да се срещне лице в лице с вездесъщността на загубата, липсата и неосъществеността, да се опита да ги преживее, вместо да ги приспива и отбягва. Резултатът е една болезнена книга, която не спестява нищо както на автора, така и на читателите си, но след нея остава усещането за пречистеност и странен оптимизъм.", "date": "2017-06-14", "title": "София: Ще бъде представена новата стихосбирка на Петър Чухов „АДdicted”"}
{"url": "http://www.focus-news.net/news/2017/06/14/2404755/gd-granichna-politsiya-intenziven-e-trafikat-na-balgaro-gratskata-granitsa-6-kilometrovi-koloni-ot-tovarni-avtomobili-sa-se-obrazuvali-na-vhod-i-na-izhod-na-gkpp-kulata.html", "text": "Интензивен е трафикът на българо-гръцката граница, на ГКПП „Кулата“ са се образували 6-километрови колони от товарни автомобили на вход и на изход. Това съобщиха от пресцентъра на ГД \"Гранична полиция\". Информацията е към 6.00 часа. На българо-турската граница, на ГКПП „Капитан Андреево“  също се е образувала 6-километрова колона от товарни автомобили на изход. На ГКПП „Лесово“ колоната от товарни автомобили на изход е достигнала 2 км. На българо-сръбската, българо-румънската и българо-македонската граница трафикът е нормален на всички ГКПП-та.", "date": "2017-06-14", "title": "ГД \"Гранична полиция\": Интензивен е трафикът на българо-гръцката граница, 6-километрови колони от товарни автомобили са се образували на вход и на изход на ГКПП „Кулата“"}
{"url": "http://www.focus-news.net/news/2017/06/14/2404770/der-spiegel-chetirima-dushi-sa-postradali-tezhko-sled-strelba-v-severen-reyn-vestfaliya.html", "text": "В късните часове на вторник в германското градче Оер-Еркеншвик, провинция Северен Рейн-Вестфалия, е произведена стрелба, съобщава изданието Der Spiegel. По данни на полицията в резултат на инцидента са пострадали тежко четирима души. \r\nДо произшествието се е стигнало след спор между две групи. За участие в него са заподозрени около 20 души. Десет души вече са в ареста, докато останалите са успели да се укрият, уточниха правоохранителните органи.\r\nИнцидентът се случва в същия ден, в който няколко души пострадаха при стрелба на спирка на градската железница в мюнхенското предградие Унтерфьоринг. Тежко ранена бе и полицейска служителка, която – според медийните доклади, е получила огнестрелна рана в главата. Тереза Герова", "date": "2017-06-14", "title": "Der Spiegel: Четирима души са пострадали тежко след стрелба в Северен Рейн-Вестфалия"}
{"url": "http://www.focus-news.net/news/2017/06/14/2404768/georgi-dimov-bivsh-generalen-konsul-na-balgariya-v-odrin-bryuksel-veroyatno-shte-zapazi-tvardiya-si-podhod-kam-ankara.html", "text": "Брюксел вероятно ще запази твърдия си подход към Анкара,  въпреки опитите на България да балансира отношенията между ЕС и Турция. Това  коментира за  Радио „Фокус“ бившият ни генерален консул в Одрин Георги Димов. По думите му полезният ход за България в настоящата ситуация е поддържането на принципни позиции. „И в голямата политика, и в дипломацията, полезният ход е поддържането на принципни позиции. Силно се надявам да е бил повдигнат въпросът за откритата и нагла намеса на днешна Анкара в нашия политически процес и вътрешни работи. Това, което се случва с политиката на Турция, особено от миналата година насам, ни касае по 2 линии – по отношение на нашите вътрешни работи и доколкото ние сме член на ЕС. Политиката, която Брюксел води, нямам как да не ни ангажира. Ние трябва да имаме солидарност с Брюксел и да водим обща политика и всъщност това ни разграничава от Турция“, коментира още Георги Димов. \r\nТой посочи, че искането на Анкара за отпадане на визовите ограничения с ЕС едва ли ще стане факт скоро и припомни, че за да отпаднат тези ограничения, Турция трябва да изпълни 5 точки, най-важната от които е антитерористичното законодателство. Според Георги Димов Анкара не само не ги е изпълнила, но и е утежнила ситуацията с преврата от месец юли миналата година.", "date": "2017-06-14", "title": "Георги Димов, бивш генерален консул на България в Одрин: Брюксел вероятно ще запази твърдия си подход към Анкара"}
{"url": "http://www.focus-news.net/news/2017/06/14/2404771/pazardzhik-po-patya-pazardzhik-vetren-ot-8-do-14-km-se-izvarshva-chastichen-remont-na-asfaltovata-nastilka.html", "text": "Интензивен е трафикът в област Пазарджик, съобщи за Радио „Фокус“ – Пазарджик дежурният в Областно пътно управление. Ремонти се извършват някои третокласни пътища в областта. По пътя Пазарджик - Ветрен, от 8 до 14 км, се извършва частичен ремонт на асфалтовата настилка. Движението е в едната пътна лента. По пътя Мало Конаре - Огняново до 4 км също се извършва частичен ремонт на асфалтовата настилка и движението е в една лента. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. По третокласния път Пещера - Ново село до 15 км се извършва частичен ремонт на асфалтовата настилка. Опасност от падащи камъни има в Родопската част на областта, по направленията Пещера - Батак - Широка поляна, Варвара - Гара Костандово и Белово - Юндола.\r\nВаня НИКОЛОВА", "date": "2017-06-14", "title": "Пазарджик: По пътя Пазарджик - Ветрен, от 8 до 14 км, се извършва частичен ремонт на асфалтовата настилка"}
{"url": "http://www.focus-news.net/news/2017/06/14/2404774/sofiya-vavezhda-se-vremenna-organizatsiya-na-dvizhenieto-za-otrazyavane-na-kontsert-v-zala-balgariya.html", "text": "Въвежда се временна организация на движението за отразяване на концерт в зала „България”, съобщиха от пресцентъра на Столична община. От 13.00 до 20.00 часа днес се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Георги Бенковски” между бул. „Цар Освободител” и ул. „Аксаков”; \r\n- на ул. „Аксаков” между ул. „Георги Бенковски” и ул. „Дякон Игнатий”.", "date": "2017-06-14", "title": "София: Въвежда се временна организация на движението за отразяване на концерт в зала „България”"}
{"url": "http://www.focus-news.net/news/2017/06/14/2404772/daily-sabah-trima-dushi-zaginaha-pri-pozhar-v-hotel-v-istanbul.html", "text": "Пожар, избухнал в късните часове на вторник в шестетажна сграда на хотел в турския град Истанбул, отне живота на трима души, съобщава вестник Daily Sabah. \r\nСред жертвите е жена, пострадала от огъня, която е издъхнала малко след настаняване в болница. Загинал е гражданин на Чили, чието тяло е намерено от пожарникарите, след като са потушили пламъците във вътрешността на сградата.\r\nПожарните служби са получили сигнала за бедствието малко преди 21 часа (местно време) във вторник вечер. Голяма част от персонала и гостите на хотела са се оказали в капан на горните етажи на хотела заради пламъците и гъстия дим.\r\nСпоред съобщения в медиите, огънят е избухнал от електрически чайник, който е избухнал след прегряване. Тереза Герова", "date": "2017-06-14", "title": "Daily Sabah: Трима души загинаха при пожар в хотел в Истанбул"}
{"url": "http://www.focus-news.net/news/2017/06/14/2404773/veliko-tarnovo-v-grada-se-provezhda-desetata-nauchno-prakticheska-konferentsiya-vodim-badeshteto-za-raka.html", "text": "В града се провежда Десетата научно-практическа  конференция „Водим бъдещето за ръка”. Това съобщиха от пресцентъра на Община Велико Търново. Организатори на събитието са Министерство на образованието и науката, Регионално управление на образованието – Велико Търново и педагогическият факултет на Великотърновски университет „Св. св. Кирил и Методий“. Конференцията се провежда под патронажа на министъра на образованието и науката, ректора на ВТУ „Св. св. Кирил и Методий“, областния управител на Велико Търново и кмета на Община Велико Търново. Събитието се провежда в рамките на три дни. Официалното откриване беше на 12 юни в голямата зала на МДТ \"Константин Кисимов\". В първия ден на конференцията бяха представени встъпителни доклади на тема „Поглед към бъдещето на предучилищното образование през погледа на бъдещите учители“ и аудио-визуалния спектакъл „Звук и светлина”. На 13 юни се проведоха дискусионни форуми/уъркшоп по инициатива и домакинство на детски градини от област Велико Търново, посещение на културно-исторически забележителности и официална вечеря в Интерхотел Велико Търново. Днес ще се отчетат резултатите от работата по тематичните направления от предходните два дни, ще бъдат обявени резултатите от областния конкурс за детска рисунка и ще се проведе награждаване на победителите.", "date": "2017-06-14", "title": "Велико Търново: В града се провежда Десетата научно-практическа  конференция „Водим бъдещето за ръка”"}
{"url": "http://www.focus-news.net/news/2017/06/14/2404778/pregled-na-osnovnite-temi-v-shumenskiya-pechat.html", "text": "\"Млад мъж скочи от шестия етаж, почина по-късно в болницата“ е водещото заглавие във вестник „Шуменска заря“. Травми, несъвместими с живота, е получил при полета си от шестия етаж на блока, където живеел 27-годишен мъж, който вчера следобед се покачил на остъклената тераса на апартамента и заплашил да скочи от нея. Очевидци разказаха, че са чули шум от удар, после разбрали, че падайки, момчето се е ударило в тенекиената козирка на втория етаж и след това е паднал върху плочите. За инцидента съобщил случайно преминаващ пешеходец. Той забелязал надвисналият от балкона младеж. Терасата, от която е скочило момчето, е от вътрешната страна на блока зад комина на болницата. На място на инцидента веднага пристигнаха две пожарни, линейка и полиция. „Вдигат хотел в комплекса на новата спортна зала „Арена Шумен” е друго заглавие от първа страница. Общината продаде терен от 3,5 дка за 735 000 лв. на частен инвеститор, който ще строи хотела. Кметът Любомир Христов показа пред журналисти вчера триизмерен макет на комплекса около новата многофункционална спортна зала „Арена Шумен”. „Община Шумен обяви график за изхвърляне на едрогабаритни отпадъци“ е заглавие от стр. 2 в броя. Община Шумен обяви график за изхвърляне на едрогабаритни отпадъци като стари мебели и вещи. Разяснения по темата даде Борислав Станев, главен инспектор „Контрол по чистотата”, на редовен брифинг в кметството вчера. В северния район на града гражданите могат да поставят непотребни мебели до контейнерите за смет през последните събота и неделя на месеца. Става дума за района, който се чисти от фирма „Екомакс”. Едрогабаритните отпадъци в южната част на Шумен ще се събират през първите събота и неделя на месеца. Това пък е районът на почистващата фирма „РТК“. „Кметът Любомир Христов към БСП: Лесно се руши, но трудно се създава” е акцент от стр.3 в броя. Любомир Христов се възмути от лицемерието на шуменските социалисти по отношение на проблема със сметосъбирането. „Не може да коментираш темата с боклука, когато в Шумен е имало едно работещо предприятие БКС, което е продадено за жълти стотинки и сега да питаш какво става с общинското предприятие „Чистота”. Лесно се руши, но трудно се създава. Има хора, които имат способност да рушат, но не да създават…“, това заяви кметът на Шумен Любомир Христов в отговор на пресконференцията на БСП в понеделник, на която социалистите упрекнаха кметската управа, че бави старта на общинското предприятие „Чистота”. „И през месец май МБАЛ - Шумен работи над определените от касата лимити“, информира ежедневникът. През месец май 2017 г. в „МБАЛ-Шумен” АД са извършени дейности по оказване на болнична медицинска помощ по договори с НЗОК, надхвърлящи определените месечни лимити в приложенията към тях, информираха от здравното заведение. Извършените медицински дейности над лимита са на обща стойност 79 681 лв., съобщиха от лечебното заведение. Отхвърлени за заплащане са 109 бр. клинични пътеки на обща стойност 71 276 лв., 10 бр. амбулаторни процедури на обща стойност 3600 лв. и 20 бр. клинични процедури на пациенти на обща стойност 4805 лв. „Откриха новия център на село Сушина с алея за отдих“, пише изданието. Центърът на малкото село Сушина в община Върбица е тотално променен за два месеца. Старият асфалтов площад с многото дупки остана под цветна настилка от няколко десетки квадратни метра. В центъра са изградени цветарници, монтирани са пейки, направено е парково осветление. „С пари от Програмата за развитие на селските райони ще бъдат сменени водопроводите на селата Янково и Риш“, съобщава всекидневникът. Проект за подмяна на водопроводите в селата Янково и Риш спечели община Смядово. Подмяната на инфраструктурата се финансира от Програмата за развитие на селските райони. „Община Смядово кандидатства с три проекта по програмата, одобрен е един“, каза кметът на общината Иванка Петрова. Тя обясни, че по програмата са подадени много проекти и конкуренцията е била сериозна и е доволна, че община Смядово е успяла да се пребори с качествен проект.", "date": "2017-06-14", "title": "Преглед на основните теми в шуменския печат"}
{"url": "http://www.focus-news.net/news/2017/06/14/2404781/pss-dobri-sa-usloviyata-za-turizam-v-planinite-s-izklyuchenie-na-biloto-na-stara-planina.html", "text": "Добри са условията за туризъм в планините, с изключение на билото на Стара планина. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). На повечето места времето е хубаво и слънчево. В Стара планина духа ураганен вятър, има мъгла и променлива облачност и силен вятър. От ПСС съветват да се избягва Стара планина като туристическа дестинация. За последното денонощие не са регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-14", "title": "ПСС: Добри са условията за туризъм в планините, с изключение на билото на Стара планина"}
{"url": "http://www.focus-news.net/news/2017/06/14/2404780/pazardzhik-osnovniyat-izpuskatel-na-yazovir-batak-shte-bade-otvoren-probno-kato-chast-ot-godishniya-tehnicheski-pregled-na-saorazhenieto.html", "text": "Пробно отваряне на основния изпускател на язовир \"Батак\" ще бъде извършено днес, съобщи за Радио „Фокус” – Пазарджик Бояна Кирилова от Община Велинград. Тя уточни, че предприятие „Язовири и каскади” - язовирен район \"Батак\" е предупредило, че във времето от 09.00 до 12.00 часа ще бъде извършено пробно отваряне на основния изпускател на язовир \"Батак\". Мероприятието е в рамките на провеждания годишен технически преглед на съоръжението. С оглед на безопасността и осигуряване на проводимостта на коритото на река Мътница, в заливаемите зони не трябва да се допускат хора, животни и техника.\r\nВаня НИКОЛОВА", "date": "2017-06-14", "title": "Пазарджик: Основният изпускател на язовир \"Батак\" ще бъде отворен пробно като част от годишния технически преглед на съоръжението"}
{"url": "http://www.focus-news.net/news/2017/06/14/2404776/krum-zarkov-bsp-predlagame-smesena-izbiratelna-sistema-koyato-da-otgovori-na-iskaniyata-na-balgarskiya-narod.html", "text": "\"БСП има свой законопроект за изборните правила, който решихме да не внесем сега, защото дебатът е достатъчно сложен и важен. Беше поета инициатива да се внесе законопроект и трябва да го обсъдим. Свидетели сме обаче на политически маньоври – едни внасят, но не искат да се приеме, други подкрепят, но не искат да го подкрепят, трети се чудят как едновременно да са против, но да останат в една коалиция\". Това заяви пред БНТ зам.-председателят на ПГ на „БСП за България“ Крум Зарков, съобщиха от пресцентъра на НС на БСП. По думите му са взети решения и проведени гласувания- без да се разясни, какви са рисковете от въвеждането на мажоритарна изборна система с два тура - концентриране на политическа власт в 1-2-3 политически субекта; ниска представителност на следващия парламент, избран по тази система и още по-голяма корпоративна и купена намеса във вота.\r\n„Отнасяме се с голямо уважение към вота на българските граждани, който те изразиха и на референдума. Този вот трябва да бъде прочетен като напълно легитимен бунт срещу една политическа система, а не изборна, която те не приемат“, заяви зам.-председателят на ПГ на левицата. Според него парадоксалното е, че средството, върху което е фокусът, ще доведе тази система, която не приемаме, да бъде бетонирана. „Опасяваме се, че всичко, което са искали да изразят хората на референдума, ще бъде с обратен знак“, обясни той.\r\nКрум Зарков обясни, че не е лесен изборът, направен от левицата - смесена изборна  система, към каквато вървят всички развити демокрации. Зарков обясни, че предложението на левицата е да се запазят 31 многомандатни избирателни райони, в които да се избират 120 народни представители от пропорционални листи и други 120 едномандатни района да бъдат очертани в техните рамки. „Когато стане ясна съдбата на законопроекта на ГЕРБ, ще обявим и нашия“, категоричен бе Зарков.\r\nНа въпрос за агитацията на език, различен от българския, Крум Зарков заяви: „Не бихме се противопоставили, което и да е малцинство да изразява себе си и да участва в изборите. В чл. 181, ал. 2, който искаха ДПС да се измени, няма забрана да се агитира на друг език, а пише, че предизборната кампания се провежда на български език. Законът не е дискриминационен, а българският език е официален и като такъв, трябва да е основен за всяка кампания“. По думите му големият дефект това предложение да се внася точно сега е, че възпламенява един дебат, който е ненужен и губи времето да се говори за важните неща.\r\nПомолен да коментира гласуването в чужбина, Зарков заяви, че трябва да се създадат такива правила,че възможно най-голям брой българи, живеещи извън страната ни да могат да упражнят правото си на глас. По думите му обаче това не зависи от броя на секциите в дадена държава – 35 или 37, а от ясните правила и прилагането им.\r\n„Легитимното недоволство на хората не трябва да бъде използването срещу тях, като се затвърдят всички най-уродливи практики“, заяви Зарков по отношение на партийната субсидия. Като пример той посочи практиката- партии да ходят при бизнесмени, за да търсят пари и се отчитат само на тях. „Публичното финансиране на партиите трябва да бъде намалено. 11 лв. е твърде много, но 1 лв. е твърде малко. Това е дебат, който трябва да се проведе, но не с лека ръка“, заключи Крум Зарков.", "date": "2017-06-14", "title": "Крум Зарков, БСП: Предлагаме смесена избирателна система, която да отговори на исканията на българския народ"}
{"url": "http://www.focus-news.net/news/2017/06/14/2404782/zhelyo-boychev-priemame-etichen-kodeks-za-deputatite-ot-bsp-zashtoto-lichniyat-primer-e-nay-silen.html", "text": "В политиката най-силен е личният пример, който даваш. БСП си постави преди време цел, като показа, че може да промени себе си, може да носи отговорност и за България. Това каза по БНТ народният представител от „БСП за България” Жельо Бойчев по повод решението на левицата да приеме етичен кодекс за депутатите си, съобщиха от пресцентъра на партията. По думите му, би било добре всички народните представители да следват етична рамка. Той добави, че всяко действие на депутатите трябва да е пример, а не обратно-  да руши доверието в институциите. „Парадокс е, че в момента ние, като опозиция, задаваме тона на работа на Народното събрание със законодателни инициативи, предложения за решения на парламента. Ние задаваме тона му. Няма съмнение, че сме опозиция, но основната задача е да очертаем алтернативата на управлението”, каза още Бойчев.\r\nЖельо Бойчев обясни, че темата за Националната сигурност не е единствената, която е във фокуса на левицата за намиране на решения. Като други основни, той посочи здравеопазването, образованието и демографската катастрофа. „Ако с политики не преодолеем демографската катастрофа, обричаме България. Затова политиките за образованието и здравеопазването също се отнасят към този проблем. България губи годишно по 50 000 българи, изтича ни потенциалът зад граница и ние имаме отговорност да вземем правилните решения за решаване на проблема. Ако сега не ги вземем, след време ще е късно и ще носим отговорност пред идващите поколения”, посочи Жельо Бойчев.\r\nПо повод заявлението на БСП, че внася жалба до Конституционния съд, с която иска отмяна на текстове от Закона за публичните финанси, Бойчев обясни, че решението е взето, защото България се движи на няколко скорости. По думите му, на семинара на левицата в Боровец, кметовете от БСП са били категорични, че София е на една скорост на развитие, областните градове - на друга, а по-малките населени места – на трета. „Имаме и двоен аршин на правителството спрямо общините. Ако живееш в община, на която кметът е избран от БСП, тя бива ограничавана с финансиране, достъп до европейски програми. Всички граждани в България трябва да са с равни права”, посочи още Жельо Бойчев.", "date": "2017-06-14", "title": "Жельо Бойчев: Приемаме етичен кодекс за депутатите от БСП, защото личният пример е най-силен"}
{"url": "http://www.focus-news.net/news/2017/06/14/2404783/plovdiv-zabranyava-se-kapaneto-v-yazoviri-napoitelni-saorazheniya-i-otvodnitelni-kanali-v-oblastta.html", "text": "Забранява се къпането в язовири, напоителни съоръжения и отводнителни канали в Пловдивска област. Това съобщиха за Радио „Фокус“ – Пловдив от ръководството на Напоителни системи – клон „Марица“. Забраната е във връзка със стартирането на поливния сезон. От институцията предупредиха, че ще се подава вода по всички напоителни канали, като вследствие на оттока ще се появи вода и в отводнителните канали. Има опасност за живота и здравето на хората, които не се съобразяват със забраната.\r\nВече са поставени предупредителни табели край водоемите, които уведомяват хората за забраната. Статиската сочи, че през годините често стават инциденти с къпещи се хора в язовири и канали.\r\nЗаповед, с която се забранява къпането в хидротехнически съоръжения, реки и неохраняеми водни площи са издали и кметовете на общини и населени места в Пловдивска област.\r\nОт Напоителни системи – клон „Марица“ припомниха, че собственици или лица, които стопанисват водни площи, се задължават да спазват стриктно изискванията на „Hаредбата за водноспасителна дейност и обезопасяване на водните площи“. Те трябва да осигурят и поставят на видно място забранителни и предупредителни табели до и в района на водните площи, за да се избегнат нещастни случаи и инциденти.\r\nЗа всички нередности по обезопасяване на водните площи и инциденти, завършили с фатален край, се призовават гражданите да уведомяват незабавно дежурен от Общинския съвет по сигурност и оперативен дежурен в РУ на МВР - Пловдив.\r\nТони МИХАЙЛОВ", "date": "2017-06-14", "title": "Пловдив: Забранява се къпането в язовири, напоителни съоръжения и отводнителни канали в областта"}
{"url": "http://www.focus-news.net/news/2017/06/14/2404787/pazardzhik-okrazhniyat-sad-shte-zasedava-po-deloto-za-palezha-na-avtomobila-na-rayonniya-prokuror-georgi-katsarov.html", "text": "Окръжният съд в Пазарджик ще заседава отново по делото за палежа на автомобила на районния прокурор Георги Кацаров, съобщи за Радио „Фокус” – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу Иван Грахов, 38-годишен, от Пазарджик, е повдигнато обвинение за това, че на 8 септември 2015 година в град Септември е запалил лек автомобил, собственост на районния прокурор на Пазарджик Георги Кацаров. На подсъдимия е наложена мярка за неотклонение „задържане под стража“. Началото на заседанието е в 14.30 часа, а съдия докладчик по делото е Коста Стоянов.\r\nВаня НИКОЛОВА", "date": "2017-06-14", "title": "Пазарджик: Окръжният съд ще заседава по делото за палежа на автомобила на районния прокурор Георги Кацаров"}
{"url": "http://www.focus-news.net/news/2017/06/14/2404777/prof-emil-botev-seizmolog-ne-se-ochakvat-novi-silni-zemetreseniya-v-gartsiya-i-turtsiya.html", "text": "Не се очакват нови силни земетресения в Гърция и Турция. Възможно е обаче по-слабите вторични трусове да продължат за период от година. Това коментира в сутрешния блок „Добро утро, България“ по Радио „Фокус“ сеизмологът проф. Емил Ботев. Той подчерта, че за България няма непосредствена опасност, произлизаща земетресението в Егейско море от 6 по Рихтер, което предизвика разрушения на о. Лесбос. „От толкова силни трусове няма опасност, но по-слабите трусове, които със сигурност се очакват, са в състояние да довършат разрушенията. В тези гръцки острови има много стари жилища, както и в крайбрежието на Турция. И по-слаби земетресения с магнитуд от 5, 5.5 са в състояние да доведат до нови разрушителни ефекти. Но каквото и да се случи там, няма опасност от човешки жертви, защото хората имат готовност за реакция“, обясни Емил Ботев. \r\nТой в опроверга твърденията на кмета на Анкара, че земетресението е предизвикани изкуствено. По думите на сеизмолога, това не е възможно на практика, въпреки че теоретично може да се въздейства на вече подготвените силни земетресения.", "date": "2017-06-14", "title": "Проф. Емил Ботев, сеизмолог: Не се очакват нови силни земетресения в Гърция и Турция"}
{"url": "http://www.focus-news.net/news/2017/06/14/2404784/die-zeit-osvobodeniyat-ot-severna-koreya-amerikanski-student-e-v-sastoyanie-na-koma-tvardyat-roditelite-mu.html", "text": "Арестуваният в Северна Корея американски студент Ото Уормбиър, който бе освободен след 18-месеца затвор в комунистическата страна, се намира в състояние на кома. Това твърдят родителите му, пише германският национален ежедневник Die Zeit. \r\nДържавният секретар на Съединените американски щати Рекс Тилърсън потвърди освобождаването на 22-годишния мъж, след като по-рано представител на Министерството на външните работи в Пхенян съобщи, че Уормбиър е получил право да напусне страната.\r\nУормбиър бе осъден на 15 г. лишаване от свобода с тежък труд за кражба на политически банер от хотел. Той бе арестуван през януари 2016 г. на летището при опит да напусне страната. По време на пресконференция преди процеса срещу него младият мъж каза със сълзи на очи, че извършената кражба е \"най-голямата грешка в живота ми\". Правителството на САЩ критикува наказанието на Уормбиър като напълно несъразмерно.\r\nВ Северна Корея има най-малко още трима граждани на САЩ, които са осъдени на затвор, припомня изданието. Тереза Герова", "date": "2017-06-14", "title": "Die Zeit: Освободеният от Северна Корея американски студент е в състояние на кома, твърдят родителите му"}
{"url": "http://www.focus-news.net/news/2017/06/14/2404785/montana-14-000-leva-sa-otkradnati-ot-chasten-imot-v-selo-zlatiya.html", "text": "14 000 лева са откраднати от частен имот в село Златия. Това съобщиха от ОДМВР - Монтана. На 13 юни, в 13.30 часа, в участък - Вълчедръм е постъпил сигнал от 83-годишна жена с инициали Е. Н. Б. от село Златия, община Вълчедръм за това, че от 16.00 часа на 12 юни до 13.00 часа на 13 юни, неизвестен извършител с подбран или подправен ключ е проникнал в стая на дома ѝ като извършил кражба на метална касета със сумата от около 14 000 лева. Образувано досъдебно производство.", "date": "2017-06-14", "title": "Монтана: 14 000 лева са откраднати от частен имот в село Златия"}
{"url": "http://www.focus-news.net/news/2017/06/14/2404779/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-ot-km-22-do-km-28-poradi-remontni-deynosti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Пътните настилки са сухи. Температурата на въздуха в областта е 20 градуса. На прохода \"Шипка\" е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 15 юни в участък от път Севлиево - Велико Търново ще се извършват ремонтни дейности по асфалтовата настилка. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско - Малък Вършец), при км 46+800, по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2017 г. Затворена е отсечка от пътя Габрово – Дебел дял поради пропадане на пътното платно. Ограничението е въведено в участъка от разклона за к.к. „Люляците” до с. Дебел дял и е в сила до 30 юни. Ограничено е движението за МПС над 3,5 т на пътя Габрово - Стомонеците, поради аварийно състояние (срутена конзола) на мост при км 4+375. Пътят е сигнализиран с пътни знаци. Движението ще бъде възстановено до 31 декември. В участък от път Дебел дял - Музга движението също е в една лента, поради ремонтни дейности по асфалтовата настилка. До 30 юни ще се извършват ремонти в участък от пътя Чехлевци - Велчевци. В участък от пътя Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 30 юни.\r\nНадежда КРЪСТЕВА", "date": "2017-06-14", "title": "Габрово: Ограничено е движението за автомобили над 10 тона по път Крамолин – Велико Търново, от км 22 до км 28, поради ремонтни дейности"}
{"url": "http://www.focus-news.net/news/2017/06/14/2404789/smolyan-po-napravlenie-dospat-borino-se-izvarshvat-chastichni-remonti-po-asfaltovata-nastilka.html", "text": "Нормално проходими са пътищата в Смолянска област, съобщиха за Радио „Фокус” – Смолян от Областно пътно управление – Смолян. По направление Доспат – Борино се извършват частични ремонти по асфалтовата настилка. Движението на моторните превозни средства се осъществява в свободната пътна лента. През нощта в службата не са получавали сигнали за инциденти по пътищата, които да затрудняват движението на моторните превозни средства. Заради планинския релеф на региона остава опасността от падащи камъни по всички направления. Целогодишно е забранено движението на МПС над 3,5 т през прохода „Пампорово”, а по направление Арда - Горна Арда е забранено движението на МПС над 10 т поради пропадане и стесняване на една от пътните ленти. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян - Средногорци, Тешел-Девин, Белица – Загражден – Оряховец, Баните – Стоянов мост, Бял извор – Неделино. В Смолян времето е ясно, пътните настилки са сухи, автомобилният трафик в сутрешните часове е интензивен, но задръствания не се образуват. Автобусите от градския транспорт се движат по разписание.\r\nДаниела БОЙКОВА", "date": "2017-06-14", "title": "Смолян: По направление Доспат – Борино се извършват частични ремонти по асфалтовата настилка"}
{"url": "http://www.focus-news.net/news/2017/06/14/2404775/afp-nay-malko-30-postradali-pri-pozhara-v-london.html", "text": "Най-малко 30 души са пострадали при пожара, който обхвана 27-етажна жилищна сграда в британската столица в ранните часове на сряда, предава AFP, като се позовава на данни от службите за спешна помощ.\r\n„Можем да потвърдим, че след инцидента приехме 30 пациента в общо пет болници в Лондон“, заяви представител на столичните служби за спешна помощ, като добави, че повече от 20 линейки, както и \"екип за реагиране в опасни зони\" са изпратени на мястото на инцидента.Тереза Герова", "date": "2017-06-14", "title": "AFP: Най-малко 30 пострадали при пожара в Лондон"}
{"url": "http://www.focus-news.net/news/2017/06/14/2404788/blagoevgrad-v-grada-shte-badat-otbelyazani-161-godini-ot-rozhdenieto-na-dimitar-blagoev.html", "text": "Благоевградската общественост ще отбележи 161 години от рождението на Димитър Благоев - Дядото. Това съобщиха от пресцентъра на Община Благоевград. В знак на признателност днес, от 10.00 часа, ще се състои ритуал по полагане на цветя и венци пред паметника на Димитър Благоев на пл. \"Георги Измирлиев\".  \r\nДимитър Благоев е български политик и философ, публицист, основател на организираното социалистическо движение в България и на първата социалдемократическа партия на Балканския полуостров. Обявява се против войните в началото на миналия век и застъпва тезата за Балканска федерация. Избиран е за народен представител в ХII ОНС, ХVI ОНС и ХVII ОНС. Умира на 7 май 1924 г. в София. През 1950 година името на Димитър Благоев става патрон на Горна Джумая и градът се преименува на Благоевград.", "date": "2017-06-14", "title": "Благоевград: В града ще бъдат отбелязани 161 години от рождението на Димитър Благоев"}
{"url": "http://www.focus-news.net/news/2017/06/14/2404790/burgas-politsiyata-razkri-narkolaboratoriya-kombinirana-s-ferma-za-otglezhdane-na-kanabisovi-rasteniya.html", "text": "Поредна нарколаборатория, комбинирана с ферма за отглеждане на канабисови растения, бе неутрализирана в резултат на полицейските действия на служители от Пето Районно управление – Бургас, съобщиха от Областната дирекция на МВР. В частен дом, разположен на ул. „Болярска“ № 9, обитаван под наем от 41-годишния с инициали Г.Г. от Бургас, е открито пригодено и оборудвано помещение с всички необходими технически съоръжения за отглеждане на канабис. Намерени и иззети са осем саксии с канабисови растения (в различен стадий на растеж), както и халогенни лампи, вентилатори, влагоабсорбатори, термометри, барометри и др. \r\nОткрити са и четири стъклени буркана, всеки съдържащ суха зелена растителна маса (марихуана), бурканче с жълто кристалообразно вещество (амфетамин), плик с бучка бяло прахообразно вещество (метамфетамин) и електронна везна. Общото количество на намереното наркотично вещество е: марихуана с общо тегло около 200 гр., метамфетамин (пико) - около 5 гр. и амфетамин - около 12 гр.  \r\nГ.Г. е задържан за срок от 24 часа. Работата по цялостното документиране на престъпната му дейност продължава от служители на Пето Районно управление „Полиция“ – Бургас.", "date": "2017-06-14", "title": "Бургас: Полицията разкри нарколаборатория, комбинирана с ферма за отглеждане на канабисови растения"}
{"url": "http://www.focus-news.net/news/2017/06/14/2404793/kyustendil-eksperti-ot-yugozapadna-balgariya-shte-obsazhdat-na-nauchna-konferentsiya-znachenieto-na-muzeynite-i-arhivnite-fondove.html", "text": "Експерти от Югозападна България ще обсъждат значението на музейните и на архивните фондове като места на памет. Това съобщи за Радио „Фокус” – Кюстендил директорът на Регионален исторически музей – Кюстендил Валентин Дебочички. Двудневната научна конференция, която ще бъде открита от 13.00 часа в залата на музея, ще представи богатството на музейните и на архивните фондове от цяла Югозападна България. „Имаме гости от Разлог, Сандански, Благоевград, Дупница, София, Перник. Колегите ще представят различни теми, свързани със съхраняваното в техните фондове”, каза Валентин Дебочички.\r\nВенцеслав ИЛЧЕВ", "date": "2017-06-14", "title": "Кюстендил: Експерти от Югозападна България ще обсъждат на научна конференция значението на музейните и архивните фондове"}
{"url": "http://www.focus-news.net/news/2017/06/14/2404795/pregled-na-osnovnite-temi-v-blagoevgradskiya-pechat.html", "text": "„Секретарят на Община Сандански Г. Жежев отлетя със семейството си за Америка да завери зелената си карта, слухове го пратиха на сафари в Африка“ е водещото заглавие на вестник „Струма“. В дописката пише още, ще семейството ще остане 2 месеца при сестрата на съпругата му Анелия, кметът К. Котев си назначи заместник. На челото на вестника четем още, че „6-ма митничари на Кулата задържани при спецакция снощи“. Според публикацията в изданието се разпитват и техни колеги от Митница Югозападна по подозрение за корупционни престъпления, обяви говорителят на структурата Р. Арнаудова. Спецоперацията се е провела снощи и в 19.15 часа е затворил граничният пункт – бе спрян пропускателният режим в двете посоки на леки и товарни автомобили. По първоначална информация акцията е започнала в късния следобед, когато е арестувана цялата 6-членна смяна на „Пътни такси“, т.нар. кантарджии, които обслужват 3-те митнически кантара. На първа страница четем още „Зам.-кметът на Благоевград Янко Янков напусна внезапно поста“. Часове преди да подаде оставка, той презентира пред медиите проекта за реновиране на пл. „Македончето“ и по нищо не е личало, че вече няма да е в екипа.\r\n„Жителите на слатинския блок посрешнаха на бой зам.-губернатора Николов, Новаков от бл. 19 в кв. „Самоково“: Съжаляваме, че пуснахме „Лобутов“ ЕООД да ни санира, всичко е вода, пробиха ни стените“ е водещото заглавие на вестник „Вяра“. На челото на вестника четем още, че „Маскирани задигнаха 90 000 лв. от току-що подменения банкомат на ДСК пред общината в Бобошево, разкъсали го като хартия“. В дописката четем, че около 90 000 лв. са откраднати от банкомат на ДСК в Бобошево. Обирът се разигра като в екшън филм. Мъже с маски на лицата взломиха и обраха банкомат на общината. От челото четем още, че „125 души си тръгват от 26 юли от „Въгледобив“ от 19 юли във „Фундаментал“ освобождават 110“. В дописката четем, че изплащат 164 525,14 лв. обезщетения.", "date": "2017-06-14", "title": "Преглед на основните теми в благоевградския печат"}
{"url": "http://www.focus-news.net/news/2017/06/14/2404767/24-vesti-makedoniya-sreshtata-mezhdu-nikola-dimitrov-i-nikos-kodzias-shte-se-otklyuchat-li-vratite-na-es-i-nato-za-makedoniyai.html", "text": "В сряда новият министър на външните работи на Македония Никола Димитров се отправя на първа визита в Гърция, където ще проведе среща с първия дипломат на Атина – Никос Кодзиас, припомня електронната медия „24 Вести“ .\r\nКолкото по-бързо Македония стане член на НАТО, толкова по-големи са перспективите за Гърция да има добър и обещаващ съсед. Това бе посланието, което македонският външен изпрати в интервю за вестник To Vima, дадено в навечерието на посещението му. \r\n\"Оставането на Македония извън от евроатлантическите институции допринесе за кризата на демокрацията и новото правителство начело с премиера Зоран Заев възнамерява да промени това“, коментира Димитров за гръцкия вестник.Тереза Герова", "date": "2017-06-14", "title": "„24 Вести“ (Македония): Срещата между Никола Димитров и Никос Кодзиас – ще се отключат ли вратите на ЕС и НАТО за Македония?"}
{"url": "http://www.focus-news.net/news/2017/06/14/2404796/stara-zagora-v-grada-shte-se-sastoi-svetovnata-premiera-na-operata-plamatsi-v-platnata-na-noshtta.html", "text": "За световната премиера на операта „Пламъци в платната на нощта“ на 15 юни, в Стара Загора пристигна нейният автор Гиóргос Минáс. Това съобщиха от пресцентъра на Община Стара Загора. Освен композитора, на премиерата на операта се очакват много гости от Гърция, както и представители на дипломатическата мисия на Гърция у нас и на гръцката общност в София и Стара Загора. \r\nТя ще се състои на Античната улица в Регионалния исторически музей, на 15 юни от 20.00 часа и на 16 юни от 21.30 часа.\r\nОперата „Пламъци в платната на нощта“ е едноактна опера в пролог и четири сцени. Гръцкият композитор Гиóргос Минáс завършва творбата си през октомври 2016 година. В предстоящото ѝ представяне към нея ще бъде добавена и заключителна сцена върху музиката от по-ранната клавирна пиеса на композитора „Схерия“ –  митичното име на остров Корфу, където е роден композиторът. \r\nГиóргос Минáс е и автор на либретото, в което вплита стихове на гръцкия поет от времето на националноосвободителните борби Андреас Калвос (1792-1869) и на поета Константинос Г.Кариотакис (1896-1928).\r\nСъдържанието на едноактната опера „Пламъци в платната на нощта“ Гиóргос Минáс е възхваляващ спомен за гибелта на гръцкия студент по геология Костас Георгакис.\r\nКостас Георгакис е роден на 23 август 1948 година на остров Корфу (Керкира). В знак на протест срещу военната диктатура в родината си, понесъл изпитанията от преследването и натиска на гръцките тайни служби, Костас Георгакис решава да жертва живота си и така да привлече вниманието на Западна Европа върху унищожаването на демокрацията в Гърция. На 19 септември 1970 година около 3 часа сутринта той се самозапалва на площад „Маттеотти“ в Генуа. Случайни свидетели на протестния му акт са само няколко служители по чистотата, които виждат горящата му фигура и чуват неговите предсмъртни викове: „Да живее Гърция!“, „Долу тираните!“, „Долу полковниците фашисти!“, „Аз го направих за моята Гърция!“. Смъртта на Костас Георгакис оказва въздействие върху стабилността на властта на военните в Гърция. Протестните действия срещу военната хунта се засилват и достигат своята кулминация в студентските протести, които на 17 ноември 1971 година завършват с нахлуването на военните с танкове в Университета и със смъртта на 24 студенти и още над 1000 ранени. Това е и краят на военната диктатура в Гърция. Студентът от Корфу наистина се е превърнал в горящата факла, унищожила с пламъците си мрачните платна на черния кораб на диктатурата. В настоящото първо за музикалния свят представяне на операта „Пламъци в платната на нощта“ възхвалата на героя Костас Георгакис се постига чрез терзанията на съвестта на анти-героя Исѝодос – съвременник на събитията, но останал безучастен към тях. \r\n„Пламъци в платната на нощта“ е психологическа драма, която навлиза в  жанра на историко-политическата опера-оратория. Засегната е силната и вълнуваща социална тема за взаимоотношенията общество-личност. Тя емоционално обрисува протеста на индивида срещу потискащите и унищожителни политически антидемократични действия на властта, която със сила решава съдбата на обществото. Индивидуалната личност не иска да се подчини на тази злощастна съдба. Либретото подсказва епически елементи, които определят основната драматургична линия на противопоставянето между героя, който дори с цената на живота си не се подчинява на диктата на обществото и анти-героя, който се конформира с тази диктатура. Постановъчната интерпретация налага някои различни от заложените от автора действия и елементи, които поставят творбата в категорията на психологическо-мистичния реализъм. \r\nПосланията, които творбата носи са значими и в нашето съвремие, което, за жалост, също е свидетел на подобни саможертви. Постановката на Старозагорската опера открито казва на своята публика: „Отказът от съпротивление на злото те превръща в негов съучастник.“ и „Разпалвайте сърцата си навреме!“.\r\nДействащи лица и изпълнители: \r\nИсѝодос, историк – Георгиос Филаделфевс, тенор\r\nАтина, студентка – Елена Петрова, сопран \r\nТри кариатиди – балерини  \r\nЕлински хор – Георгиос Филаделфевс, античен речитатив\r\nВалентина Василева – пиано, орган\r\nДаниела Арнаудова – арфа, ударни инструменти\r\nПостановка – Пламен Бейков\r\nПластика – Ромина Славова\r\nСценография – Тодор Демеров.", "date": "2017-06-14", "title": "Стара Загора: В града ще се състои световната премиера на операта „Пламъци в платната на нощта“"}
{"url": "http://www.focus-news.net/news/2017/06/14/2404792/bohuslav-sobotka-praga-shte-zashtitava-reshenieto-si-za-migrantskite-kvoti.html", "text": "Чешката република ще защитава последователно решението си да не участва в системата на Брюксел за квотно преразпределение на мигрантите в Европейския съюз. Това увери министър-председателят Бохуслав Соботка в прессъобщение, пише столичният вестник The Daily Prague Monitor.\r\nКоментарите му бяха направени в отговор на решението на Европейската комисия да предприеме правни действия срещу Полша, Унгария и Чешката република заради отказа на правителствата им да приемат бежанци съгласно квотната система, одобрена през септември 2015 г. \r\nПрактиката до този момент е доказала, че квотната система не работи, подчерта чешкият премиер. \r\nПрез 2016 г. Чешката република е приела на територията си само 12 бежанци, прехвърлени в страната от центровете в Гърция. Съгласно предварителните планове за преразпределение, Прага трябваше да предостави закрила на около 2,6 хил. мигранти. \r\nВ началото на миналата седмица чешкото правителство обяви, че няма да приема на територията си повече бежанци, изпратени от Гърция. Решението на Прага бе мотивирано със заплахата от влошаване на ситуацията със сигурността, припомня изданието. Тереза Герова", "date": "2017-06-14", "title": "Бохуслав Соботка: Прага ще защитава решението си за мигрантските квоти"}
{"url": "http://www.focus-news.net/news/2017/06/14/2404794/prof-borislav-borisov-stopanska-akademiya-d-a-tsenov-svishtov-shte-nagradi-pet-obshtini-za-nay-dobra-administratsiya-po-prilagane-na-sistemite-za-finansovo-upravlenie-i-kontrol.html", "text": "Стопанска академия „Д. А. Ценов“ – Свищов ще награди пет общини за „Най-добра администрация“ по прилагане на системите за финансово управление и контрол. Това каза професорът по администрация и управление  и доцент по икономика към Стопанска академия „Д. А. Ценов“ – Свищов Борислав Борисов в интервю за Агенция „Фокус“ за ръководеното от него проучване по прилагане на системите за финансово управление и контрол в общините.  Той поясни, че в четвъртък  - 15 юни в 11.00 часа в Сентръл Парк Хотел София ще се проведе самото връчване на наградите. „Тъй като конкурсът се нарича „Най-добра администрация“, мислехме да  номинираме една най-добра, но се оказа, че има различни добри практики. Едни общини имат успехи по отношение на обхвата на системите за финансово управление и контрол, като са разширили тяхното приложение в максимално голям брой процеси, които протичат в администрацията. Други имат успехи по отношение на управлението на риска. Трети по отношение на внедряване на иновативни методи за електронна обработка на документите. Така че решихме в крайна сметка да наградим пет общини, които ще станат известни на 15 юни“, каза проф. Борисов. Той поясни, че по време на награждаването ще бъдат представени резултатите от проведено проучване на тема: „Прилагане на системите за финансово управление и контрол (СФУК) в общините“.  По думите му резултатите са доста всеобхватни и интересни. „Не може с една дума, дори с едно изречение да се подчертаят основните тенденции. Те показват реалистична картина 10 години, откакто е в сила новата нормативна база за системите за финансово управление и контрол“, коментира проф. Борисов.  Той уточни, че резултатите показват как се прилагат системите, къде има пропуски, дали са достатъчно всеобхватни, дали са достатъчно задълбочени, дали съществуват реално или формално в някои организации. Според него се е провело интересно проучване, чиито резултати ще бъдат предоставени на Сметната палата, на Министерството на финансите и всички заинтересовани институции, които имат отношение и трябва евентуално да вземат съответните мерки за повишаване ефективността на системите за финансово управление и контрол. \r\nДеница КИТАНОВА", "date": "2017-06-14", "title": "Проф. Борислав Борисов: Стопанска академия „Д. А. Ценов“ – Свищов ще награди пет общини за „Най-добра администрация“ по прилагане на системите за финансово управление и контрол"}
{"url": "http://www.focus-news.net/news/2017/06/14/2404797/der-standard-berlin-planira-da-sledi-saobshteniyata-v-chatovete.html", "text": "Федералният министър на вътрешните работи на Германия Томас де Мезиер (ХДС) работи по създаването на нов закон за борбата срещу тероризма. Предложението на социалдемократите за наблюдение на децата министърът определи като прекалено, но сред плановете му фигурира следене на съобщенията, разменяни между потребители в чатовете, коментира австрийският вестник Der Standard.\r\n„От дълго време сме принудени да живеем със заплахата от тероризма“, заяви преди няколко дни германският християндемократ. И все пак той и министрите на вътрешните работи на 16-те федерални провинции на Германия за пореден път се срещат, за да обсъдят нови инструменти за противодействие на тероризма. Диксусиите, които се провеждат в Дрезден, продължават и в сряда.\r\nТомас де Мезиер за пореден път подчерта, че от случая с нападението срещу традиционния Коледен базар в Берлин трябва да бъдат извлечени съответните поуки. Министърът обеща, че за в бъдеще ще се работи за по-добро сътрудничество между правоохранителните органи на отделните германски провинции.  Тереза Герова", "date": "2017-06-14", "title": "Der Standard: Берлин планира да следи съобщенията в чатовете"}
{"url": "http://www.focus-news.net/news/2017/06/14/2404798/prof-borislav-borisov-nyama-nuzhda-ot-promyana-v-normativna-baza-za-sistemite-za-finansovo-upravlenie-i-kontrol.html", "text": "Няма нужда от промяна в нормативна база за системите за финансово управление и контрол. Това каза професорът по администрация и управление  и доцент по икономика към Стопанска академия „Д. А. Ценов“ – Свищов Борислав Борисов в интервю за Агенция „Фокус“ за ръководеното от него проучване по прилагане на системите за финансово управление и контрол в общините.  „Нормативната база е достатъчно ясна. Ние много често се оправдаваме, че нещо у нас не върви с това, че нямаме закони. Тук случаят съвсем не е такъв.  Закони има и то не само закони, подзаконови нормативни актове, методически указания. Въпросът е за тяхното тълкуване, защото има грешно тълкуване за същността въобще на тези системи. Второ, пропуски има и по отношение на прилагането на законовите разпоредби в организацията за публичния сектор. Разбира се, в това отношение има одитиращи органи, които си вършат работата“, каза проф. Борисов. По думите му това би трябвало да се случва  по-задълбочено и всеобхватно, защото този вътрешен контрол не приключва на ниво община. „Той продължава на по-ниските нива - второстепенни, третостепенни разпоредители с бюджети. Вземете един пример - над 50 млн. лв. са годишните бюджети на читалищата в България, които нямат кой знае колко големи бюджети. Като цяло това са много пари и не се контролират. Там няма системи за финансово управление и контрол. Може би по подобен начин стоят нещата в някои училища, където има делегирани бюджети и трябва много стриктно да се контролират. Макар че повечето имат такива системи, но как се прилагат е тема, която по-нататък трябва задълбочено да бъде проучена“, коментира проф. Борисов. Според него 10 години след приемане на нормативната уредба вече е крайно време да се разбере каква е същността на системите за финансово правен контрол. „Те са описани и стандартизирани процедури, в които е уточнено на това кой, какво, кога и по какъв начин трябва да извърши в дадената организация, следвайки някакъв работен процес. Тези системи трябва да позволяват да се контролират съответствието на извършените дейности с предписаните стандартизирани процедури. Тогава можем да кажем, че имаме система. Надявам се, че това най-после ще се разбере от всички“, каза проф. Борисов. \r\nДеница КИТАНОВА", "date": "2017-06-14", "title": "Проф. Борислав Борисов: Няма нужда от промяна в нормативна база за системите за финансово управление и контрол"}
{"url": "http://www.focus-news.net/news/2017/06/14/2404786/mvnr-nyama-informatsiya-za-postradali-balgarski-grazhdani-pri-pozhara-v-london.html", "text": "Няма информация за пострадали български граждани при пожара в жилищна сграда в Лондон през изминалата нощ. Това съобщиха за Агенция „Фокус“ от Министерството на външните работи.", "date": "2017-06-14", "title": "МВнР: Няма информация за пострадали български граждани при пожара в Лондон"}
{"url": "http://www.focus-news.net/news/2017/06/14/2404801/pregled-na-osnovnite-temi-vav-velikotarnovskiya-pechat.html", "text": "„Ксилифор се превръща в детско царство“ е заглавие от областния всекидневник „Янтра Днес”. Рибарят и златната рибка, Пинокио, Хитър Петър, Малечка-Палечка, храбрият оловен войник, бременските музиканти са само част от любимите приказни герои на децата, които съвсем скоро ще украсяват местността Ксилифор кай Велико Търново. Те ще бъдат изработени от студенти от ВТУ “Св. св. Кирил и Методий“, които участват в седмото издание на Младежката скулптурна колония. Пленерът тази година е подчинен на темата “Светът на приказките в скулптурата“. Арт събитието започна вчера и ще продължи до 24 юни. “Вeликo Tъpнoвo впeчaтли пpeзидeнтa нa Бocнa и Хepцeгoвинa“ е друго заглавие от ежедневника. Пpeдceдaтeлят нa Пpeдceдaтeлcтвoтo нa Бocнa и Хepцeгoвинa Млaдeн Ивaнич пoceти Вeликo Tъpнoвo и ce cpeщнa c кмeтa нa cтapaтa cтoлицa. Гocтът бe пpидpyжeн oт пocлaникa нa Бocнa и Хepцeгoвинa y нac Рaдoмиp Бoгдaнoвич и бългapcкият пocлaник във фeдepaлнaтa дъpжaвa Авгycтинa Цвeткoвa. Зa мeн e гoлямo yдoвoлcтвиe дa бъдa във Вeликo Tъpнoвo. Рeших дa дoйдa във Вeликo Tъpнoвo пo някoлкo пpичини. Гpaдът e пpoчyт, ocoбeнo cpeд cъpбитe, c гpoбa нa cвeти Сaвa в цъpквaтa „Св. 40 мъчeници. Tъpнoвo e извecтeн и кaтo гpaд c бoгaтa cи кyлтypa и иcтopия. Кмeтът мe инфopмиpa кaк paбoти мecтнaтa влacт и кaк фyнкциoниpa гpaдът. Впeчaтлeн cъм oт пoдoбpeниятa. Нaдявaм ce, чe мoжe дa пpoдължим дa paбoтим зaeднo и в бъдeщe. Аз cъм oт Бaня Лyкa и миcля, чe бихмe мoгли дa paбoтим зa пoбpaтимявaнe мeждy двaтa гpaдa, зaяви Млaдeн Ивaнич. “Пожари унищожиха 670 дка гори на територията на ДГС “Болярка“ е заглавие от трета страница на ежедневника. “Прием на 20 сестри и 20 акушерки обяви Медицинският филиал във Велико Търново“ четем на страници четвърта в изданието. “Виенски челисти ще свирят на крепостта “Трапезица“ пише на страница пет във всекидневника. „Д-р Георги Кръстев, председател на Български лекарски съюз – Пловдив: Искаме народен референдум за здравето на нацията“ е заглавие от шеста страница на изданието. “Виолетовите“ започват подготовка“ е заглавие, поместено на спортната страница на вестник „Янтра Днес“.\r\n„Британките Одри Захариева в Михалци и Сю Хейган в Хотница помагат на хора от цялата страна с Боуен терапия“, е заглавие от първа страница на другия областен ежедневник “Борба“. Повече от две години шотландката Одри Камерон Захариева, която живее в Михалци, се занимава с Боуен терапия. Този метод става все по-популярен през последните години и в България като начин да се активизират възстановителните сили на организма. Подходящ е за всички възрасти, включително за бебета и бременни жени, разказва Одри. Началото на холистичния метод е поставено в средата на миналия век от австралиеца Том Боуен, който го прилагал първоначално на съпругата си Джеси, която страдала от астма. Макар че не е лекар, той добре познавал анатомията и физиологията на човешкото тяло. Все още не е ясно как точно е открил терапията, носеща неговото име, но установил, че техниката помага на съпругата му, като в продължение на години продължил да я развива и подобрява. “Търновец написа учебник по медицина още преди да е завършил университета“ е друга тема от ежедневника. Търновецът Ивайло Иванов написа учебник за студенти по медицина още преди самият той да е завършил медицинското си образование. Ивайло е студент в университета в Кьолн, където е вече 13 семестъра и преподава на по-младите си колеги. В момента той завършва седмия си образователен семестър, трябва да се яви на държавни изпити през есента и на още три медицински стажа в три различни лечебни заведения. Понеже Ивайло е решил да продължи като психиатър. Стажовете му трябва да са в отделния за лежащо болни. “Родилното в областния град отново кани бъдещи родители“, “Търновци за сагата около площада пред Царевец: „Преди 5 г. махнаха решетките на мазетата ни заради ремонт, но още не са ги върнали“, Д-р Иван Лефтеров, един от малцината останали в България лекари по спортна медицина“ и “Читалище “Надежда“ търси деца за помощник-библиотекар“ са други заглавия от страниците на всекидневника. “Мартин Иванов стана шампион на България за младежи, ще боксира на европейско“, “Виолетовите“ привличат халф от ЦСКА София, новото първенство стартира ма 14 юли“ и “Набор 2002 г. На “Етър ВТ“ среща “Славия“ на четвъртфиналите на шампионата“ са заглавията от спортната страница на изданието.", "date": "2017-06-14", "title": "Преглед на основните теми във великотърновския печат"}
{"url": "http://www.focus-news.net/news/2017/06/14/2404791/dimitar-dimitrov-politolog-neobhodima-e-obshta-pozitsiya-po-proektozakona-za-mazhoritarniya-vot.html", "text": "Необходима е обща позиция по проектозакона за мажоритарния вот. Това каза за Радио „Фокус” политологът и изборен експерт Димитър Димитров. По думите му, въпреки, че предложението мина на първо четене в парламентарната правна комисия, е важно да се обърне внимание и на неговата техническа част, която всъщност е и най-важната. „В сегашния си вариант, ако бъдат приложени подобни правила, те ще въведат допълнително измерение на несигурност, тъй като ще зависят от технология. Ако 100 – 200 избиратели от един едномандатен избирателен район от чужбина гласуват, те спокойно ще могат да предопределят изборния резултат. А това е много несигурен технологичен проблем. Има вълна на недоверие към използването на интернет. Естествено е, че няма как да се скочи от пропорционална система в мажоритарна, тъй като това е друг свят на политика, друг свят на изработване на закони и управление, които дори не познаваме. Поради тази причина, смятам че ще се стигне до „златната среда“, с която ще има възможност да се постигне мнозинство на първата партия“, обясни експертът. \r\nДимитър Димитров смята, че предложението за въвеждане на мажоритарен вот най-вероятно още до края на седмицата ще влезе за обсъждане в пленарна зала. Според него, ще трябва да се търси техническо и експертно решение, за да се избегнат съмненията, че изборните правила се пишат в очевиден конфликт на интереси. Районирането и доуточняване на сложната схема при гласуването в чужбина са важни параметри, на които трябва да се обърне внимание, коментира още политологът.", "date": "2017-06-14", "title": "Димитър Димитров, политолог: Необходима е обща позиция по проектозакона за мажоритарния вот"}
{"url": "http://www.focus-news.net/news/2017/06/14/2404804/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Чешката република ще защитава последователно решението си да не участва в системата на Брюксел за квотно преразпределение на мигрантите в Европейския съюз. Това увери министър-председателят Бохуслав Соботка в прессъобщение, пише столичният вестник The Daily Prague Monitor.\r\nКоментарите му бяха направени в отговор на решението на Европейската комисия да предприеме правни действия срещу Полша, Унгария и Чешката република заради отказа на правителствата им да приемат бежанци съгласно квотната система, одобрена през септември 2015 г. \r\nПрактиката до този момент е доказала, че квотната система не работи, подчерта чешкият премиер. \r\nПрез 2016 г. Чешката република е приела на територията си само 12 бежанци, прехвърлени в страната от центровете в Гърция. Съгласно предварителните планове за преразпределение, Прага трябваше да предостави закрила на около 2,6 хил. мигранти. \r\nВ началото на миналата седмица чешкото правителство обяви, че няма да приема на територията си повече бежанци, изпратени от Гърция. Решението на Прага бе мотивирано със заплахата от влошаване на ситуацията със сигурността, припомня изданието.\r\n*** Федералният министър на вътрешните работи на Германия Томас де Мезиер (ХДС) работи по създаването на нов закон за борбата срещу тероризма. Предложението на социалдемократите за наблюдение на децата министърът определи като прекалено, но сред плановете му фигурира следене на съобщенията, разменяни между потребители в чатовете, коментира австрийският вестник Der Standard.\r\n„От дълго време сме принудени да живеем със заплахата от тероризма“, заяви преди няколко дни германският християндемократ. И все пак той и министрите на вътрешните работи на 16-те федерални провинции на Германия за пореден път се срещат, за да обсъдят нови инструменти за противодействие на тероризма. Диксусиите, които се провеждат в Дрезден, продължават и в сряда.\r\nТомас де Мезиер за пореден път подчерта, че от случая с нападението срещу традиционния Коледен базар в Берлин трябва да бъдат извлечени съответните поуки. Министърът обеща, че за в бъдеще ще се работи за по-добро сътрудничество между правоохранителните органи на отделните германски провинции.  \r\n*** Федералният парламент в Берлин ще обсъди в сряда състоянието на оръжейния експорт, съобщава националният ежедневник Die Frankfurter Allgemeine Zeitung. Очаква да се да бъдат обявени цифрите за износа през първите четири месеца на годината. В допълнение ще бъде обсъден годишният доклад за 2016 г. \r\nДо този момент вече е известно, че през миналата година - все още в мандата на тогавашния икономически и настоящ външен министър Зигмар Габриел (ГСДП), са били издадени  лицензи в размер на 6,88 млрд. евро – или с около милиард по-малко в сравнение с 2015 г. \r\nСега Габриел настоява за промяна на политиката за износ на оръжие. Бундестагът би трябвало да получи право на глас. „Няма нужда от потайности. Сегашните правила са установени от времето на края на Студената война“, коментира германският социалдемократ. \r\nДо този момент за износа на оръжие решенията взима единствено Федералният съвет за сигурност, в който – освен канцлерът Ангела Меркел (ХДС) и Зигмар Габриел, влизат още седем други членове на кабинета. Съветът действа строго секретно. Лицензите за износ след това биват публикувани, но не са обосновани. Отхвърлените  предложения остават в тайна.\r\n***Френският президент Еманюел Макрон отбеляза, че вратата на Европейския съюз ще остане отворена за Великобритания по време на преговорите за Брекзит, които започват следващата седмица, пише вестник The Guardian. \r\nНовоизбраният френски държавен глава подчерта, че решението за напускане на блока все още може да бъде променено, ако Лондон поиска. \r\nГоворейки в градините на Елисейския дворец в Париж на съвместна пресконференция с Тереза Мей, Макрон ясно заяви, че уважава суверенното решение на британския народ. Той обаче допълни: „Докато преговорите не приключат, винаги ще има възможност вратата на ЕС да бъде отново отворена“. \r\nПрезидентът уточни, че времето е от изключително значение: „Колкото повече преговорният процес напредва, толкова по-трудно ще бъде да се върнем  назад“. \r\nНа въпрос дали нейният неуспех да си осигури мнозинство в парламента миналата седмица ще насочи Великобритания към по-мек Брекзит, Мей отбеляза, че остава решена да постигне успех с Брекзита, но иска да запази „дълбоко и специално партньорство с ЕС“.\r\n***", "date": "2017-06-14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/14/2404805/vidin-nivoto-na-dunav-se-e-ponizhilo-s-11-sm-pri-novo-selo.html", "text": "Нивото на Дунав се е понижило с 11 см в началото на българския участък на реката при село Ново село и водният стоеж е 194 см, съобщават от местната Хидрометеорологична станция. Край Лом водният стоеж е 259 см, отчетено е понижение на нивото със 7 см. Край Оряхово речното ниво се е понижило с 10 см, водният стоеж там е 161 см. Температурата на водата край Ново село е 23.4 градуса, а край Оряхово е 25.4 градуса.", "date": "2017-06-14", "title": "Видин: Нивото на Дунав се е понижило с 11 см при Ново село"}
{"url": "http://www.focus-news.net/news/2017/06/14/2404803/tass-sasht-ne-pozdraviha-ruskata-federatsiya-za-natsionalniya-y-praznik-darzhavniyat-departament-obyasnyava-zashto.html", "text": "Тази година Съединените американски щати не поздравиха Руската федерация за националния й празник. „Можем да потвърдим, че от американска страна не бе получено поздравление за Деня на Русия (12 юни – бел. р.). Това се случва за първи път. Изводите си правете сами“, оплакаха се от дипломатическото представителство на Москва във Вашингтон.\r\nОт пресслужбата на Държавния департамент на САЩ обясниха за агенция TACC какви са причините за отсъствието на традиционното публично поздравление. При администрацията на президента Доналд Тръмп е възприет „нов подход, при който официалните поздрави се предават чрез посолствата в САЩ“ в съответните столици. \r\n„Вече не разпространяваме поздрави чрез пресрелийзи. Но ги публикуваме на официалната страница на Държавния департамент. Официално те се връчват чрез нашите посолства. Самите ние не ги разпространяваме, но не възразяваме, ако страните-получатели направят това“, обясни представител на пресслужбата на американското външнополитическо ведомство. Тереза Герова", "date": "2017-06-14", "title": "ТАСС: САЩ не поздравиха Руската федерация за националния й празник – Държавният департамент обяснява защо"}
{"url": "http://www.focus-news.net/news/2017/06/14/2404806/plovdiv-zhitelite-na-pet-sela-ot-oblastta-sa-bez-voda-zaradi-avarii.html", "text": "Жителите на пет села в Пловдивска област са без вода заради аварии по водопроводната мрежа. Това съобщи за Радио „Фокус“ – Пловдив дежурният диспечер във водоснабдителното дружество за областта. С нарушено водоподаване днес са жителите на селата Ново село, Устина, Дуванлии, Правище и Ръжево Конаре. Екипите на водоснабдителното дружество работят за бързото отстраняване на авариите, като се очаква до края на работния ден да бъде възстановено нормалното водоподаване в петте населени места.\r\nБез вода днес са и домакинствата в района на 4-ти километър и „ДКЦ 5 – Пловдив“ в жилищен район „Тракия“. Авариите ще бъдат отстранени до 15:00 часа днес, посочи дежурният диспечер.\r\nТони МИХАЙЛОВ", "date": "2017-06-14", "title": "Пловдив: Жителите на пет села от областта са без вода заради аварии"}
{"url": "http://www.focus-news.net/news/2017/06/14/2404810/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е опазването на гората. „С дъвка върху марка вадят хилядарки”, пише изданието и уточнява, че лепнеш ли топла дъвка на контролна горска марка, с нея можеш да маркираш дървета, които да отсечеш и откраднеш. На втора страница е отделено място за местни теми, свързани с данъците и работата на детските градини. „Над половината местни данъци и такси събрани”, пише „Знаме” и допълва, че е отличен със званието „Финансист – новатор”, началникът на отдела Минко Минков. На трета страница е продължена темата за незаконната сеч, а четвърта е посветена на образователни проблеми. „60 желаещи за учат в Спортното училище”, пише изданието и допълва, че има свободни места за спортовете футбол, волейбол и бокс. На последната си страница вестникът отделя място за интересни културни теми, придружени с много цветни снимки.\r\nВестник „Пазарджишка Марица” коментира летните пътни инциденти на първата си страница под заглавието „Блъснаха жена на „зебра” и уточнява, че катастрофата е станала на един от главните булеварди в Пазарджик – „Цар Шишман”. На втора страница водеща е темата за приема на ученици в Спортното училище под заглавието „Търсят още 30 деца за Спортното”. На следващата страница се коментира предстоящия частичен местен вот за кмет на село Бошуля. „Изборни страсти в Бошуля: Красавицата срещу Полицая”, пише „Марица” и допълва, че досегашния кмет на селото отново се включва в предизборната кампания. На четвърта страница водеща е културната тема под заглавието „Младежи пропяха стари шлагери в „Георги Шаранков”, която е продължена и на следващата страница.", "date": "2017-06-14", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/14/2404800/nikolay-tishev-bsp-za-balgariya-v-komisiya-podkrepihme-promenite-v-zakona-za-dvizhenieto-po-patishtata-shte-gi-podkrepim-i-v-zala.html", "text": "В комисия подкрепихме промените в Закона за движението по пътищата, ще го подкрепим и в зала. Това заяви от парламентарната трибуна народният представител от ПГ на „БСП за България” Николай Тишев, по време на дебатите по първо четене на промените в Закона за движение по пътищата, предвиждащи отпадане на пътните знаци, предупреждаващи шофьорите за наличие на камери, които засичат скоростта, предаде репортер на Агенция „Фокус”. Тишев подчерта, че освен премахването на знаците за камери, законопроектът предвижда завишаване на санкциите за собственици на автомобили, които го предоставят на неправоспособен водач. „Въпросът, който възниква е следният – решават ли тези промени всички проблеми на водачите по пътищата, било то републикански или общински. Отговорът е не”, заяви Тишев. По думите е нужна промяна в цял пакет от закони. Николай Тишев даде пример с необходимостта от промени в НК и НПК и обоснова необходимостта от налагане на по-крути мерки нарушители, причинили телесна повреда на пътя. „Може да се допълни чл. 58 от Закона за административните нарушения и наказания и да се премахне изискването административно наказващият орган да издирва последния адрес на нарушителя, когато не е открит на постоянния си адрес”, аргументира се Тишев. „Това са само частични промени”, допълни още той. Във връзка с това, че парламентарната му група ще подкрепи промените, Тишев направи аналогия с предложения Закон за жестомимичния език, който бе отхвърлен на първо четене в пленарна зала. Той се обърна към управляващото мнозинство с думите: „За в бъдеще, когато ние от опозицията внасяме нещо, недейте първосигнално и директно да натискате червеното копче”. \r\nИван ЛАЗАРОВ", "date": "2017-06-14", "title": "Николай Тишев, „БСП за България”: В комисия подкрепихме промените в Закона за движението по пътищата, ще ги подкрепим и в зала"}
{"url": "http://www.focus-news.net/news/2017/06/14/2404809/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-yuni.html", "text": "„Софийска вода” временно ще прекъсне водоснабдяването в някои части на столицата на 15 юни. Това съобщиха от пресцентъра на дружеството.\r\nНа 15 юни 2017 г. (четвъртък), във връзка с подмяна на спирателен кран и прекъсване на сградно водопроводно отклонение на ул. „Люлински път“ кв. „Княжево“ се налага спиране на водоподаването от 10.00 до 20.00 часа на клиентите а „Софийска вода”, живеещи в района на:\r\nкв. \"Карпузица\" – ул. „Княжевска“, ул. „Войводина могила“, ул. „Поточе“, жп линия София – Перник, ул. „Гербер“, ул. „Буря“;\r\nкв. \"Горна баня\" – жп линия София – Перник, ул. „Ехо“, ул. „Извор“, ул. „Топло изворче“, ул. „Вечерница“, бул. „Никола Петков“, ул. „Георги Богоровски“, ул. „Планиница“, ул. „Градище“, ул. „Перуника“, ул. „Лотос“, ул. „Гръстниче“, ул. „Синьо езеро“, ул. „Дон“, ул. „Подлозище“, м. Подлозище.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. \"Карпузица\" – ул. „Стефан Пешев“ и ул. „Ива“; кв. \"Горна баня\" – бул. „Никола Петков“ и ул. „Николай Хрелков“.\r\nНа 15 юни 2017 г. (четвъртък), във връзка с изграждане на сградно водопроводно отклонение на ул. „Цар Симеон“ кв. „Лозенец“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на:\r\nпо ул. „Цар Симеон“ от ул. „Антим I“ до ул. „Отец Паисий“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Антим I“.\r\nНа 15 юни 2017 г. (четвъртък), във връзка с монтаж на спирателни кранове на ул. „Кежова“ кв. „Челопечене“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на:\r\nКв. „Челопечене“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яне Стоянов“ пред ОДЗ №58.\r\n На 15 юни 2017 г. (четвъртък), във връзка с подмяна на сградно водопроводно отклонение до бл. 10 жк. „Христо Смирненски“ се налага спиране на водоподаването от 9.30 до 18.30 часа на клиентите на „Софийска вода”, живеещи в района на:\r\nбл. 11, бл. 12, бл. 13, бл. 5, бл. 6, бл. 8, бл. 10, бл. 10А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 11.\r\nНа 15 юни 2017 г. (четвъртък), във връзка с монтаж на спирателни кранове и пожарен хидрант на ул. „Абдовица“ кв. „Абдовица“ се налага спиране на водоподаването от 9.00  до 18.00 часа на клиентите на „Софийска вода”, живеещи в района на:\r\nкв. „Абдовица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Абдовица“  №88.\r\nНа 15 юни 2017 г. (четвъртък), във връзка с подмяна на сградно водопроводно отклонение на ул. „Кота 1050“ жк. „Бъкстон“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\nул. „Народен певец“, по ул. „Кота 1050“ от ул. „Преки път“ до ул. „Купените“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кота 1050“ ъгъла с ул. „Купените“.\r\nНа 15 юни 2017 г. (четвъртък), във връзка с подмяна на сградно водопроводно отклонение на ул. 518 кв. „Христо Ботев“ се налага спиране на водоподаването от 9.30 до 17.30 часа на клиентите на „Софийска вода”, живеещи в района на:\r\nул. 510, ул. 511, ул. 519, ул. „Георги Спасов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 511 ъгъла с ул. 517.\r\nНа 15 юни 2017 г. (четвъртък), във връзка с подмяна на спирателен кран и пожарен хидрант на ул. „Хисаря“ жк. „Илинден“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на:\r\nпо ул. „Хисаря“ от бул. „Тодор Александров“ до ул. „Цар Симеон“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хисаря“ №3.\r\nНа 15 юни 2017 г. (четвъртък), във връзка с подмяна на сградно водопроводно отклонение на ул. „Петър Папакочев“ кв. „Манастирски ливади“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nул. „Петър Папакочев“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Папакочев“ №13.\r\nНа 15 юни 2017 г. (четвъртък), във връзка с изпълнение на инвестиционен проект за реконструкция на уличен водопровод на ул. „Еделвайс“ с. Мало Бучино, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nул. „Демокрация“, ул. „Ком“, ул. „Бор“, ул. „Орлица“, ул. „Еделвайс“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Демокрация“ ъгъла с ул. „Орлица“ .  \r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-14", "title": "„Софийска вода” временно ще прекъсне водоснабдяването в някои части на столицата на 15 юни"}
{"url": "http://www.focus-news.net/news/2017/06/14/2404799/mvr-v-300-chasa-na-gkpp-kulata-e-bilo-vazstanoveno-propuskaneto-na-motorni-prevozni-sredstva.html", "text": "В около 3.00 часа ГКПП „Кулата“ е било възстановено пропускането на моторни превозни средства. Това съобщиха за  Агенция „Фокус“ от пресцентъра на МВР. Преминаването през граничния пункт беше временно преустановено вчера в 19:15 ч., поради провеждане на процесуално-следствени действия под наблюдението на Специализираната прокуратура.", "date": "2017-06-14", "title": "МВР: В 3.00 часа на ГКПП „Кулата“ е било възстановено пропускането на моторни превозни средства"}
{"url": "http://www.focus-news.net/news/2017/06/14/2404812/blagoevgrad-s-polagane-na-ventsi-i-tsvetya-byaha-otbelyazani-161-godini-ot-rozhdenieto-na-dimitar-blagoev.html", "text": "С полагане на венци и цветя в Благоевград бяха отбелязани 161 години от рождението на Димитър Благоев, предаде репортер на Радио „Фокус“ - Пирин. Цветята бяха положение пред паметника на Димитър Благоев на площад „Георги Измирлиев“. На събитието присъстваха ученици от Второ основно училище „Димитър Благоев“, представители на Югозападен университет „Неофит Рилски“, зам.-кметът по „Финанси“ към Община Благоевград – Иво Николов, представители на политически партии, представители на Регионален исторически музей - Благоевград, общественици и жители на града.\r\nДимитър Благоев е български политик и философ, публицист, основател на организираното социалистическо движение в България и на първата социалдемократическа партия на Балканския полуостров. През 1950 година името на Димитър Благоев става патрон на Горна Джумая и градът се преименува на Благоевград.\r\nНатали СТЕФАНОВА", "date": "2017-06-14", "title": "Благоевград: С полагане на венци и цветя бяха отбелязани 161 години от рождението на Димитър Благоев"}
{"url": "http://www.focus-news.net/news/2017/06/14/2404817/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В късните часове на вторник в германското градче Оер-Еркеншвик, провинция Северен Рейн-Вестфалия, е произведена стрелба, съобщава изданието Der Spiegel. По данни на полицията в резултат на инцидента са пострадали тежко четирима души. \r\nДо произшествието се е стигнало след спор между две групи. За участие в него са заподозрени около 20 души. Десет души вече са в ареста, докато останалите са успели да се укрият, уточниха правоохранителните органи.\r\nИнцидентът се случва в същия ден, в който няколко души пострадаха при стрелба на спирка на градската железница в мюнхенското предградие Унтерфьоринг. Тежко ранена бе и полицейска служителка, която – според медийните доклади, е получила огнестрелна рана в главата.\r\n*** Федералният парламент в Берлин ще обсъди в сряда състоянието на оръжейния експорт, съобщава националният ежедневник Die Frankfurter Allgemeine Zeitung. Очаква да се да бъдат обявени цифрите за износа през първите четири месеца на годината. В допълнение ще бъде обсъден годишният доклад за 2016 г. \r\nДо този момент вече е известно, че през миналата година - все още в мандата на тогавашния икономически и настоящ външен министър Зигмар Габриел (ГСДП), са били издадени  лицензи в размер на 6,88 млрд. евро – или с около милиард по-малко в сравнение с 2015 г. \r\nСега Габриел настоява за промяна на политиката за износ на оръжие. Бундестагът би трябвало да получи право на глас. „Няма нужда от потайности. Сегашните правила са установени от времето на края на Студената война“, коментира германският социалдемократ. \r\nДо този момент за износа на оръжие решенията взима единствено Федералният съвет за сигурност, в който – освен канцлерът Ангела Меркел (ХДС) и Зигмар Габриел, влизат още седем други членове на кабинета. Съветът действа строго секретно. Лицензите за износ след това биват публикувани, но не са обосновани. Отхвърлените  предложения остават в тайна.\r\n*** Усилията за евакуиране на хората от 27-етажната жилищна сграда в Лондон са все още в ход, но са налице сериозни опасения, че конструкцията е на път да рухне, съобщава германското издание Focus.\r\nНа място е задействана мащабна операция на пожарните служби и полицията. Все още не е ясно какъв е броят на хората, хванати в капана на огнената стихия. Властите вече потвърдиха за множество смъртни случаи. \r\nЗаради огъня е блокирано движението в прилежащия район, включително и пътищата, свързващи центъра на британската столица с международното летище „Хийтроу“. Занятията в учебните заведения, разположени в близост до мястото на произшествието, са преустановени. \r\nВ социалните мрежи потребителите съобщават, че от вътрешността на горящата сграда се чуват писъци. Забелязани са хора да скачат от прозорците на блока в опит да се спасят от огнения ад. \r\nЧаст от живущите в сградата, успели да се евакуират, съобщиха пред местни медии, че противопожарната аларма не се е задействала.\r\n*** Арестуваният в Северна Корея американски студент Ото Уормбиър, който бе освободен след 18-месеца затвор в комунистическата страна, се намира в състояние на кома. Това твърдят родителите му, пише германският национален ежедневник Die Zeit. \r\nДържавният секретар на Съединените американски щати Рекс Тилърсън потвърди освобождаването на 22-годишния мъж, след като по-рано представител на Министерството на външните работи в Пхенян съобщи, че Уормбиър е получил право да напусне страната.\r\nУормбиър бе осъден на 15 г. лишаване от свобода с тежък труд за кражба на политически банер от хотел. Той бе арестуван през януари 2016 г. на летището при опит да напусне страната. По време на пресконференция преди процеса срещу него младият мъж каза със сълзи на очи, че извършената кражба е \"най-голямата грешка в живота ми\". Правителството на САЩ критикува наказанието на Уормбиър като напълно несъразмерно.\r\nВ Северна Корея има най-малко още трима граждани на САЩ, които са осъдени на затвор, припомня изданието.\r\n***", "date": "2017-06-14", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/14/2404815/pazardzhik-regionalnata-biblioteka-otkriva-traditsionnata-si-programa-lyato-v-bibliotekata.html", "text": "Регионалната библиотека „Никола Фурнаджиев” в Пазарджик започват традиционната си програма „Лято в библиотеката”. Това каза за Радио „Фокус” – Пазарджик директорът на библиотеката Лъчезар Риков. Той добави, че тази година партньори на библиотеката в програмата са Центърът за кариерно ориентиране в Пазарджик, Регионалната инспекция по околната среда и водите и Регионалната здравна инспекция. „За разлика от предходни години, когато имахме прояви в парк Острова, тази година сме предвидили всички предвидени от нас инициативи да се проведат в сградата на библиотеката. Опитът ни показа, че е добре да има някакво ограничение на броя деца, които се включват, за да може да се организираме по-добре”, поясни Риков. Първата проява днес е „Здравей лято – летни занимания за сръчни ръце” и започва в 10.30 часа. Програмата „Лято в библиотеката” ще продължи до края на месец юли.\r\nТеодора ДИМИТРОВА", "date": "2017-06-14", "title": "Пазарджик: Регионалната библиотека открива традиционната си програма „Лято в библиотеката”"}
{"url": "http://www.focus-news.net/news/2017/06/14/2404802/valeri-zhablyanov-bsp-zakonoprektat-na-gerb-za-mazhoritaren-vot-shte-ogranichi-demokratsiyata-i-shte-dovede-do-haos.html", "text": "Позицията на БСП за мажоритарния вот е ясна. Вчера гласувахме против предложения от ГЕРБ законопроект в правна комисия. Законопроектът е изключително некачествен, написан е набързо и не води до никаква мажоритарна система и ще създаде изборен хаос в страната. Това каза по бТВ заместник-председателят на Народното събрание и депутат от „БСП за България” Валери Жаблянов, съобщиха от пресцентъра на партията. Той посочи, че предложената от ГЕРБ мажоритарна система е многократно по-скъпа от пропорционалната. „Депутатите не са пощенска кутия, а трябва да имат ясна позиция за сигурността на държавата, както и за избирателната система, която да следва основни конституционни принципи, какъвто е принципът на плурализма”, каза още Валери Жаблянов. „Когато ГЕРБ предлагат изцяло мажоритарна система, трябва да обяснят защо я няма никъде на европейския континент”, подчерта той. \r\nЖаблянов заяви, че ако ГЕРБ наистина искат въвеждане на подобна избирателна система, ще ограничат демокрацията в страната, правата на гражданите и не на последно място, тази система ще е за богатите хора. Той за пореден път обясни на управляващите, че БСП има политическа позиция по въпроса, обявена веднага след резултатите от референдума, а именно смесена избирателна система. „Тя съчетава елементите на пропорционалния и мажоритарния избор и дава демократични гаранции на изборите, каквито не дава проектът на ГЕРБ”, посочи зам.-председателят на парламента. „Това, което предлагат от ГЕРБ, е нарушение на Конституцията. Те въвличат косвено президента в парламентарните избори чрез районирането. Това променя характера на държавното устройство. Недоумявам, как е възможно да се появят предложения за подобни текстове. Това е безотговорно отношение и към Конституцията на България”, каза още Валери Жаблянов.", "date": "2017-06-14", "title": "Валери Жаблянов, БСП: Законопректът на ГЕРБ за мажоритарен вот ще ограничи демокрацията и ще доведе до хаос"}
{"url": "http://www.focus-news.net/news/2017/06/14/2404808/iskren-veselinov-obedineni-patrioti-da-slagame-tabelka-predi-kontrolen-organ-e-vse-edno-da-kazhem-che-danachniyat-zakon-se-spazva-samo-v-danachnite-administratsii.html", "text": "Да слагаме табелка преди контролен орган е все едно да кажем, че данъчният закон се спазва само в данъчните администрации. Това каза народният представител от ПГ на „Обединени патриоти“ Искрен Веселинов на по време на дебата по промените в Закона за движение по пътищата на първо четене, предаде репортер на Агенция „Фокус“.  „Нарушения извън данъчните администрации могат да се правят спокойно, а пък данъчните нямат право да ги контролират“, допълни Веселинов. Той поясни, че по време на дебатите винаги има „една звезда“, която поема защитата на шофьорите нарушители“, коментира Веселинов. По думите му вероятно той се чувства удовлетворен, ако изменението на закона е провалено. Според него на всяко едно място трябва да има контрол. \r\nДеница КИТАНОВА", "date": "2017-06-14", "title": "Искрен Веселинов, „Обединени патриоти“: Да слагаме табелка преди контролен орган е все едно да кажем, че данъчният закон се спазва само в данъчните администрации"}
{"url": "http://www.focus-news.net/news/2017/06/14/2404821/sliven-mikrobus-e-izgoryal-pri-pozhar-v-nova-zagora.html", "text": "Микробус е изгорял при пожар в Нова Загора. Това съобщиха от ОДМВР - Сливен. На 13 юни, около 17.15 часа, на ул. ”Патриарх Евтимий” е възникнал пожар в микробус “Форд Транзит”, собственост на 57-годишен мъж от град Нова Загора. Произшествието е ликвидирано в 17.45 часа от дежурна смяна на РСПБЗН - Нова Загора. Пострадали няма. Пожарът е унищожил микробуса. Причината е техническа неизправност.", "date": "2017-06-14", "title": "Сливен: Микробус е изгорял при пожар в Нова Загора"}
{"url": "http://www.focus-news.net/news/2017/06/14/2404811/nikolay-aleksandrov-obedineniya-patrioti-premahvaneto-na-patniya-znak-oboznachavasht-kamerite-e-stapka-v-pravilnata-posoka.html", "text": "Опитът ми показва, че българинът е достатъчно гениален да намира заобикаляне на всяка една поправка, която ние приемем, но това е стъпка в правилната посока. Няма нормална държава в света, която да оставя гражданите свободно да се избиват по улиците. Това заяви от парламентарната трибуна народният представител от ПГ на „Обединени патриоти” Николай Александров, по време на дебатите по първо четене на промените в Закона за движение по пътищата, предвиждащи отпадане на пътните знаци, предупреждаващи шофьорите за наличие на камери, които засичат скоростта, предаде репортер на Агенция „Фокус”. „Народното събрание не може да си позволява да прави закони, които да важат само в определени участъци, тоест само в някакви изключения. Един закон трябва да важи за всички и макар и да ми е болно да го кажа, Законът за движение по пътищата е един от най-нарушаваните от българските граждани”, заяви Александров. „Има нещо, което е над всички нас, независимо от цветовете на политическите партии – това е човешкият живот”, допълни Николай Александров. \r\nИван ЛАЗАРОВ", "date": "2017-06-14", "title": "Николай Александров, „Обединения патриоти”: Премахването на пътния знак, обозначаващ камерите, е стъпка в правилната посока"}
{"url": "http://www.focus-news.net/news/2017/06/14/2404818/sliven-80-godishen-mazh-i-saprugata-mu-sa-stanali-zhertvi-na-telefonna-izmama-sas-sumata-ot-9-800-leva.html", "text": "80-годишен мъж и съпругата му са станали жертви на телефонна измама със сумата от 9 800 лева. Това съобщиха от ОДМВР - Сливен. На 13 юни е подаден сигнал от 80-годишен мъж, че той и съпругата му са станали жертва на телефонна измама. Двамата са предали сумата от 9 800 лева, след като са били въведени в заблуждение, че помагат на органите на реда. По случая в РУ-Нова Загора е образувано досъдебно производство.", "date": "2017-06-14", "title": "Сливен: 80-годишен мъж и съпругата му са станали жертви на телефонна измама със сумата от 9 800 лева"}
{"url": "http://www.focus-news.net/news/2017/06/14/2404820/targovishte-vazrastna-zhena-e-stanala-zhertva-na-telefonna-izmama.html", "text": "Възрастна жена е станала жертва на телефонна измама, съобщиха от пресцентъра на МВР - Търговище. Вчера около 17.00 часа в Районно управление „Полиция” - Търговище е получен сигнал за това, че на същия ден за времето от 15.45 до 17.00 часа 71-годишна жена от областния град след проведен разговор на стационарния й телефон. Тя е била въведена в заблуждение от неизвестен извършител под предлог, че е необходимо да окаже съдействие на полицията за задържане на извършители на телефонна измама и са отнети 200 лева и около 40 грама златни накити. Обаждащият се е представил за служител в „Криминална полиция“. По случая е образувано досъдебно производство по чл. 209 от Наказателния кодекс по описа на РУ-Търговище.", "date": "2017-06-14", "title": "Търговище: Възрастна жена е станала жертва на телефонна измама"}
{"url": "http://www.focus-news.net/news/2017/06/14/2404816/ramadan-atalay-dps-shte-se-vazdarzhim-da-podkrepim-promenite-predvizhdashti-otpadane-na-patnite-znatsi-preduprezhdavashti-shofyorite-za-kameri-na-patya.html", "text": "Този закон днес е безполезен. Този закон е прибързан и не решава обществените взаимоотношения. ДПС ще се въздържи на подкрепи този закон в този си вид. Това заяви от парламентарната трибуна народният представител от ПГ на ДПС Рамадан Аталай, по време на дебатите по първо четене на промените в Закона за движение по пътищата, предвиждащи отпадане на пътните знаци, предупреждаващи шофьорите за наличие на камери, които засичат скоростта, предаде репортер на Агенция „Фокус”. Той се обърна към вносителите с думите: „Няма да намалите жертвите. Няма да намалите онези шофьори, които ще намалят скоростта, когато има камера и след това ще я увеличат. Наблягайте на безопасни и комфортни условия за движение по пътищата. Оправете пътищата”, заяви Аталай. По думите му вносителите не са направили оценка на въздействието на законопроекта и не са го подложили на публична дискусия. \r\nИван ЛАЗАРОВ", "date": "2017-06-14", "title": "Рамадан Аталай, ДПС: Ще се въздържим да подкрепим промените, предвиждащи отпадане на пътните знаци, предупреждаващи шофьорите за камери на пътя"}
{"url": "http://www.focus-news.net/news/2017/06/14/2404814/focus-pozharat-v-london-ima-opasnost-ot-ruhvane-na-goryashtata-zhilishtna-sgrada.html", "text": "Усилията за евакуиране на хората от 24-етажната жилищна сграда в Лондон са все още в ход, но са налице сериозни опасения, че конструкцията е на път да рухне, съобщава германското издание Focus.\r\nНа място е задействана мащабна операция на пожарните служби и полицията. Все още не е ясно какъв е броят на хората, хванати в капана на огнената стихия. Властите вече потвърдиха за множество смъртни случаи. \r\nЗаради огъня е блокирано движението в прилежащия район, включително и пътищата, свързващи центъра на британската столица с международното летище „Хийтроу“. Занятията в учебните заведения, разположени в близост до мястото на произшествието, са преустановени. \r\nВ социалните мрежи потребителите съобщават, че от вътрешността на горящата сграда се чуват писъци. Забелязани са хора да скачат от прозорците на блока в опит да се спасят от огнения ад. \r\nЧаст от живущите в сградата, успели да се евакуират, съобщиха пред местни медии, че противопожарната аларма не се е задействала. Тереза Герова", "date": "2017-06-14", "title": "Focus: Пожарът в Лондон: Има опасност от рухване на горящата жилищна сграда"}
{"url": "http://www.focus-news.net/news/2017/06/14/2404826/kyustendil-varhovniyat-administrativen-sad-e-potvardil-reshenieto-na-obshtinskiya-savet-za-prodazhbata-na-bivshata-rezidentsiya-yuchbunar.html", "text": "Върховният административен съд е потвърдил решението на Общинския съвет в Кюстендил за продажбата на бившата резиденция „Ючбунар”. Това съобщиха за Радио „Фокус” – Кюстендил от Административен съд – Кюстендил. Последната инстанция е оставила в сила взетото решение от страна на административните съдии в Кюстендил, с което е признато за законосъобразно решението на Общински съвет – Кюстендил, касаещо продажбата на имота. Това решение беше оспорено пред съдебните инстанции от страна на кюстендилско сдружение, което след постановлението трябва да плати и направените разноски.„Фокус” припомня, че на 26 февруари 2015 година Общински съвет – Кюстендил даде съгласие за продажба чрез публичен търг с тайно наддаване и утвърди пазарната оценка и начална тръжна цена на недвижим имот, частна общинска собственост, намиращ се в местността “Ючбунар”, в землището на село Богослов.\r\nВенцеслав ИЛЧЕВ", "date": "2017-06-14", "title": "Кюстендил: Върховният административен съд е потвърдил решението на Общинския съвет за продажбата на бившата резиденция „Ючбунар”"}
{"url": "http://www.focus-news.net/news/2017/06/14/2404825/veliko-tarnovo-degustatsii-na-zdravoslovni-detski-hrani-se-organizirat-v-parkovete-marno-pole-i-kolyu-ficheto-na-15-yuni.html", "text": "Във Велико Търново организират дегустации на здравословни детски храни, подходящи за малчугани до 3-годишна възраст, съобщиха от пресцентъра на Общината. Кулинарната инициатива ще се състои на 15 юни, четвъртък, от 11.00 часа в парковете „Марно поле” и „Колю Фичето”.\r\nНа място ще могат да бъдат вкусени супа от телешко месо със зеленчуци, пюре от моркови и цвекло, макарони с пилешко месо, два вида кисел от круши.\r\nЯстията са приготвени от Детска млечна кухня по избрани рецепти от сборник за здравословно хранене на деца до тригодишна възраст.\r\nОрганизатори на инициативата са Детска млечна кухня към Община Велико Търново, филиалът на Медицински университет и Регионалната здравна инспекция.", "date": "2017-06-14", "title": "Велико Търново: Дегустации на здравословни детски храни се организират в парковете „Марно поле” и „Колю Фичето” на 15 юни"}
{"url": "http://www.focus-news.net/news/2017/06/14/2404824/plovdiv-zapochva-vtoroto-izdanie-na-nemsko-karierno-izlozhenie-v-grada.html", "text": "Започва второто издание на немско кариерно изложение в Пловдив. Това съобщиха за Радио „Фокус“ - Пловдив организаторите на форума. В Дома на културата в Пловдив за втора поредна година ще се проведе кариерното изложение Trained in GermanY! – „Кариера с немски език“.\r\nКариерното изложение е насочено към всички, които владеят немски език или са завършили част от обучението си в Германия. В рамките на деня желаещите ще могат да се свържат пряко с големите немски работодатели в България. Германо-Българската индустриално-търговска камара (ГБИТК) смята възможностите за кариера в Пловдив за немско говорящи специалисти за изключително добри, тъй като в региона са се установили десетки германски фирми от различни клонове на индустрията и аутсорсинга, което прави търсенето на персонал с немски език все по-голямо.\r\nИменно това е и причината предстоящият кариерен форум в Пловдив да се наложи като толкова успешна платформа за създаване на преки контакти между немски фирми или български компании с бизнес в Германия и млади професионалисти, владеещи немски език, свързани с немска институция или завършили образованието си във Федералната Република.\r\nКристиян ГАРОВ", "date": "2017-06-14", "title": "Пловдив: Започва второто издание на немско кариерно изложение в града"}
{"url": "http://www.focus-news.net/news/2017/06/14/2404819/ekathimerini-aleksis-tsipras-shte-povdigne-gratskiya-vapros-na-sreshtata-na-varha-na-es-ako-ne-bade-postignato-sporazumenie-s-evrogrupata.html", "text": "Министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург, която ще се проведе в четвъртък, 15 юни, съобщава електронното издание Ekathimerini.\r\n„Ако не бъде постигнато решение и получим същото предложение като от последната среща на Еврогрупата, тогава моето предложение е да не го приемем ... и да отидем на срещата на върха на ЕС\", подчерта Ципрас в рамките на заседание на кабинета.\r\nРешението на Ципрас да повдигне въпроса на срещата на високо равнище на ЕС бележи, отбелязва поврат в позицията на Атина от преди няколко дни, когато стратегията на правителството бе да сключи сделка на всяка цена в рамките на форума на Еврогрупата.Тереза Герова", "date": "2017-06-14", "title": "Ekathimerini: Алексис Ципрас ще повдигне гръцкия въпрос на срещата на върха на ЕС, ако не бъде постигнато споразумение с Еврогрупата"}
{"url": "http://www.focus-news.net/news/2017/06/14/2404828/sofiya-77-godishna-zhena-ot-samokov-e-bila-izmamena-po-telefona-za-okolo-8-000-leva.html", "text": "Възрастна жена от Самоков е била измамена по телефона за около 8 000 лева, съобщиха от ОД на МВР - София. Около 18.30 часа вчера 77-годишната е подала сигнал в районното управление в града, че по-рано през деня е станала жертва на телефонна измама. Потърпевшата обяснила, че получила телефонно обаждане от непознат, представил се за служител на МВР, който я убедил да събере всичките си налични спестявания и ценни бижута и да ги остави пред входната врата на къщата си. Без да подлага чутото на каквото и да е съмнение, възрастната жена набързо събрала сумата от 7 875 лева и шест златни накита и съгласно дадените й указания ги оставила в плик на улицата пред дома си. По случая е образувано досъдебно производство и уведомена районната прокуратура.", "date": "2017-06-14", "title": "София: 77-годишна жена от Самоков е била измамена по телефона за около 8 000 лева"}
{"url": "http://www.focus-news.net/news/2017/06/14/2404822/rts-aleksandar-vuchich-shte-saobshti-imeto-na-noviya-ministar-predsedatel-na-sarbiya-v-chetvartak.html", "text": "В четвъртък, точно в 18 часа (местно време), президентът на Сърбия Александър Вучич ще съобщи името на новия министър-председател на страната, предава Radio-televizija Srbije.\r\nСъответното изявление ще бъде направено в рамките на пресконференция в Президентството, на която се очаква да бъде съобщено името на лицето, което ще получи мандат за съставяне на новото сръбско правителство.\r\nВ края на месец май Вучич заяви, че премиерският пост може да бъде поверен на представител на Сръбската прогресивна партия, на външния министър Ивица Дачич (Социалистическата партия на Сърбия) или пък на непартийна личност. Тереза Герова", "date": "2017-06-14", "title": "RTS: Александър Вучич ще съобщи името на новия министър-председател на Сърбия в четвъртък"}
{"url": "http://www.focus-news.net/news/2017/06/14/2404829/romania-insider-bivshiyat-prezident-na-rumaniya-yon-iliesku-e-izpraven-v-sada-za-prestapleniya-sreshtu-chovechestvoto.html", "text": "Бившият румънски президент Йон Илиеску бе изправен пред съда по дело, свързано с насилственото противодействие на антиправителствените протести в Букурещ от юни 1990 г., известни още като \"бунтовете на миньорите\", съобщава електронното издание Romania Insider.\r\nПрокурорите, разследващи случая, официално обвиниха бившия държавен глава в престъпления срещу човечеството. Съобщението бе направено символично в деня, в който бяха отбелязани 27 г. от насилствените събития от 13-15 юни 1990 г.\r\nПредполага се, че Йон Илиеску е призовал миньорите от основния въгледобивен басейн на страната да атакуват мирните протестиращи срещу политическия режим в Букурещ.\r\n„Тази атака включваше незаконно сили на Министерството на вътрешните работи, Министерството на отбраната, Румънската разузнавателна служба, както и над 10 хил. миньори и работници от различни области на страната\", се казва в изявление на Главната прокуратура.\r\nВ резултат на събитията загинаха четирима души, 1 388 бяха ранени, а 1 250 бяха задържани, припомнят от редакцията. Тереза Герова", "date": "2017-06-14", "title": "Romania Insider: Бившият президент на Румъния Йон Илиеску е изправен в съда за престъпления срещу човечеството"}
{"url": "http://www.focus-news.net/news/2017/06/14/2404832/gl-komisar-mladen-marinov-na-teritoriyata-na-balgariya-ima-7-zadarzhani-litsa-za-iztochvane-na-bankovi-karti.html", "text": "На територията на България има 7 задържани лица за източване на банкови карти. Това каза пред журналисти главният секретар на МВР гл. комисар Младен Маринов във връзка с това, че българо-испанска престъпна банда за клониране и източване на банкови карти е била разбита при съвместна операция на Европол и българските служби, предаде репортер на Агенция „Фокус“. „Акцията беше проведена преди известно време. Не мога да дам повече информация, тъй като е по съвместно разследване с други държави“, обясни още Младен Маринов.\r\nЛюба АЛЕКСИЕВА", "date": "2017-06-14", "title": "Гл. комисар Младен Маринов: На територията на България има 7 задържани лица за източване на банкови карти"}
{"url": "http://www.focus-news.net/news/2017/06/14/2404807/afp-britanskite-vlasti-potvardiha-mnozhestvo-smartni-sluchai-v-rezultat-na-pozhara-v-24-etazhnata-zhilishtna-sgrada.html", "text": "\"Множество“  хора са загинали при пожара в 24-етажната жилищна сграда в Лондон. Това потвърди пред репортери на мястото на инцидента началникът на Лондонската пожарна бригада Дани Котън, предава AFP.\r\n„Има множество смъртни случаи. Не мога да потвърдя броя им в този момент поради размера и сложността на сградата\", обясни Котън.Тереза Герова", "date": "2017-06-14", "title": "AFP: Британските власти потвърдиха „множество смъртни случаи“ в резултат на пожара в 24-етажната жилищна сграда"}
{"url": "http://www.focus-news.net/news/2017/06/14/2404836/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Пожар, избухнал в късните часове на вторник в шестетажна сграда на хотел в турския град Истанбул, отне живота на трима души, съобщава вестник Daily Sabah. \r\nСред жертвите е жена, пострадала от огъня, която е издъхнала малко след настаняване в болница. Загинал е гражданин на Чили, чието тяло е намерено от пожарникарите, след като са потушили пламъците във вътрешността на сградата.\r\nПожарните служби са получили сигнала за бедствието малко преди 21 часа (местно време) във вторник вечер. Голяма част от персонала и гостите на хотела са се оказали в капан на горните етажи на хотела заради пламъците и гъстия дим.\r\nСпоред съобщения в медиите, огънят е избухнал от електрически чайник, който е избухнал след прегряване.\r\n*** Бившият румънски президент Йон Илиеску бе изправен пред съда по дело, свързано с насилственото противодействие на антиправителствените протести в Букурещ от юни 1990 г., известни още като \"бунтовете на миньорите\", съобщава електронното издание Romania Insider.\r\nПрокурорите, разследващи случая, официално обвиниха бившия държавен глава в престъпления срещу човечеството. Съобщението бе направено символично в деня, в който бяха отбелязани 27 г. от насилствените събития от 13-15 юни 1990 г.\r\nПредполага се, че Йон Илиеску е призовал миньорите от основния въгледобивен басейн на страната да атакуват мирните протестиращи срещу политическия режим в Букурещ.\r\n„Тази атака включваше незаконно сили на Министерството на вътрешните работи, Министерството на отбраната, Румънската разузнавателна служба, както и над 10 хил. миньори и работници от различни области на страната\", се казва в изявление на Главната прокуратура.\r\nВ резултат на събитията загинаха четирима души, 1 388 бяха ранени, а 1 250 бяха задържани, припомнят от редакцията.\r\n*** Министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург, която ще се проведе в четвъртък, 15 юни, съобщава електронното издание Ekathimerini.\r\n„Ако не бъде постигнато решение и получим същото предложение като от последната среща на Еврогрупата, тогава моето предложение е да не го приемем ... и да отидем на срещата на върха на ЕС\", подчерта Ципрас в рамките на заседание на кабинета.\r\nРешението на Ципрас да повдигне въпроса на срещата на високо равнище на ЕС бележи, отбелязва поврат в позицията на Атина от преди няколко дни, когато стратегията на правителството бе да сключи сделка на всяка цена в рамките на форума на Еврогрупата.\r\n***", "date": "2017-06-14", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/14/2404831/tsvetan-tsvetanov-kam-krasimir-yankov-imate-palnite-prava-kato-naroden-predstavitel-da-vnesete-podobrenie-ili-vasheto-vizhdane-po-zakona-za-dvizhenie-po-patishtata.html", "text": "Вие сте в правото си да използвате вашата експертиза и да използвате експертизата на БСП. Това каза председателят на ПГ на ГЕРБ Цветан Цветанов в лично обяснение към  Красимир Янков, предаде репортер на Агенция „Фокус“.  По отношение на това дали промените в Закона за движение по пътищата са \"пожарникарски\", Цветанов посочи: „Ако една мярка води до ефект, аз съм за, да бъде приета“, коментира Цветанов. Според него бездействието дава възможност да се толерира и да се дава мълчаливо съгласие за жертви по пътищата. „Ние, народните представители от ГЕРБ, „Обединени патриоти“ и вашите народни представители, които ще подкрепят този законопроект, сме точно тези, които искаме да подобрим тази тенденция“, каза Цветанов. Според него, ако се започне да се говори за периоди няма да е в полза на никого. Красимир Янков посочи, че  БСП ще подкрепи тези промени, но трябва да има конкретни мерки и мероприятия от МВР и повече пари за инфраструктура.  \r\nДеница КИТАНОВА", "date": "2017-06-14", "title": "Цветан Цветанов към Красимир Янков: Имате пълните права като народен представител да внесете подобрение или вашето виждане по Закона за движение по пътищата"}
{"url": "http://www.focus-news.net/news/2017/06/14/2404830/krasimir-yankov-bsp-kam-tsvetan-tsvetanov-promenite-v-zakona-da-dvizhenie-po-patishtata-koito-gerb-predlaga-sa-pozharnikarski.html", "text": "Промените в Закона да движение по пътищата, които ГЕРБ предлага, са \"пожарникарски\". Това каза народният представител от ПГ на „БСП за България“ Красимир Янков по време на дебатите по Закона за движение по пътищата, предаде репортер на Агенция „Фокус“.  \"Това, че говорите дълго и обстоятелствено не значи, че говорите аргументирано. Тези промени, които се предлагат в Закона за движение по пътищата са \"пожарникарски\", каза Янков. По думите му те са вследствие на акция, предприета по указание на премиера. „Това, което обяснявате, че има широк консенсус по конкретните промени в закона – не е вярно“, коментира Янков. \r\nДеница КИТАНОВА", "date": "2017-06-14", "title": "Красимир Янков, БСП, към Цветан Цветанов: Промените в Закона да движение по пътищата, които ГЕРБ предлага, са \"пожарникарски\""}
{"url": "http://www.focus-news.net/news/2017/06/14/2404839/sliven-proveryava-se-signal-za-martva-riba-v-reka-tundzha.html", "text": "Община Сливен извърши проверка по сигнал за мъртва риба в река Тунджа, на границата между землищата на селата Крушаре и Глуфишево. Това съобщиха за Радио „Фокус“ – Сливен. При проверката се установи наличие на значително количество мъртва риба, едри екземпляри. С цел да се установи причината, сигналът е подаден към Регионалната инспекция по околната среда и водите – Стара Загора и Изпълнителна агенция по рибарство и аквакултури.", "date": "2017-06-14", "title": "Сливен: Проверява се сигнал за мъртва риба в река Тунджа"}
{"url": "http://www.focus-news.net/news/2017/06/14/2404837/emil-radev-enpgerb-tryabvat-nezavisimi-zadalbocheni-i-prozrachni-nauchni-izsledvaniya-otnosno-vliyanieto-na-glifozata-varhu-horata-i-zhivotnite.html", "text": "Българският евродепутат Емил Радев взе участие в пленарния дебат в Страсбург относно използването на глифозата, съобщиха от пресцентъра на ГЕРБ. Според него въпросът за употребата на най-широко използвания в света хербицид глифозат продължава да бъде актуален, а съществуващото към момента одобрение за неговото използване трябва да изтече най-късно на 31 декември 2017 г.\r\n„Понастоящем глифозат се използва интензивно не само в земеделието, но и за поддръжката на паркове и обществени пространства. Това означава, че на контакт с него са изложени широка гама лица - от селскостопанските работници, влизащи в пряк контакт с продукта до крайния потребител на земеделската продукция“, коментира притесненията си евродепутатът.\r\nСамият продукт е силно оспорван, тъй като има съмнения, че предизвиква ракови заболявания, тежки увреждания на плода в утробата на майката, сериозни заболявания на стомашно-чревния тракт и редица други негативни влияния върху здравето на хората, но и на животните. По думите на евродепутата ясни и категорични заключения за неговата токсичност или безопасност все още липсват. От друга страна обаче продукти съдържащи глифозат се използват широко в редица държави, което на практика означава, че дори неговата употреба на територията на ЕС да бъде ограничена, влиянието му върху европейските граждани няма да бъде преустановено.\r\n„За всички нас е изключително важно Комисията и държавите-членки да разполагат с достоверни данни относно реалното въздействие на глифозат върху здравето на хората и животните. Тези данни трябва да се основават на независими, задълбочени и прозрачни научни изследвания и проучвания“, изтъкна от пленарната трибуна Емил Радев.", "date": "2017-06-14", "title": "Емил Радев, ЕНП/ГЕРБ: Трябват независими, задълбочени и прозрачни научни изследвания относно влиянието на глифозата върху хората и животните"}
{"url": "http://www.focus-news.net/news/2017/06/14/2404827/tsvetan-tsvetanov-gerb-edin-choveshki-zhivot-da-spasim-sas-zakona-za-dvizhenie-po-patishtata-si-zasluzhava-da-go-priemem.html", "text": "Един  човешки живот да спасим със Закона за движение по пътищата, си заслужава да го приемем. Това каза председателят на ПГ на ГЕРБ и заместник-председател на партията Цветан Цветанов по време на дебатите по промените в Закона за движение по пътищата на първо четене, предаде репортер на Агенция „Фокус“.  Той изрази убедеността си, че тази законодателна инициатива ще бъде недостатъчна за постигането на ефекта, към който всички се стремят. „Все пак трябва да имаме стъпки, които трябва да реализираме. Ако преценяваме, че тази стъпка води до тази ефективност, защо да не я приемем днес“, каза Цветанов. По думите му законодателният ефект е работа, която е свършена от представители на Транспортна комисия, на Вътрешна комисия и представители на институции, които са имали възможността да изразят своето мнение и да участват активно в идеите в законопроекта. \r\nДеница КИТАНОВА", "date": "2017-06-14", "title": "Цветан Цветанов, ГЕРБ: Един  човешки живот да спасим със Закона за движение по пътищата, си заслужава да го приемем"}
{"url": "http://www.focus-news.net/news/2017/06/14/2404835/parlamentat-reshi-na-parvo-chetene-da-premahne-patnite-znatsi-preduprezhdavashti-shofyorite-za-nalichieto-na-kameri.html", "text": "Със 165 гласа „за”, 0 – „против” и 26 „въздържал се”, парламентът прие на първо четене промените в Закона за движението по пътищата, предаде репортер на Агенция „Фокус”. Вносителите посочват, че основната цел на предложените промени е постигането на превантивен и възпиращ ефект върху всички водачи на моторни превозни средства (МПС), участващи в движението по отношение спазване на ограниченията на скоростта. В тази посока е предложението за отпадане на точка 8 от член 165, ал. 2 в закона, което води до премахването на пътен знак Е24, който уведомява водачите за наличието на камери, които засича скоростта на движение или т. нар. автоматизирани технически средства или системи (АТСС). Според вносителите, когато водачите биват уведомявани чрез поставянето на знак пред полицейския автомобил, оборудван с АТСС, те намаляват скоростта само в зоната на знака и след това продължават движението си с превишена скорост. В мотивите на предложението се посочва, че  по този начин се губи възпитателният ефект върху всички шофьори и се развива чувство за безнаказаност. \r\nАргумент в подкрепа на законопроекта е и статистиката на МВР, според която през последните години като основна причина за настъпване на тежки ПТП с пострадали и убити е движението с несъобразена или превишена скорост. \r\nС изменението на друга разпоредба от закона се предвижда при изпълнение на функциите си, определените от министъра на вътрешните работи служби да имат право да извършват контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът ще се осъществява само в обхвата на средствата за видеозаснемане.\r\nПредлага се по-тежка мярка за собствениците, които предоставят автомобила си на неправоспособни водачи. Предложението в тази посока е свързано с прекратяване на регистрацията на пътно превозно средство за срок от 6 месеца до една година.\r\nИван ЛАЗАРОВ", "date": "2017-06-14", "title": "Парламентът реши на първо четене да премахне пътните знаци, предупреждаващи шофьорите за наличието на камери"}
{"url": "http://www.focus-news.net/news/2017/06/14/2404842/nsi-indeksat-na-potrebitelskite-tseni-za-may-spryamo-april-2017-g-e-997-mesechnata-inflatsiya-e-minus-03.html", "text": "Индексът на потребителските цени за май 2017 г. спрямо април 2017 г. е 99.7%, т.е. месечната инфлация е минус 0.3%, съобщиха от Националния статистически институт. Инфлацията от началото на годината (май 2017 г. спрямо декември 2016 г.) е 1.2%, а годишната инфлация за май 2017 г. спрямо май 2016 г. е 2.3%.\r\nСредногодишната инфлация за периода юни 2016 - май 2017 г. спрямо периода юни \r\n2015 - май 2016 г. е 0.5%.\r\nПрез май 2017 г. спрямо предходния месец цените на стоките и услугите в потребителските групи са се променили, както следва:\r\n•\tхранителни продукти и безалкохолни напитки - намаление с 0.6%;\r\n•\tалкохолни напитки и тютюневи изделия - увеличение с 0.1%;\r\n•\tоблекло и обувки - увеличение с 0.8%;\r\n•\tжилища, вода, електроенергия, газ и други горива - намаление с 0.2%;\r\n•\tжилищно обзавеждане, домакински уреди и принадлежности и обичайно поддържане на дома - увеличение с 0.4%;\r\n•\tздравеопазване - увеличение с 0.1%;\r\n•\tтранспорт - намаление с 0.8%;\r\n•\tсъобщения - намаление с 0.2%;\r\n•\tразвлечения и култура - намаление с 0.6%;\r\n•\tобразование - увеличение с 0.1%;\r\n•\tресторанти и хотели - увеличение с 0.3%;\r\n•\tразнообразни стоки и услуги - намаление с 0.1%.\r\nПрез май 2017 г. са се намалили цените на следните хранителни продукти: ориз - с 0.2%, хляб „Добруджа“ - с 0.3%, прясна и охладена риба - с 2.7%, кисели млека - с 0.7%, сирене - с 0.5%, кашкавал - с 0.3%, извара - с 2.0%, яйца - с 4.5%, маргарин - с 2.5%, домати и краставици - съответно с 19.8 и 24.5%, зеле - с 10.9%, пипер - с 28.4%, зрял чесън - с 2.3%, зрял боб - с 0.9%, шоколад и шоколадови изделия - с 0.9%, сладолед - с 0.4%, сол - с 0.7%, кафе и чай - съответно с 0.4 и 0.7%, минерална вода - с 0.4%, вина - с 0.1%, бира - с 0.7%, и други.\r\nПрез май 2017 г. са се увеличили цените на следните хранителни продукти: бял хляб - с 0.1%, брашно - с 0.4%, месо от едър рогат добитък - с 1.1%, свинско месо - с 2.2%, месо от домашни птици - с 0.2%, малотрайни и трайни колбаси - съответно с 2.5 и 1.0%, мляно месо (кайма) - с 0.8%, пресни млека - с 0.3%, млечни масла - с 0.4%, олио - с 0.2%, ябълки - със 7.9%, цитрусови и южни плодове - с 8.8%, зрял лук - с 4.7%, леща - с 2.2%, картофи - с 11.6%, захар - с 0.3%, газирани напитки - с 1.7%, плодови сокове - с 0.1%, и други.\r\nПрез май 2017 г. в групите на нехранителните стоки и услугите е регистрирано намаление на цените при: газообразни и течни горива за битови нужди - съответно с 3.2 и 1.1%, въглища - с 1.6%, дърва - с 2.2%, хладилници - с 0.5%, климатични инсталации - с 1.8%, автомобили втора употреба - с 2.2%, дизелово гориво - с 0.6%, автомобилен бензин А95Н - с 0.3%, автомобилен бензин А98Н - с 0.5%, газ пропан-бутан за ЛТС - с 3.4%, телевизори - с 2.8%, пакетни услуги за почивка и туристически пътувания в страната - с 1.0%, хотели във ваканционни центрове - с 3.0%, продукти за лична хигиена - с 0.8%, козметични продукти - с 1.5%, и други.\r\nПрез разглеждания месец в групите на нехранителните стоки и услугите е регистрирано увеличение на цените при: цигари - с 0.3%, облекло и обувки - съответно с 0.7 и 1.0%, водоснабдяване - с 0.3%, канализационни услуги - с 0.8%, електроенергия - с 0.2%, топлинна енергия за подгряване на вода - с 4.3%, мебели - с 0.9%, перални и съдомиялни машини - с 0.8%, готварски печки - с 0.5%, бойлери - с 0.3%, продукти и препарати за почистване - с 0.9%, метан за ЛТС - с 0.5%, градинарство - с 0.4%, услуги по обществено хранене - с 0.5%, бръснаро-фризьорски услуги - с 0.8%, и други.\r\nПрез май 2017 г. цените на лекарствените продукти са се увеличили с 0.2%, а цените на лекарските услуги и на стоматологичните услуги остават на равнището от предходния месец.Хармонизиран индекс на потребителските цени (ХИПЦ)\r\nХармонизираният индекс на потребителските цени за май 2017 г. спрямо април \r\n2017 г. е 99.8%, т.е. месечната инфлация е минус 0.2%. Инфлацията от началото на годината (май \r\n2017 г. спрямо декември 2016 г.) е 0.4%, а годишната инфлация за май 2017 г. спрямо май \r\n2016 г. е 1.4%.\r\nСредногодишната инфлация за периода юни 2016 - май 2017 г. спрямо периода юни 2015 - май 2016 г. е минус 0.2%.\r\nСпоред ХИПЦ през май 2017 г. спрямо предходния месец цените на стоките и услугите в потребителските групи са се променили, както следва:\r\n•\tхранителни продукти и безалкохолни напитки - намаление с 0.5%;\r\n•\tалкохолни напитки и тютюневи изделия - цените остават на равнището от миналия месец;\r\n•\tоблекло и обувки - увеличение с 0.7%;\r\n•\tжилища, вода, електроенергия, газ и други горива - увеличение с 0.1%;\r\n•\tжилищно обзавеждане, домакински уреди и принадлежности и обичайно поддържане на дома - увеличение с 0.2%;\r\n•\tздравеопазване - увеличение с 0.1%;\r\n•\tтранспорт - намаление с 0.9%;\r\n•\tсъобщения - намаление с 0.1%;\r\n•\tразвлечения и култура - намаление с 0.3%;\r\n•\tобразование - увеличение с 0.1%;\r\n•\tресторанти и хотели - цените остават на равнището от миналия месец;\r\n•\tразнообразни стоки и услуги - цените остават на равнището от миналия месец.Индекс на цените за малката кошница (ИЦМК)\r\nИндексът на цените за малката кошница за май 2017 г. спрямо април 2017 г. е 99.3%, а от началото на годината (май 2017 г. спрямо декември 2016 г.) е 101.9%.\r\nПрез май 2017 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n•\tхранителни продукти - намаление с 1.3%;\r\n•\tнехранителни стоки - намаление с 0.5%;\r\n•\tуслуги - увеличение с 0.2%.", "date": "2017-06-14", "title": "НСИ: Индексът на потребителските цени за май спрямо април 2017 г. е 99.7% – месечната инфлация е минус 0.3%"}
{"url": "http://www.focus-news.net/news/2017/06/14/2404823/georgi-kostov-za-aktsiyata-na-gkpp-kulata-v-ramkite-na-denya-shte-reshim-problema.html", "text": "В рамките на деня ще решим проблема. Това каза пред журналисти директорът на Агенция „Митници“ Георги Костов за специализираната акция на ГКПП „Кулата“ и задържаните 23-ма митничари, предаде репортер на Агенция „Фокус“.  „Има нарочен брифинг на специализираната прокуратура. Затворена е границата за извършване на процесуално-следствени действия. Ще остане затворена, докато е необходимо и колегите от Специализираната прокуратура да документират престъпната дейност“, заяви Костов.\r\nЛюба АЛЕКСИЕВА", "date": "2017-06-14", "title": "Георги Костов за акцията на ГКПП „Кулата“: В рамките на деня ще решим проблема"}
{"url": "http://www.focus-news.net/news/2017/06/14/2404834/yordan-tsonev-dps-nyama-da-podkrepim-zakonoproektat-za-mazhoritarniya-vot-v-plenarna-zala.html", "text": "Няма да подкрепим законопроекта в зала. Това заяви пред журналисти народният представител от ПГ на ДПС Йордан Цонев, предаде репортер на Агенция „Фокус”. Той коментира защо промените са били подкрепени на първо четене в Комисията по правни въпроси от народните представители от ДПС. „Ние нямахме изработена позиция до вчера, до заседанието на парламентарната група, тъй като при нас имаше различни гледни точки. Една гледна точка в подкрепа на законопроекта, предвид на това, че ДПС като партия не губи нищо от парламентарния вот. Някои изборни специалисти твърдят, че ще спечели. От друга гледна точка 2 млн. гласуваха „за” мажоритарния вот. Това са достатъчно голям брой, за да проведем сериозна дебат и да се опитаме да разберем причините за такава широка и мащабна подкрепа на един Изборен кодекс и изборна техника, която е доста спорна”, обясни Цонев. Той допълни, че с гласуването си в комисия в подкрепа на законопроекта той и народният представител Хамид Хамид за изразявали лична позиция. „Затова гласувахме „за” с уговорката, че това е наша позиция, а не на групата. На заседанието на групата поставихме всички аргументи „за” и „против”. Надделя мнението, че в този вид законопроектът не е полезен за България. Смятаме, че трябва да се засили мажоритарния елемент, но така предложен законопроектът, по-скоро ще внесе хаос. Това, което казаха експертите е вярно – големи групи от хора няма да получат представителност”, обясни ще Йордан Цонев. \r\nНа въпрос дали този въпрос е бил консултиран с почетния председател на ДПС д-р Ахмед Доган, Йордан Цонев отговори: „Не сме се консултирали, понеже е въпрос от текущата ни дейност”. \r\nИван ЛАЗАРОВ", "date": "2017-06-14", "title": "Йордан Цонев, ДПС: Няма да подкрепим законопроектът за мажоритарния вот в пленарна зала"}
{"url": "http://www.focus-news.net/news/2017/06/14/2404833/komisar-boyko-ranovski-patna-politsiya-za-da-imame-efektiven-kontrol-ne-bi-tryabvalo-da-postavyame-patni-znatsi-preduprezhdavashti-vodacha-za-kamerite.html", "text": "За да имаме ефективен  контрол не би трябвало да поставяме пътни знаци, предупреждаващи водача за камерите. Това каза комисар Бойко Рановски, началник на „Пътна полиция“ към Главна дирекция \"Национална полиция\", по време на дебатите по промените в Закона за движение по пътищата на първо четене, предаде репортер на Агенция „Фокус“.  „Дейността, която извършва „Пътна полиция“ основно за контрол на водачите е насочена за коригиране поведението на водачите, преосмисляне своето поведение на пътя и спазване правилата за движение. В закона много ясно е казано, че всички, които участват на пътя, трябва да спазват правилата за движение. Превишаванията на скоростта са регламентирани в закона, че се заснемат с автоматизирани технически средства, водачите не се спират, не се проверяват и получават съответната глоба с електронен фиш“, коментира комисар Рановски. По думите му през 2010 г. са въведени първите стационарни камери за контрол на скоростта. Той посочи, че броят на мобилните камери през годините се е увеличил. \r\nДеница КИТАНОВА", "date": "2017-06-14", "title": "Комисар Бойко Рановски, \"Пътна полиция\":  За да имаме ефективен  контрол не би трябвало да поставяме пътни знаци, предупреждаващи водача за камерите"}
{"url": "http://www.focus-news.net/news/2017/06/14/2404843/elka-dimova-zamestnik-kmet-na-dobrich-prodalzhava-tendentsiyata-na-lek-spad-na-sabiraemostta-na-prihodite-ot-mestni-danatsi-i-taksi.html", "text": "Продължава тенденцията на лек спад на събираемостта на приходите от местни данъци и такси. Тенденцията е характерна за този период на годината, заяви заместник-кметът „Финанси и общинска собственост“ Елка Димова, предаде кореспондент на Радио „Фокус” – Варна. Към началото на седмицата са събрани 167 596 лева. Сумата включва и такса „битови отпадъци“. „Като цяло от началото на годината до края на миналата седмица са събрани 7 703 000 лева местни данъци и такси. По всички възможни канали, по които събираме – каса, банка, пост терминални устройства, „Български пощи“ и др. Като в момента водим разговори с Общинска банка за инсталирането на виртуален пост терминал на сайта на Общината, което неимоверно много ще улесни гражданите според мен. Проверявайки своите задължения чрез ПИН кода, който Дирекция „Местни данъци и такси“ предоставя, веднага да пристъпят към плащане със собствените дебитни, кредитни каквито карти притежават. Но това, се надявам, че ще го финализираме до края на месеца. Все още разговаряме с тях за условията, при които те могат да го направят“, посочи Елка Димова. С тази нова придобивка приходите ще се увеличат от постъпления от местни данъци и такси. В разходно отношение през изминалата седмица са изплатени държавните субсидии на всички училища, постъпили са средствата за учебници и учебни помагала за новата учебна година. Своевременно са разпределени на училищата в града, каза Елка Димова. \r\nЖулиета НИКОЛОВА", "date": "2017-06-14", "title": "Елка Димова, заместник-кмет на Добрич: Продължава тенденцията на лек спад на събираемостта на приходите от местни данъци и такси"}
{"url": "http://www.focus-news.net/news/2017/06/14/2404845/yordan-tsonev-dps-tsentralnoto-operativno-byuro-vze-reshenie-da-izklyuchi-ot-partiyata-kmeta-na-hitrino-nuridin-ismail-i-predsedatelya-na-obshtinskiya-savet-mustafa-ahmed.html", "text": "Централното оперативно бюро вчера взе решение да изключи двама души от ДПС – кмета на Хитрино Нуридин Исмаил и председателя на Общинския съвет Мустафа Ахмед. Това заяви пред журналисти народният представител от ПГ на ДПС Йордан Цонев, предаде репортер на Агенция „Фокус”. „Основната причина е, че са твърде много сигналите от гражданите на Хитрино, че възстановяването на Хитрино не върви съобразно техните очаквания. Няма прозрачност в дейността на кмета и на общинската организация, в частност на Общинския съвет. Дори членовете на Обществения комитет, който бе създаден във връзка с възстановяването на Хитрино и разходването на средствата, нямат информация какво става там”, обясни Цонев. ”Кметът се държи арогантно, не дава информация. Сайтът, който трябва да поддържат с информация за постъпилите средства, не дава информация”, допълни той. Цонев не каза дали има съмнения за финансови злоупотреби. „Винаги непрозрачността води до съмнения за такива неща”, аргументира се Йордан Цонев. \r\nИван ЛАЗАРОВ", "date": "2017-06-14", "title": "Йордан Цонев, ДПС: Централното оперативно бюро взе решение да изключи от партията кмета на Хитрино Нуридин Исмаил и председателя на Общинския съвет Мустафа Ахмед"}
{"url": "http://www.focus-news.net/news/2017/06/14/2404848/ministar-nikolina-angelkova-vazhno-e-da-ima-plan-za-upravlenie-na-natsionalnite-parkove-pirin-rila-i-vitosha-za-da-ima-yasni-pravila-kade-i-kak-mozhe-da-se-razviva-turizam.html", "text": "Много е важно да има план за управление на „Пирин“, „Рила“ и „Витоша“, за да може да има ясни правила, които са заложени в тези планове и да се каже кои са зоните, където може да се развива туризъм и как това трябва да се случва. Това каза пред журналисти министърът на туризма Николина Ангелкова за това, че природозащитници от WWF внесоха плакет, символизиращ 100 000 подписа за спасяването на Национален парк „Пирин“, предаде репортер на Агенция „Фокус“. „При нас няма информация за тези 100 000 подписа, научихме от  медиите. Нямаме официално входирано при нас. Предполагам, че има в МОСВ. Винаги сме изразявали принципна позиция, че трябва да има баланс на развитието на икономиката при спазване изцяло на законодателството в областта на околната среда, както европейското, така и националното. Неслучайно и миналата година направихме тази работна група за къмпингуването и развитието на планинския туризъм, която в частност касае Пирин, за да може да се намери това балансирано решение. Вярвам, че решенията се намират в диалога, когато се обсъждат както икономическото развитие, така и опазването на природата. Никой не иска да развива дадената територия, когато се нарушава природата, или се застрашава околната среда“, обясни Ангелкова. По думите й, както принципите на ЕК са за това да се намира този баланс и икономическото развитие, така и те трябва да го намерят. „Затова и рестартираме тази работна група за планинския туризъм, за да се препотвърди решението, което е взето в нея с това да се развиват планинските ни курорти и планините ни да бъдат достъпни целогодишно с цел развитие на целогодишен туризъм. Очакваме представителите, които участваха миналата година, да бъдат препотвърдени. Бяха около 60 участници – представители на неправителствени организации, на т.нар. „зелени организации“, браншови от сектор „Туризъм“, кметове, народни представители“, допълни тя. Според нея идеята е да се намери решение, защото в противен случай страната ще изостане драстично в развитието на нашите планини. „Аз съм сигурна, че когато има желание, се намират и начините това да се случи при изцяло спазване на европейското и националното законодателство, както в областта на околната среда, така и всички други закони. Както „Пирин“ е национален план, всъщност има план за неговото управление. Затова се приема този план, за да може да се опази развитието на националния парк. В плана за управление на „Пирин“, който е изработен, се обжалва в съда. Предишният беше приет за 10 години и срокът му изтече“, посочи Ангелкова. Според нея на практика в момента по пътя на аналогията трябва да действа един стар план, който отдавна не отговаря на динамиката и развитието на обществените отношения.\r\nЛюба АЛЕКСИЕВА", "date": "2017-06-14", "title": "Министър Николина Ангелкова: Важно е да има план за управление на Националните паркове „Пирин“, „Рила“ и „Витоша“, за да има ясни правила къде и как може да се развива туризъм"}
{"url": "http://www.focus-news.net/news/2017/06/14/2404846/predsedatelyat-na-bchk-akad-hristo-grigorov-be-udostoen-s-nagrada-rodolyubie-na-balgarskata-sotsialna-mrezha-pametta-na-balgarite.html", "text": "Председателят на БЧК акад. Христо Григоров бе удостоен с Международна награда „Родолюбие 2016“ на Българската социална мрежа „Паметта на българите“, предаде репортер на Радио „Фокус“ – Варна. Официалната церемония се проведе в офиса на БЧК – Варна в присъствието на проф. д-р Красимир Гигов, генерален директор на БЧК, Илия Раев, председател на ОС на БЧК – Варна, представители на БЧК – Варна и на младежката структура в града. Награда „Родолюбие 2016“ бе връчена на акад. Христо Григоров лично от Николай Увалиев, основател и главен редактор на Българската социална мрежа „Паметта на българите“, която осъществява българския идеал на доброволни начала с Българската академия на науката и изкуствата и в сътрудничество със Синдиката на българските учители и Асоциацията на българските училища в чужбина. Международната награда „Родолюбие 2016“ се присъжда на личности, поели отговорността за опазването и развитието на българската кауза, след широко допитване на българските общност по света. Представлява статуетка на легендарния титан Атлас, като израз, че той носи на плещите си грижите на българина и света, в който той живее.  \r\nНосители на тази награда са още Васил Левски – посмъртно, Гусман Халилов, който като президент на Българския национален конгрес в Татарстан е имал голяма заслуга, че за първи път при преброяването на населението на Руската федерация волжките българи са имали възможност да впишат своята национална принадлежност, проф. Лука-Франчиск Велчов - банатски българин, роден в Стар Бешенов, който като депутат в румънския парламент всеотдайно защищава интересите и запазване на българската идентичност на нашите многобройни сънародници в съседната ни страна, Панде Евтимов - дуаен на българите в Македония, известен писател и журналист, Никола Стоянов, който има съдбата на хиляди българи, останали в Гърция след Балканската война от 1912 - 1913 година, Бойко Борисов - лидер на Политическа партия ГЕРБ, министър-председател на България, както и Росен Плевнелиев - президент на Република България в периода 2012 - 2017 година. \r\nМарияна ВАЛЕНТИНОВА", "date": "2017-06-14", "title": "Председателят на БЧК акад. Христо Григоров бе удостоен с награда „Родолюбие“ на Българската социална мрежа „Паметта на българите“"}
{"url": "http://www.focus-news.net/news/2017/06/14/2404838/gl-komisar-mladen-marinov-za-aktsiyata-na-gkpp-kulata-zadarzhanite-litsa-sa-samo-mitnichari-nyama-ot-granichna-politsiya.html", "text": "По отношение на „Гранична полиция“ няма задържани лица, само митничари. Това каза пред журналисти главният секретар на МВР гл. комисар Младен Маринов за специализираната операция на ГКПП „Кулата“, предаде репортер на Агенция „Фокус“. „Трябва да спазваме закона. Когато има досъдебно производство, прокурорът решава каква информация може да се дава. Смятам, че е по-важно да свършим работа и да съберем достатъчно доказателства срещу задържаните хора, отколкото да даваме пресконференции. Важно е да знаят хората какво работим, но по-скоро трябва да изчакаме времето, за да не попречим на разследването“, обясни Маринов. Той добави, че имат много възложени от премиера спешни задачи.\r\nЛюба АЛЕКСИЕВА", "date": "2017-06-14", "title": "Гл. комисар Младен Маринов за акцията на ГКПП „Кулата“: Задържаните лица са само митничари, няма от „Гранична полиция“"}
{"url": "http://www.focus-news.net/news/2017/06/14/2404847/blic-sarbiya-turtsiya-izprati-ekip-ot-voenni-spetsialisti-v-katar.html", "text": "Турция е изпратила екип от военни специалисти в Катар, предава сръбското електронно издание Blic, като се позовава на съобщение на турското военно министерство.\r\nСпоред съобщението целта на военната помощ е укрепване на емирата срещу екстремистите.\r\nПрез миналата седмица турският парламент одобри спешно комплекс от мерки за военно сътрудничество с Катар, които включват разполагане на войски и обучение на военнослужещи..Тереза Герова", "date": "2017-06-14", "title": "Blic (Сърбия): Турция изпрати екип от военни специалисти в Катар"}
{"url": "http://www.focus-news.net/news/2017/06/14/2404844/sofiya-katastrofa-mezhdu-lek-avtomobil-i-mototsiklet-e-stanala-na-bul-mariya-luiza-v-rayona-na-nadlez-nadezhda.html", "text": "Катастрофа между лек автомобил и мотоциклет е станала на бул. „Мария Луиза“ в района на надлез „Надежда“, предаде репортер на Агенция „Фокус“.", "date": "2017-06-14", "title": "София: Катастрофа между лек автомобил и мотоциклет е станала на бул. \"Мария Луиза\", в района на надлез \"Надежда\""}
{"url": "http://www.focus-news.net/news/2017/06/14/2404850/kyustendil-rayonniyat-sad-shte-gleda-merkite-za-neotklonenie-na-zadarzhani-chuzhdi-grazhdani-opitali-da-preminat-nelegalno-granitsata-na-gkpp-gyueshevo.html", "text": "Районният съд ще гледа мерките за неотклонение на задържани чужди граждани, опитали да преминат нелегално границата на ГКПП „Гюешево”. Това съобщиха за Радио „Фокус” – Кюстендил от Районна прокуратура – Кюстендил. Петимата чуждестранни граждани ще бъдат изправени пред съда, след определяне на час за делото в днешния ден. Петимата чуждестранни граждани – дете, жена и трима мъже, бяха задържани на ГКПП „Гюешево”, при опит да преминат границата в каросерията на товарен автомобил. Образувано е досъдебно производство по чл. 279 от НК, а за шофьора на автомобила по чл. 280.\r\nВенцеслав ИЛЧЕВ", "date": "2017-06-14", "title": "Кюстендил: Районният съд ще гледа мерките за неотклонение на задържани чужди граждани, опитали да преминат нелегално границата на ГКПП „Гюешево”"}
{"url": "http://www.focus-news.net/news/2017/06/14/2404841/vidin-okrazhniyat-sad-prodalzhava-razglezhdaneto-na-deloto-za-vzriva-v-zavod-midzhur-v-gorni-lom.html", "text": "Окръжният съд във Видин на закрити заседания продължава разглеждането на делото за взрива в завод „Миджур“ в Горни Лом, при който загинаха 15 души, предаде репортер на Радио „Фокус” – Видин. Заседания по делото ще се проведат днес и утре, като съдия е Владимир Стоянов, прокурор е Мирослав Костов. Заседания по делото имаше и на 1 и 2 юни. При експлозията на 1 октомври 2014 г. в завод „Миджур” загинаха 15 души – 13 мъже и две жени. Други двама души бяха ранени. Подсъдимите за взрива в завод „Миджур“ край село Горни Лом са четирима. Палма Иванова, инспектор по безопасността на труда, и собственикът на завода Валери Митков, чийто син също загина при експлозията, са подсъдими за причиняване на смърт при професионална непредпазливост. Престъпление по служба, според държавното обвинение, са извършили бившият началник на служба КОС в МВР Божидар Василев и Ивелина Бахчеванова, която е бивш шеф на дирекция „Международна контролирана търговия и сигурност“ в Министерство на икономиката и енергетиката. Като граждански ищци по делото са признати около 50 близки роднини на загиналите. По делото ще бъдат призовани над 200 свидетели и 50 вещи лица, събрани са над 152 тома материали, направени са десетки експертизи и следствени експерименти.\r\nАнна ЛОЗАНОВА", "date": "2017-06-14", "title": "Видин: Окръжният съд продължава разглеждането на делото за взрива в завод „Миджур“ в Горни Лом"}
{"url": "http://www.focus-news.net/news/2017/06/14/2404849/orf-zhan-klod-yunker-zashtiti-reshenieto-za-predpriemaneto-na-pravni-deystviya-sreshtu-darzhavite-ot-es-otkazali-da-prilozhat-kvotnata-sistema-za-razpredelenie-na-bezhantsi.html", "text": "Председателят на Европейската комисия Жан-Клод Юнкер защити решението за предприемането на правни действия срещу трите държавите от ЕС, отказали да приложат квотната система за разпределение на бежанци, предава австрийската медия ORF.\r\n\"Не става дума за санкции, а да стане ясно, че приетите решения са в сила, дори и ако някой е гласувал срещу тях“, заяви в сряда Юнкер пред депутатите в Европейския парламент.\r\nПо-рано ЕК съобщи, че ще предприеме правни действия срещу Чешката република, Унгария и Полша заради отказа на правителствата им да приемат бежанци съгласно квотната система, одобрена през септември 2015 г. Тереза Герова", "date": "2017-06-14", "title": "ORF: Жан-Клод Юнкер защити решението за предприемането на правни действия срещу държавите от ЕС, отказали да приложат квотната система за разпределение на бежанци"}
{"url": "http://www.focus-news.net/news/2017/06/14/2404856/pazardzhik-narusheno-elektrozahranvane-e-prichinilo-spirane-na-vodata-v-grad-septemvri-i-selo-zlokuchene.html", "text": "Нарушено електрозахранване е причинило спиране на водата в град Септември и село Злокучене, съобщиха за Радио „Фокус“ – Пазарджик от ВиК - Пазарджик. От дружеството уточняват, че аварийни екипи работят за отстраняването на проблема. Очаква се възстановяване на нормалното водоподаване след 13.00 часа.\r\nВаня НИКОЛОВА", "date": "2017-06-14", "title": "Пазарджик: Нарушено електрозахранване е причинило спиране на водата в град Септември и село Злокучене"}
{"url": "http://www.focus-news.net/news/2017/06/14/2404840/the-guardian-broyat-na-postradalite-pri-pozhara-v-london-dostigna-50-dushi.html", "text": "Броят на пострадалите при пожара в 24-етажната жилищна сграда в британската столица продължава да нараства, съобщава вестник The Guardian.\r\nПо последни данни на службите за спешна помощ в болница са настанени 50 души. \r\nПо-рано се съобщаваше за 30 пострадали в резултат на огнената стихия.Тереза Герова", "date": "2017-06-14", "title": "The Guardian: Броят на пострадалите при пожара в Лондон достигна 50 души"}
{"url": "http://www.focus-news.net/news/2017/06/14/2404854/d-r-mariyana-vitanova-mobal-veliko-tarnovo-otbelyazvame-svetovniyat-den-na-dobrovolnoto-kravodaryavane.html", "text": "Отбелязваме Световният ден на доброволното кръводаряване. На 14 юни международната общественост почита всички хора, които даряват кръв. Това каза пред журналисти във Велико Търново д-р Марияна Витанова, началник на отделението по трансфузионна хематология при МОБАЛ „Д-р Стефан Черкезов“ във Велико Търново, предаде репортер на Радио „Фокус“ – Велико Търново. Дата се чества от 2004 година насам. Тя е определена от ООН, а инициатори за това са Световната здравна организация, Международната организация на Червения кръст и Червения полумесец и Международното дружество за кръвопреливане. „Това е денят, на който отново можем да поставим темата за важността на кръвта и необходимостта от това да имаме достатъчен резерв от безопасна кръв, с който да реагираме при спешни ситуации с бременни, с родилки, при катастрофи и други инциденти. Днешният ден е повод да изкажем едно голямо Благодаря всички доброволни кръводарители, които отделят от времето си и част от кръвта си, за да спасят човешки живот или да подобрят качеството на друг“, каза още д-р Витанова.\r\nПо повод Световния ден на кръводарителя пред Факултета по изобразителни изкуства на ВТУ в центъра на старата столица се проведе информационна кампания, в която се включиха десетки граждани и доброволци.\r\nЛуиза ТРАНЧЕВА", "date": "2017-06-14", "title": "Д-р Марияна Витанова, МОБАЛ - Велико Търново: Отбелязваме Световният ден на доброволното кръводаряване"}
{"url": "http://www.focus-news.net/news/2017/06/14/2404855/akad-hristo-grigorov-predsedatel-na-bchk-shte-prodalzhavame-da-izpalnyavame-nashata-misiya-da-pomagame-na-horata.html", "text": "БЧК ще продължи да изпълнява своята мисия – да помага на хората. Това заяви председателят на БЧК акад. Христо Григоров след получаване на Международната награда „Родолюбие 2016“ на Българската социална мрежа „Паметта на българите“, предаде репортер на Радио „Фокус“ – Варна. По време на церемонията, която се проведе в офиса на БЧК – Варна в присъствието на проф. д-р Красимир Гигов, генерален директор на БЧК, Илия Раев, председател на ОС на БЧК – Варна, представители на БЧК – Варна и на младежката структура в града, Николай Увалиев, основател и главен редактор на Българската социална мрежа „Паметта на българите“ подчерта, че наградата се присъжда на акад. Христо Григоров след широко допитване до всички български общности чрез първата българска социална мрежа. „Наградата се дава на тези, които поемат отговорността за българската нация, за нейните грижи, да съдействат за нейното развитие и да бъдат ползотворни и всеотдайни в своя живот. Това е символът Атлас, който носи на плещите си грижите на цялото човечество“, заяви Николай Увалиев. \r\nАкад. Христо Григоров благодари за оценката, подчертавайки, че това е оценка не само на това, което той е направил за БЧК през годините, а и за всички в организацията. „Това е една голяма отговорност и тази оценка за мен е и оценка за колегите от БЧК, защото всички заедно изградихме авторитета на нашата организация. Искам да ви уверя, че ще продължаваме да изпълняваме нашата мисия - да помагаме на хората, да не се ангажираме политически, да няма далавери и корупционни схеми в БЧК. Защото за нас хората в нужда са еднакви. Когато човек има нужда от протегната ръка, ние подаваме ръка и се изправяме без да питаме. Мисията ни не е лесна, особено в държавата, в която живеем, почти обрулена – държава - не такава, каквато сме си представяли, че трябва да бъде“, каза още акад. Христо Григоров. \r\nМарияна ВАЛЕНТИНОВА", "date": "2017-06-14", "title": "Акад. Христо Григоров, председател на БЧК: Ще продължаваме да изпълняваме нашата мисия – да помагаме на хората"}
{"url": "http://www.focus-news.net/news/2017/06/14/2404858/voa-tarseshti-ubezhishte-shte-poluchat-53-mln-dolara-obezshtetenie-ot-avstraliyskoto-pravitelstvo-za-nepravomerno-zadarzhane.html", "text": "Австралийското правителство се съгласи да плати повече от 50 млн. долара за уреждане на съдебен иск, подаден от близо 2 хил. търсещи убежище, които твърдят, че са претърпели психическо и физическо насилие, докато са били държани в отдалечен център за задържане на мигранти в Тихия океан, предава радио Voice of America.\r\nДелото е заведено от 1 905 души, държани при изключително тежки условия в център на остров Манус в Папуа-Нова Гвинея в периода между 2012 г. и 2014 г. Ищците търсят обезщетение от Австралия и двама частни предприемачи, управляващи центъра, както и за неправомерното лишаване от свобода, след като Върховният съд на Папуа-Нова Гвинея установи, че тяхното задържане е противоконституционно.\r\nАвстралийското правителство и изпълнителите се съгласиха да платят още 26 млн. долара за съдебни разходи.Тереза Герова", "date": "2017-06-14", "title": "VOA: Търсещи убежище ще получат 53 млн. долара обезщетение от австралийското правителство за неправомерно задържане"}
{"url": "http://www.focus-news.net/news/2017/06/14/2404862/kyustendil-shofyorite-da-se-dvizhat-s-povisheno-vnimanie-na-pat-i-1-dupnitsa-blagoevgrad-v-tunel-dupnitsa-poradi-otstranyavane-na-povreda-na-elektrichesko-zahranvane.html", "text": "Шофьорите да се движат с повишено внимание на път I-1 Дупница - Благоевград, в тунел Дупница, поради отстраняване на повреда на електрическо захранване. Това съобщиха от пресцентъра на Агенция \"Пътна инфраструктура\".", "date": "2017-06-14", "title": "Кюстендил: Шофьорите да се движат с повишено внимание на път I-1 Дупница - Благоевград, в тунел Дупница, поради отстраняване на повреда на електрическо захранване"}
{"url": "http://www.focus-news.net/news/2017/06/14/2404860/burgas-nad-40-dushi-byaha-evakuirani-ot-o-sveta-anastasiya-po-vreme-na-uchebno-zanyatie-za-reaktsiya-pri-pozhar.html", "text": "33 туристи и 10 души персонал бяха евакуирани от остров Света Анастасия в рамките на учебно занятие за реакция при пожар, предаде кореспондент на Радио „Фокус“. В междуведомственото учение участваха представители на Община Бургас, Националната система 112, Българския червен кръст, екипи на „Пожарна безопасност и защита на населението“, МВР, Морска администрация, Военноморска база „Атия“. Учението започна в 11.00 часа. Хората бяха евакуирани от острова за 10 минути с катер на Военноморска база „Атия“ до Морска гара Бургас.\r\nМария РУСЕВА", "date": "2017-06-14", "title": "Бургас: Над 40 души бяха евакуирани от о. Света Анастасия по време на учебно занятие за реакция при пожар"}
{"url": "http://www.focus-news.net/news/2017/06/14/2404851/lora-lyubenova-granichna-politsiya-4-km-e-opashkata-ot-tovarni-avtomobili-na-gkpp-kulata-na-vhod-i-na-izhod-ot-stranata.html", "text": "В момента на изход от страната опашката от чакащи товарни автомобили на ГКПП „Кулата“ е 4 км, около 4 км товарни автомобили чакат и на вход за България. Това съобщи за Агенция „Фокус“  Лора Любенова, говорител на ГД „Гранична полиция“. По думите ѝ заради акцията на ДАНС и ГДБОП през изминалата нощ, до сутринта се е била образувала опашка от около 5 км на вход и на изход от страната, а движението е било възстановено в 3.30 часа. „Започва да се нормализира движението на Граничния пункт „Кулата“, след като беше възстановено. Рано сутринта работиха по 1 кантар на Агенция „Митници“ на вход и на изход от страната и това също доведе до известно натрупване на товарни автомобили“, посочи Любенова. Тя съобщи, че е създадена организация от Агенция „Митници“ да бъде обработен товарният трафик и в момента на изход работят три кантара за товарни автомобили, а на вход – 2. „Така че се очаква този интензивен трафик да бъде овладян. От страна на „Гранична полиция“ няма проблем с обработването на документите. Няма проблеми и с пропускането на леки коли и автобуси“, допълни говорителят на „Гранична полиция“.\r\nСтефан ПЕТРОВ", "date": "2017-06-14", "title": "Лора Любенова, „Гранична полиция“: 4 км е опашката от товарни автомобили на ГКПП „Кулата“ на вход и на изход от страната"}
{"url": "http://www.focus-news.net/news/2017/06/14/2404861/sofiya-nyama-danni-za-postradali-pri-katastrofata-mezhdu-lek-avtomobil-i-mototsiklet-na-bul-mariya-luiza.html", "text": "Няма данни за пострадали при катастрофата между лек автомобил и мотоциклет на бул. „Мария Луиза“ в района на надлез „Надежда“. Това съобщиха за Агенция „Фокус“ от пресцентъра на СДВР. Сигналът за инцидента е постъпил около 11.30 часа. Причината за произшествието все още се изяснява. Движението по булеварда не е затруднено, пътните превозни средства са изместени от платното. \r\nСтефан ПЕТРОВ", "date": "2017-06-14", "title": "София: Няма данни за пострадали при катастрофата между лек автомобил и мотоциклет на бул. „Мария Луиза“"}
{"url": "http://www.focus-news.net/news/2017/06/14/2404859/tsvetan-tsvetanov-gerb-nyamame-promyana-v-pozitsiyata-si-kakto-v-43-iya-taka-i-v-44-iya-parlament-shte-podkrepim-mazhoritarnata-sistema.html", "text": "Нямаме промяна в позицията си, както в 43-ия, така и в 44-ия парламент, ще подкрепим мажоритарната система. Това каза председателят на ПГ на ГЕРБ и заместник-председател на партията Цветан Цветанов във връзка с промяната на позицията на ДПС за мажоритарния вот, предаде репортер на Агенция „Фокус“ „Всяка една партия взима своите политически решения. Тук мога да направя паралел с днешното гласуване в Закона за движение по пътищата. Вие видяхте, че колегите, които са членове на Вътрешната комисия от ДПС гласуваха „за“ промените, които сме предложили, днес в зала се „въздържаха“, коментира Цветанов. Попитан дали това не обрича на провал промените в ИК, внесени от ГЕРБ, Цветанов поясни, че е разговарял с Веселин Марешки. „Те твърдо ще подкрепят мажоритарната система. Ние също ще изразим нашата подкрепа с гласуване. Надявам се, че може някои колеги от БСП и ДПС също да подкрепят и да се стигне до желаното мнозинство“, уточни  Цветанов. Попитан как си обяснява промяната на поведението на ДПС, Цветанов заяви, че не може да коментира политически решения. „Доколкото знам от дебата, който е бил в Правната комисия, колегата, който е гласувал от ДПС е казал, че гласува с неговия си глас без да е имал политическа позиция“, посочи Цветанов. По думите му вчера те са имали заседание на парламентарна група и тогава е станало ясно, че имат промяна в позицията. Той поясни, че на заседание на парламентарна група на ГЕРБ вчера са коментирали, че по всяка вероятност мажоритарният Изборен кодекс ще мине, разсъждавайки от гласуването на законопроекта в Правна комисия. Той поясни, че не са провеждали срещи с ДПС. На въпрос дали ГЕРБ е склонна да подкрепи смесена система, Цветанов заяви, че не са, тъй като законопроектът е съобразен с референдума. Той поясни, че, ако законопроектът на ГЕРБ не бъде приет, ще се запази сегашната избирателна система. „Разбира се, че това ще бъде тема, която ще бъде дискутирана. Ще се постараем да направим допълнителни обществени обсъждания, за да можем да убедим, колкото може повече депутати от 44-ия парламента за промяна в избирателната система и тя да бъде мажоритарна“, коментира Цветанов. Той обясни, че не вижда нищо лошо в мажоритарната система. По думите му е много важно народните представители да имат ангажимент към своите избиратели, а не да се сещат за тях, когато идват избори. „Вие знаете, че ПГ на ГЕРБ винаги сме се придържали към мажоритарния елемент“, коментира той. Цветанов обърна внимание, че кметовете на ГЕРБ са получавали широка обществена подкрепа. \r\nДеница КИТАНОВА", "date": "2017-06-14", "title": "Цветан Цветанов, ГЕРБ: Нямаме промяна в позицията си, както в 43-ия, така и в 44-ия парламент - ще подкрепим мажоритарната система"}
{"url": "http://www.focus-news.net/news/2017/06/14/2404863/blic-sarbiya-rusiya-i-kosovo-sa-sred-sedemte-usloviya-koito-sarbiya-tryabva-da-izpalni-za-evrochlenstvo.html", "text": "Русия и Косово са сред седемте условия, които Сърбия трябва да изпълни за членство в ЕС, пише белградското електронно издание Blic по повод доклада за напредъка на страната, който трябва да бъде гласуван в Европейския парламент.\r\nСпоред изданието европейските приоритети, поставени като неотменни условия за еврочленството, включват: независимо правосъдие, борба срещу корупцията, включване в политиката за сигурност, включително и в мерките срещу Русия, възобновяване на диалога между Белград и Прищина, защита на независимите институции, проевропейска политика и независимост на медиите.Тереза Герова", "date": "2017-06-14", "title": "Blic (Сърбия): Русия и Косово са сред седемте условия, които Сърбия трябва да изпълни за еврочленство"}
{"url": "http://www.focus-news.net/news/2017/06/14/2404864/dobrich-zadarzhan-e-40-godishen-mazh-za-shofirane-s-371-promila-alkohol.html", "text": "Задържан е 40-годишен мъж за шофиране с 3,71 промила алкохол, съобщиха от ОД на МВР – Добрич. Вчера около 19:10 часа е получено съобщение з възникнало пътнотранспортно произшествие по ул. „Оп. Д. Ковачев” в град Добрич . Установено е, че водач на лек автомобил „Ауди” с добричка регистрация поради движение с несъобразена скорост, губи контрол над автомобила и се блъска в паркиран лек автомобил. При извършената проверка за употреба на алкохол, цифровата индикация отчита наличието на 3,71 промила в издишания от водача въздух. С полицейска мярка за срок от 24 часа е задържан 40-годишен с инициали С.С. от град Добрич. По случая е образувано бързо полицейско производство.", "date": "2017-06-14", "title": "Добрич: Задържан е 40-годишен мъж за шофиране с 3,71 промила алкохол"}
{"url": "http://www.focus-news.net/news/2017/06/14/2404865/plovdiv-20-kilograma-nasipen-tyutyun-i-mashina-za-ryazane-sa-izzeti-ot-razkrita-nezakonna-baza-za-prerabotka-na-tyutyun-v-grada.html", "text": "20 килограма насипен тютюн и машина за рязане са иззети от разкрита незаконна база за преработка на тютюн в града. Това съобщиха от ОДМВР - Пловдив. Незаконната база за преработка на тютюн е разкрита при операция на служители от Шесто РУ - Пловдив. Вчера, при претърсване в къща на ул. “Звънче”, униформените открили 20 килограма насипен тютюн и машина за рязане. Допълнително били иззети и 270 килограма тютюневи листа. По случая е образувано досъдебно производство срещу 42-годишна жена.", "date": "2017-06-14", "title": "Пловдив: 20 килограма насипен тютюн и машина за рязане са иззети от разкрита незаконна база за преработка на тютюн в града"}
{"url": "http://www.focus-news.net/news/2017/06/14/2404852/blagoevgrad-godishni-muzikalni-nagradi-shte-se-provedat-v-grada.html", "text": "С изключително нетърпение жители и гости на Благоевград очакват най-значимите музикални събития от българската и световна сцени. Началото на двудневен маратон от хитове, поставят звездите на българската музика с Наградите на БГ Радио, съобщиха от пресцентъра на Община Благоевград. Изключителен спектакъл на ново място са само част от изненадите, които започват на 16 юни от 21.00 часа в новия парк „Македония“, района на бившите казарми. Двоен празник отбелязва единственото радио само за българска музика - БГ Радио - 15 години от създаването и 5 години от провеждането на музикалните награди именно в Благоевград. Организаторите повдигат завесата за някои от изненадите - изключително успешната песен на Евровизия – „Beautiful mess” и Кристиян Костов, Саги Абитбул с хита, завладял цял свят миналото лято – Stanga. На сцената в Благоевград ще се изявят и любимите Рафи, Любо Киров, Део, Орлин Павлов, Дичо и Орлин Горанов, които са били водещи на церемонията през 15-те години история на най-устойчивата и престижна музикална институция в страната - Годишни Музикални Награди на БГ РАДИО. В Годишните Музикални Награди на БГ Радио 2017 участие ще вземат още Авеню, Б. Т. Р., VenZy, Графа, DARA, Deep Zone Project, КАФФЕ, Криско, Миро, Михаела Филева, Михаела Маринова, Pavell & Venci Venc', Поли Генова, TITA и още. Тази година наградата „БГ Вдъхновение“, която носи името на Ана Мария Тонкова и е единствената, която се избира от екипа на радиото, ще вземе Йорданка Христова. \r\nМузикалното приключение, което се случва единствено в Благоевград, ще продължи на 17 юни с „Франкофоли. Благоевград“. Началото е от 17.30 часа отново в новия парк „Македония“. Меломаните ще имат възможност да видят на живо френската изпълнителка с най- нежния глас Имани, както и пионера на електро суинг музиката Паров Стелар, заедно с неговата банда. Звездното присъствие ще допълнят македонската група „Фолтин“ и българският DJ Marten, с които започва дългоочакваният фестивал. В Благоевград ще се случат редица изненади за първи път. Част от тайните е най- новият албум на Паров Стелар, който той ще представи на „Франкофоли. Благоевград“ – „The burning spider”. \r\nБлагоевград вече е в музикално вълнение. Анкета сред жителите на града показа, че повечето благоевградчани вече очакват свои близки и приятели от страната и чужбина. Някои от участниците в проучването споделиха, че очакват гости от Румъния, Германия, разбира се Гърция и Македония.", "date": "2017-06-14", "title": "Благоевград: Годишни музикални награди ще се проведат в града"}
{"url": "http://www.focus-news.net/news/2017/06/14/2404869/razbita-e-organizirana-mezhdunarodna-prestapna-grupa-v-koyato-sa-uchastvali-i-balgari-zanimavashta-se-s-izmami-s-bankovi-karti.html", "text": "Разбита е организирана международна престъпна група, занимаваща се с измами с банкови карти. Това съобщиха от пресцентъра на Прокуратурата. Операцията е проведена с участието на Специализираната прокуратура на Република България, ГДБОП, Централния съдия-следовател № 5, Прокуратурата при Националния съд на Испания, Националната полиция на Испания, както и със съдействието на Евроджъст и Европейския център по киберпрестъпления към Европол (EC3). \r\nВ резултат от проведената международна акция са задържани 31 заподозрени лица (21 в Испания, 9 в България и 1 в Чехия). Извършени са 48 претърсвания и изземвания в къщи и помещения. Заподозрените са притежавали оборудване за подправяне на банкови карти, устройства за четене и записване на информация от банкови карти, скимиращи устройства, микрокамери, приспособления за манипулиране на АТМ банкомати, както и парични суми, множество подправени карти, наркотични вещества и подправени евро банкноти. \r\nВ периода 2014-2017 г., международната организиран престъпна група е инсталирала скиминг устройства на средно 400 банкомата годишно, с цел да копира и използва информацията от банковите карти. Подправените карти са били използвани за незаконни транзакции в около 200 банкомата извън ЕС, главно в САЩ, Доминиканската република, Малайзия, Индонезия, Виетнам, Перу, Филипините и Коста Рика. Приблизително 3000 граждани на ЕС са пострадали от действията на организираната престъпна група и са били ощетени с най-малко 500 000 евро. \r\nПо време на разследването Евроджъст е осигурил близък контакт и координация между прокурорските и разследващите власти в България и Испания. Европол е оказал подкрепа по случая, предоставяйки специално изработен разузнавателен анализ и експертни съвети на разследващите, както и чрез разполагане на мобилни офиси на място в България и Испания. В Евроджъст и Европол са били проведени няколко координационни и оперативни срещи преди да се предприемат координираните съвместни действия. Поради спецификите на разследването на международно ниво, е бил създаден съвместен екип за разследване (СЕР) между сътрудничещите си държави с помощта на Евроджъст и Европол. \r\nКамен Михов, Национален представител за България в Евроджъст: „Съвместната операция беше много успешна. Нивото на сътрудничество в рамките на съвместния екип за разследване беше динамично, изключително професионално и насочено към постигане на резултати. Високо оценяваме изключителното ниво на професионален опит на нашите колеги от Специализираната прокуратура на България, както и прилагането на най-добрите практики за разбиването на тази комплексна организирана престъпна група.“ \r\nФрациско Хименес-Виярехо, Национален представител за Испания в Евроджъст: „Тази успешна операция потвърждава ангажираността на Евроджъст да защитава средствата на гражданите на ЕС от попадането им в ръцете на киберизмамници. Цялата престъпна мрежа беше разбита, благодарение на съвместните усилия на испанските и българските прокурорски власти, както и на ценната подкрепа оказана от техните Национални бюра в Евроджъст, и в резултат на това тя вече е неспособна да мами невинни жертви.“ \r\nСтивън Уилсън, оглавяващ Европейския център по киберпрестъпления към Европол: „Полицейските сили в ЕС използват уникалните средства на Европол, за да подсигурят безопасността на електронните парични транзакции. Непрекъснато влагаме все повече и повече ресурси в тази ключова платформа за подкрепа и сега виждаме резултатите от дейността ни“.", "date": "2017-06-14", "title": "Разбита е организирана международна престъпна група, в която са участвали и българи, занимаваща се с измами с банкови карти"}
{"url": "http://www.focus-news.net/news/2017/06/14/2404870/plovdiv-avtobus-ot-gradskiya-transport-se-e-zapalil-na-spirka-na-bul-tsar-boris-3-obedinitel-nyama-postradali.html", "text": "Автобус по линия 4 от градския транспорт се е запалил на спирка на бул. „Цар Борис 3 Обединител“ в Пловдив. Това каза за Радио „Фокус“ - Пловдив зам.-директорът на Областно управление „Пожарна безопасност и защита на населението“ – Пловдив гл. инсп. Петър Тосков. Сигналът за инцидента е подаден малко след 10.00 часа тази сутрин. Пътниците веднага са напуснали превозното средство и няма пострадали. Шофьорът на автобуса е започнал да гаси огъня с пожарогасител до пристигането на пожарния екип. Неизправност в двигателната система е най-вероятната причина за избухването на огъня. Причината все още се изяснява. Инцидентът временно затрудни движението по централния булевард.\r\nКристиян ГАРОВ", "date": "2017-06-14", "title": "Пловдив: Автобус от градския транспорт се е запалил на спирка на бул. „Цар Борис 3 Обединител“, няма пострадали"}
{"url": "http://www.focus-news.net/news/2017/06/14/2404868/veliko-tarnovo-mobal-d-r-stefan-cherkezov-nagradi-hora-koito-sa-initsiirali-kravodaryavane-ili-sa-sposobstvali-za-informiranostta-na-naselenieto-otnosno-problema.html", "text": "Великотърновската болница награди хората, които „са пречупили идеята за доброволно кръводаряване чрез личното си участие в подобни инициативи“. Четирима човека получиха грамоти от медицинския директор на МОБАЛ „Д-р Стефан Черкезов“ в града д-р Даниел Илиев, предаде репортер на Радио „Фокус“ – Велико Търново. Д-р Марияна Витанова, началник на Отделението по трансфузионна хематология обясни, че това са хора, които по някакъв начин са инициирали кръводаряване или са способствали за информираността на населението относно проблема. „За мен е чест да връча грамотите на нашите кръводарители, които ние наричаме приятели и да им благодаря за безрезервната подкрепа, за хуманността и милосърдието, които те са проявили дарявайки част от себе си в името на това да се спаси човешки живот“, каза д-р Илиев. Той връчи грамоти на Негово високоблагоговейство свещеноиконом Славчо Иванов, благодарение на когото вече осем поредни години във Велико Търново се организира благотворителна кръводарителска акция на Цветница. Признание получиха и Александър Петров, графичен дизайнер, който помага с информационните кампании, Стефан Николов, председател на Ротаракт клуб Велико Търново, които също организират доброволчески кампании. Грамота бе дадена и на Диана Попова, преподавател в Професионалната гимназия по електроника и електротехника в Горна Оряховица, където също се е провела доброволческа акция, в която са участвали десетки ученици и млади хора от железничарския град. Д-р Даниел Илиев благодари и на д-р Витанова, която също активно допринася за организацията на информационни кампании. Грамота трябваше да получи и Калин Попов, който не присъстваше на събитието, поради лични причини.\r\nЛуиза ТРАНЧЕВА", "date": "2017-06-14", "title": "Велико Търново: МОБАЛ „Д-р Стефан Черкезов“ награди хора, които са инициирали кръводаряване или са способствали за информираността на населението относно проблема"}
{"url": "http://www.focus-news.net/news/2017/06/14/2404871/afp-zemetresenie-sas-sila-ot-66-po-skalata-na-rihter-raztarsi-gvatemala-ruhnala-e-tsarkva.html", "text": "Земетресение със сила от 6,6 по скалата на Рихтер е регистрирано в Гватемала в ранните часове на сряда, предава AFP. \r\nПредварителните данни сочат, че трусът е усетен в няколко града, включително и в столицата. Съобщава се за един пострадал при срутване на църква, уточниха местните власти.\r\nЗа материални щети или жертви не се съобщава. Няма издадено предупреждение за опасност от цунами. Тереза Герова", "date": "2017-06-14", "title": "AFP: Земетресение със сила от 6,6 по скалата на Рихтер разтърси Гватемала, рухнала е църква"}
{"url": "http://www.focus-news.net/news/2017/06/14/2404872/bosna-i-hertsegovina-zemetresenie-sas-sila-39-po-rihter-e-registrirano-v-rayona-na-chaplina.html", "text": "Земетресение със сила 3,9 по Рихтер (5 степен по скалата на Меркатор) е било регистрирано тази в района на Чаплина, в южната част на страната, предава белградското електронно издание Blic, като се позовава на данни на сеизмологичната служба на Хидрометеорологичния институт на Сърбия.\r\nНе се съобщава за разрушения.Тереза Герова", "date": "2017-06-14", "title": "Босна и Херцеговина: Земетресение със сила 3,9 по Рихтер е регистрирано в района на Чаплина"}
{"url": "http://www.focus-news.net/news/2017/06/14/2404857/ministar-krasimir-karakachanov-shte-nagradi-voennosluzheshti-ot-vms-uchastvali-v-operatsiyata-za-spasyavane-na-ekipazha-na-vertolet-panter.html", "text": "Министърът на отбраната Красимир Каракачанов ще награди утре, 15 юни, военнослужещи от състава на Военноморските сили, участвали в операцията за спасяване на екипажа на вертолет „Пантер“. Това съобщиха от пресцентъра на министерството. Церемонията по награждаването ще се състои в Щаба на Военноморските сили. \r\nВ 9.30 часа утре министърът на отбраната ще бъде посрещнат с официална церемония пред Щаба на Военноморските сили в град Варна. По-късно ще проведе срещи с личния състав на Пункта за базиране Варна, както и с екипажите на минен ловец „Цибър” и на фрегатите „Смели” и „Дръзки”. Каракачанов ще посети и морската вертолетна авиобаза „Чайка”, за да разговаря с военнослужещите.", "date": "2017-06-14", "title": "Министър Красимир Каракачанов ще награди военнослужещи от ВМС, участвали в операцията за спасяване на екипажа на вертолет „Пантер“"}
{"url": "http://www.focus-news.net/news/2017/06/14/2404867/brifing-shte-se-provede-v-sadebnata-palata-v-stolitsata-vav-vrazka-s-provedenata-aktsiya-na-gkpp-kulata.html", "text": "Брифинг ще се проведе в Съдебната палата в столицата във връзка с проведената акция на ГКПП „Кулата”, съобщиха от пресцентъра на Прокуратурата. Акцията е била под надзора на Специализираната прокуратура. В брифинга, който е насрочен за 14.00 часа, в зала 2, ет. 4 на Съдебната плата, участие ще вземат административният ръководител на Специализираната прокуратура – Иван Гешев, заместник председателят на ДАНС – Николай Ненков, главният секретар на МВР – главен комисар Младен Маринов и директорът на ГДБОП – главен комисар Ивайло Спиридонов.", "date": "2017-06-14", "title": "Брифинг ще се проведе в Съдебната палата в столицата във връзка с проведената акция на ГКПП „Кулата”"}
{"url": "http://www.focus-news.net/news/2017/06/14/2404876/rositsa-yordanova-zam-kmet-na-dobrich-v-hod-sa-obshtestveni-porachki-za-izbor-na-izpalniteli-po-proekti-odobreni-i-finansirani-za-obshtinata.html", "text": "Във връзка с Инвестиционната програма на град Добрич, разработена въз основа на Интегрирания план за градско възстановяване и развитие, в Дирекция „Икономическо развитие и европейски фондове“ са в ход обществени поръчки за избор на изпълнители за дейностите по проекти, одобрени и финансирани за Общината. Това съобщи Росица Йорданова, зам.-кмет „Икономическо развитие и европейски фондове“, предаде кореспондент на Радио „Фокус” – Варна. В тази връзка Мрежата за градско развитие към Европейската комисия съвместно с Главната дирекция „Регионално и градско развитие“ към Министерство на регионалното развитие и благоустройството организират форум, който ще се състои в следващите два дни (15 и 16 юни) в Пловдив, където Община град Добрич е поканена за участие, тъй като тя е един от 39-те големи градове, бенефициенти по Приоритетна ос 1 „Устойчиво и интегрирано градско развитие“. „На тази среща ние ще присъстваме, за да можем да преценим, да набавим опит и да съпоставим нашето изпълнение с другите колеги от общините във връзка с интегрираните планове за градско развитие, социалната политика за интеграция, плановете за градска мобилност, качеството на въздуха и другите приоритетни цели, които са в Интегрирания план за градско възстановяване и развитие. На този форум Общината ще има четирима свои представители“, съобщи Росица Йорданова. \r\nЖулиета НИКОЛОВА", "date": "2017-06-14", "title": "Росица Йорданова, зам.-кмет на Добрич: В ход са обществени поръчки за избор на изпълнители по проекти, одобрени и финансирани за Общината"}
{"url": "http://www.focus-news.net/news/2017/06/14/2404875/deutsche-welle-berlin-izdava-vse-po-malko-razreshitelni-za-iznos-na-orazhiya-vklyuchitelno-i-za-turtsiya.html", "text": "В периода януари-май 2017 г. правителството на Федерална република Германия е одобрило износ на оръжия зад граница на стойност 2,42 млрд. евро. За същия период на предходната 2016 г. сумата е била 3,3 млрд. евро, съобщава Deutsche Welle.\r\nДанните показват тенденция на постепенно ограничаване на оръжейния експорт. През 2016 г. общата стойност на оръжията, продадени в чужбина, е бил 6,85 млрд. евро – с милиард по-малко, отколкото през 2015 г. \r\nВсе по-често се отклоняват сделки за продажба на оръжия за Турция. От ноември 2016 г. насам правителството в Берлин е осуетило 11 споразумения за продажба на огнестрелни оръжия и боеприпаси, както и части за различни видове оръжия. \r\nКакто става ясно от отговор на Министерството на икономиката на въпрос, отправен от „Левица“, след неуспешния опит за преврат в Турция правителството на ФРГ подхожда с повишено внимание към продажбите на оръжия за Анкара. \r\nПочти половината от оръжейния експорт през 2016 г. е бил насочен към страни от НАТО. Важни партньори са също Алжир и Саудитска Арабия. .Тереза Герова", "date": "2017-06-14", "title": "Deutsche Welle: Берлин издава все по-малко разрешителни за износ на оръжия, включително и за Турция"}
{"url": "http://www.focus-news.net/news/2017/06/14/2404866/filip-popov-bsp-ne-e-iskreno-zhelanieto-na-gerb-za-mazhoritaren-vot.html", "text": "Не е искрено желанието на ГЕРБ за мажоритарен вот. Това каза секретарят на ПГ на „БСП за България“ Филип Попов във връзка с мажоритарната избирателна система и промените в ИК, внесени от ГЕРБ, предаде репортер на Агенция „Фокус“ „Липста на мотиви и оценката на въздействие на самия законопроект, която е от няколко изречение, говорят единствено за популизъм, за демагогия“, коментира Попов. По думите му това не е държавническо мислене и отговорно поведение на една партия, която към този момент управлява държавата. „Нещо повече в предишното НС в Правна комисия се проведе наистина експертен и широк дебат. Той продължава и в днешно време и нито един експерт към този момент не се е изразил в подкрепа този законопроект“, коментира Филип Попов. Според него ГЕРБ не желаят да поставят наистина сериозно този проблем. Той обърна внимание, че от ГЕРБ са внесли първия законопроект, който е почти идентичен преди изборите за настоящия парламент.  „Спомням си в края на предишната легислатура, г-н Цветанов в своята декларация каза, страхувайки се евентуално, че няма да спечелят тези избори, че следващият парламент сигурно ще бъде компромeтиран, тъй като е избран по тази система – настоящата. Сега те са избрани по тази система – чувстват ли се компрометирани?“, попита Попов. По думите му тази позиция на ГЕРБ е била предвид парламентарните избори. „Сега отново внасят тези промени без да потърсят консенсус сред  останалите политически партии. Видно е, че утре като разгледаме законопроекта, предвид изложените до този момент позиции на всички парламентарно представени партии, няма да се стигне до второ четене“, коментира Попов. По отношение на промяната на позицията на ДПС за мажоритарната система, Попов посочи, че от ДПС на Правна комисия са заявили, че все още не са гледали мажоритарния вот на заседание на парламентарната група. \r\nДеница КИТАНОВА", "date": "2017-06-14", "title": "Филип Попов, БСП:  Не е искрено желанието на ГЕРБ за мажоритарен вот"}
{"url": "http://www.focus-news.net/news/2017/06/14/2404880/plovdiv-nezakonno-pritezhavani-lovna-pushka-i-boepripasi-sa-izzeti-pri-proverka-na-chasten-imot-v-selo-bachkovo.html", "text": "Незаконно притежавани ловна пушка и 9 патрона са били иззети от дома на 57-годишен жител на село Бачково. Това съобщиха от ОДМВР - Пловдив. Проверката била извършена вчера от служители на РУ – Асеновград. Срещу извършителя е образувано бързо производство.", "date": "2017-06-14", "title": "Пловдив: Незаконно притежавани ловна пушка и боеприпаси са иззети при проверка на частен имот в село Бачково"}
{"url": "http://www.focus-news.net/news/2017/06/14/2404881/smolyan-dve-selskostopanski-postroyki-i-50-bali-seno-sa-izgoreli-pri-pozhar-v-selo-malka-arda.html", "text": "Две селскостопански постройки и 50 бали сено са изгорели при пожар в село Малка Арда, съобщиха от ОДМВР – Смолян. Вчера, около 12.35 часа, е получен сигнал за възникнал пожар в с. Малка Арда, общ. Баните на сухи треви и селскостопанска постройка – плевня, едноетажна, немасивна, собственост на 70-годишен мъж от селото. При пожара са унищожени селскостопанска постройка, спомагателна постройка и 50 бали сено. Спасени са 3 сгради в близост до пожара. Пожарогасенето е извършено от един екип на РС ПБЗН – Баните и един екип на РС ПБЗН – Смолян. Причина за възникването му и щетите са в процес на изясняване. По случая е образувано досъдебно производство.", "date": "2017-06-14", "title": "Смолян: Две селскостопански постройки и 50 бали сено са изгорели при пожар в село Малка Арда"}
{"url": "http://www.focus-news.net/news/2017/06/14/2404853/sapital-gartsiya-premierat-zoran-zaev-i-sporat-za-imeto.html", "text": "Под заглавие \"Премиерът на Скопие и спорът за името\" гръцкият Сapital публикува обширен анализ, посветен на стремежа на новото македонско правителство да получи зелена светлина по пътя на своята евроатлантическа ориентация.\r\nВ коментара се казва, че правителството на Зоран Заев поставя \"членството в НАТО и ЕС като стратегическа цел на страната след месеци на несигурност и криза.\"\r\nСapital пише: \"Въпреки че бившата югославска република първа прие план за асоцииране към НАТО още през 1999 г., сега тя е последната, която остана пред вратите на Алианса, заради спора за името с Гърция\".\r\nИзданието цитира македонски дипломат, който макар че е пожелал анонимност заявява, че \"приема на Черна Гора в НАТО през миналата седмица е направил съдбата на неговата страна още по-тъжна\".\r\nСapital отбелязва, че по време на посещението си в Брюксел, премиерът Заев е дал да се разбере, че е важно за страните от Западните Балкани да бъдат стабилни и сигурни, позовавайки се на силния натиск на Русия, както в случая с Черна гора.\r\nВ този контекст гръцкото издание припомня направените разкрития за засилената разузнавателна дейност на руските служби в Западните Балкани и конкретно в Македония през последните девет години и посочва, че крайната цел на Русия е била \"спиране на евроатлантическата ориентация на Македония и създаването на военно-неутрална зона на Балканите\".Тереза Герова", "date": "2017-06-14", "title": "Сapital (Гърция): Премиерът Зоран Заев и спорът за името"}
{"url": "http://www.focus-news.net/news/2017/06/14/2404878/tsvetan-tsvetanov-gerb-fond-patna-bezopasnost-mozhe-da-podpomogne-prevantivnata-deynost-i-obuchenieto-na-podrastvashtite.html", "text": "Фонд „Пътна безопасност“ може да подпомогне превантивната дейност и обучението на подрастващите. Това каза пред журналисти в Народното събрание председателят на ПГ на ГЕРБ и заместник-председател на партията Цветан Цветанов във връзка с промените в Закона за движение по пътищата, които бяха приети на първо четене, предаде репортер на Агенция „Фокус“ По думите му фондът може да подкрепи и мерките, които се предприемат за постигането на тези цели. „Това е изграждане на инфраструктура, да има повече камери, да има осредняване на скоростта за дължини около 50 – 100 км. /ч.“ , посочи Цветанов. Заместник-председателят на ГЕРБ заяви, че фонд „Пътна безопасност“ може да се харчи само и единствено за по-добрата ефективност в борбата срещу войната по пътищата. Той поясни, че с подобни мерки от ГЕРБ целят да променят манталитета на водачите. \r\nДеница КИТАНОВА", "date": "2017-06-14", "title": "Цветан Цветанов, ГЕРБ: Фонд „Пътна безопасност“ може да подпомогне превантивната дейност и обучението на подрастващите"}
{"url": "http://www.focus-news.net/news/2017/06/14/2404873/korneliya-ninova-bsp-imame-reshenie-na-natsionalniya-savet-na-partiyata-da-podgotvim-predlozhenie-za-smesena-izbiratelna-sistema-i-sme-gotovi.html", "text": "Имаме решение на Националния съвет на партията да подготвим предложение за смесена избирателна система и сме готови. Това каза лидерът на БСП Корнелия Нинова пред журналисти във връзка с промените в ИК, внесени от ГЕРБ и алтернативните предложения на БСП, предаде репортер на Агенция „Фокус“. По отношение на сменената позиция на ДПС за мажоритарния вот, Нинова заяви: „Нямам навик да коментирам други политически партии. Коментирам само нашите си позиции“, каза тя. Нинова подчерта, че БСП ще внесе предложението за промени в ИК, когато приключи гласуването по тези няколко, които са гласувани в момента.  По думите й много добри специалисти и такива извън БСП са работили по законопроекта на БСП. „Нека да мине сега това, което е внесено, да го изгласуваме, след това си внасяме нашето предложение“, коментира Нинова. Тя поясни, че БСП ще го внесе като алтернатива на това, което се предлага до момента. „Нека докрай да си изконсумират това, което предлагат“, заяви лидерът на БСП по адрес на ГЕРБ. \r\nДеница КИТАНОВА", "date": "2017-06-14", "title": "Корнелия Нинова, БСП: Имаме решение на Националния съвет на партията да подготвим предложение за смесена избирателна система и сме готови"}
{"url": "http://www.focus-news.net/news/2017/06/14/2404877/izlyupiha-se-parvite-pelikancheta-v-priroden-park-persina.html", "text": "Излюпиха се първите две къдроглави пеликанчета от новосформираната през 2016 г.  колония, разположена на една от изкуствените платформи, съобщиха от пресцентъра на Изпълнителната агенция по горите. Платформите са построени преди 5 години от Дирекцията на природен парк „Персина“ и Българско дружество за защита на птиците (БДЗП) в блатото Песчина на остров Персин (Белене).\r\nЗа втора поредна година новосформираната колония от къдроглави пеликани в блатото Песчина на остров Персин успява да отгледа малки. Това е огромен успех за природозащитата в България, защото до миналата година единственото място в страната ни, където гнездяха къдроглави пеликани беше езерото „Сребърна“. След почти 60 години прекъсване, видът започна да строи гнезда и вече да отглежда поколение и на създадените с помощта на човека изкуствени платформи в блатото Песчина.\r\nРозовите пеликани гнездят за първи път в Персина,  като за последните няколко десетилетия са известни малко на брой опити за пристъпване към гнездене на вида в езерото Сребърна, но повечето от тях неуспешни.", "date": "2017-06-14", "title": "Излюпиха се първите пеликанчета в природен парк „Персина“"}
{"url": "http://www.focus-news.net/news/2017/06/14/2404884/veliko-tarnovo-17-godishno-momche-e-prieto-v-speshno-otdelenie-s-naranyavaniya-sled-sbivane-v-dvora-na-uchilishte-v-svishtov.html", "text": "17-годишно момче е с наранявания след сбиване в двора на училище в Свищов, съобщават от Областната дирекция на МВР – Велико Търново. Вчера, в 13.58 часа, в Полицията в Свищов е получен сигнал от Спешна помощ – Свищов за постъпило при тях 17-годишно момче с фрактура на очна кост, причинена при сбиване. От проведените незабавни действия по разследването е установено, че разпрата е възникнала в двора на свищовско училище в едно от междучасията между ученици. Двамата се скарали, защото потърпевшия си бил писал в социалните мрежи с приятелката на извършителя и разправията прераснала в сбиване. По случая е започнато бързо производство за нанасяне на телесна повреда срещу другото момче – на 16 години.", "date": "2017-06-14", "title": "Велико Търново: 17-годишно момче е прието в Спешно отделение с наранявания след сбиване в двора на училище в Свищов"}
{"url": "http://www.focus-news.net/news/2017/06/14/2404874/blagoevgrad-organizirat-bogata-sapatstvashta-programa-za-muzikalnite-sabitiya-v-grada.html", "text": "Богата съпътстваща програма придружава най-големите музикални събития, които ще се случат в Благоевград на 16 и 17 юни: Годишните музикални награди на БГ Радио и „Франкофоли. Благоевград“. Това съобщиха от пресцентъра на Община Благоевград. На 17 юни от 15.30 часа на алеята в парка срещу операта за първи път ще се случат невероятни пърформанси с уъркшоп. Съвременният цирк е вид изкуство, което се заражда през 70-те години във Франция и представлява своеобразно слизане на артистите от сцената, по-динамична работа с публиката, разнообразие от концепции. Той се състои в смесването на елементи от традиционния цирк с много други жанрове и изкуства, като при изпълненията водеща е идеята. Този вид изкуство използва много елементи от езика на театъра, от популярната култура, от уличните артисти, градския фолклор, музиката и танца. Това е само част от предизвикателствата на Мини Арт Фест.\r\nИзненадите в празничните за жители и гости на Благоевград дни продължават и с невероятно атрактивните ателиета на Станка Желева и Easy Art. Отново малки и големи ще имат възможност да изработват гривни, проекции на айфеловата кула, знамена и други. Всичко това ще се случи на 17 и 18 юни от 10.00 до 18.00 часа на алеята пред хотел „Монте Кристо“ в Благоевград. По същото време ще бъде разположена и книжарницата „Думи на четири гуми“, която ще предлага атрактивни и нови заглавия в различни жанрове.", "date": "2017-06-14", "title": "Благоевград: Организират богата съпътстваща програма за музикалните събития в града"}
{"url": "http://www.focus-news.net/news/2017/06/14/2404885/kyustendil-izvarshvat-se-proverki-na-vodata-v-otkritite-pluvni-baseyni-na-teritoriyata-na-oblastta.html", "text": "Извършват се проверки на водата в откритите плувни басейни на територията на областта. Това каза за Радио „Фокус” – Кюстендил Георги Стоянов, експерт в Регионална здравна инспекция. По думите му ползвателите на плувните басейни могат да бъдат спокойни относно чистотата на водата. „Качеството на водата в басейните е добро, няма съществени отклонения, които да ни притесняват”, каза Стоянов. Според него редовно се взимат проби от водата. Проверките ще продължат през цялото лято, а контролът е засилен през летните месеци. „Там, където се явяват някакви отклонения, се отнасят до наличието на остатъчен хлор, нещата се коригират много бързо и няма проблем”, каза Стоянов.\r\nВенцеслав ИЛЧЕВ", "date": "2017-06-14", "title": "Кюстендил: Извършват се проверки на водата в откритите плувни басейни на територията на областта"}
{"url": "http://www.focus-news.net/news/2017/06/14/2404886/stara-zagora-obshtina-kazanlak-zapochna-premahvaneto-na-nezakonni-postroyki-na-vhoda-na-grada.html", "text": "След изтичане на законовия срок за премахване на незаконните постройки с нарочна заповед на Кмета от днес Община Казанлък премина към процедура по принудителното им разрушаване в района на квартал „Казмера“, известен като ромската махала в града. Това съобщиха от пресцентъра на Общината.\r\nДействията на Общинската администрация започват още в края на 2016 г. с издаването на констативни протоколи за 13 опасни и самосрутващи се сгради и 2 - извън закона, изградени върху общински терен, с начин на ползване „Пасище“.\r\nОбщина Казанлък премина през всички етапи по Закона за устройство на територията за уведомяване на живущите в незаконните помещения да предприемат сами действия по преместването си и премахването на постройките, преди да пристъпи към принудително премахване. \r\nС категоричните си действия Община Казанлък предотвратява разрастването на грозната гледка до обходния път на града и няма да позволи превръщането на мястото в ново ромско гето.", "date": "2017-06-14", "title": "Стара Загора: Община Казанлък започна премахването на незаконни постройки на входа на града"}
{"url": "http://www.focus-news.net/news/2017/06/14/2404887/parlamentat-napravi-promeni-v-sastava-na-chetiri-parlamentarni-komisii.html", "text": "Парламентът направи промени в състава на четири парламентарни комисии, предаде репортер на Агенция „Фокус“.  Народният представител от ПГ на „БСП за България“ Станислав Владимиров бе избран за член на Вътрешната комисия към Народното събрание. За член на Комисията за борба с корупцията, конфликт на интереси и парламентарна етика  бе избрана Кристина Сидорова от „БСП за България“. Павел Шопов от „Обединени патриоти“ бе избран  за член на Комисията по труда, социалната и демографската политика и освободен като такъв от Комисията по земеделието и храните.   \r\nДеница КИТАНОВА", "date": "2017-06-14", "title": "Парламентът направи промени в състава на четири парламентарни комисии"}
{"url": "http://www.focus-news.net/news/2017/06/14/2404888/blagoevgrad-preustanoveno-e-vodopodavaneto-v-5-naseleni-mesta-na-teritoriyata-na-oblastta-zaradi-avarii.html", "text": "Преустановено е водоподаването в 5 населени места в Благоевградска област заради аварии. Това съобщи за Радио „Фокус“ – Пирин дежурният служител на водоснабдителното дружество, обслужващо региона. Той уточни, че става въпрос за улица „Пирин“ в Банско; улица „Хан Аспарух“ в Добринище; улица „Ангел Даракчиев“ в село Баня; село Тешево и село Балдево. Водоподаването е преустановено около 09.00 часа тази сутрин и до този момент все още не е възстановено. По-рано днес е било преустановено водоподаването и на улица „Алеко Константинов“ в Благоевград и на улица „Христо Ботев“ в Симитли, но и в двете населени места проблемите вече са отстранени.\r\nНатали СТЕФАНОВА", "date": "2017-06-14", "title": "Благоевград: Преустановено е водоподаването в 5 населени места на територията на областта заради аварии"}
{"url": "http://www.focus-news.net/news/2017/06/14/2404879/georgi-borisov-sayuz-na-prepodavatelite-po-avto-moto-podgotovka-vidin-provezhdaneto-na-shofyorskite-izpitite-s-darzhavni-koli-nyama-da-premahne-koruptsiyata.html", "text": "Провеждането на шофьорските изпитите с държавни коли няма да премахне корупцията, защото налице е човешкият фактор. Това каза за Радио „Фокус” – Видин Георги Борисов, председател на Съюза на преподавателите по авто-мото подготовка в града. Той посочи, че проблемите с корупцията при шофьорските изпити ще бъде решена с финансово стимулиране на изпитващите от КАТ и завишаване на санкциите при установени случаи на корупция. „Не сравнявайте изпита, при който се решават т.н. листовки с изпита за шофиране. При първия човешкият фактор не присъства и за това там няма сигнали за намеса. Но, когато изпитът се провежда от човек, чиято заплата е около 600 лв., няма как да се елиминира корупцията. За това предлагам увеличете заплатите на изпитващите и в същото време бъдете безкомпромисни при случаи на корупция, като не само отстраните хората, поддали се на корупция, но и ги осъдите за това”, добави Георги Борисов. Той обясни, че връщането на стари методи при обучението на шофьорите не е най-удачният вариант. „Министерството на транспорта трябва да остави 31 мото часа, необходими за кормуване на младите шофьори, някои от тях придобиват добри умения за тези часове, при други е недостатъчно и те си взимат още часове и доплащат за това. Трябва да бъде регламентирана и таксата на курсовете в минимални граници и в максимални. Върху минималната такса автошколите трябва да бъдат облагани с данък, така ще изчезне сивият сектор при нас”, заяви Георги Борисов. Според него много от автошколите намаляват таксите изкуствено и реално обучават при много малко мото часове кандидатите си за шофьори.\r\nАнна ЛОЗАНОВА", "date": "2017-06-14", "title": "Георги Борисов, Съюз на преподавателите по авто-мото подготовка – Видин: Провеждането на шофьорските изпитите с държавни коли няма да премахне корупцията"}
{"url": "http://www.focus-news.net/news/2017/06/14/2404889/vratsa-avtentichni-narodni-obichai-i-severnyashka-svatba-sa-chast-ot-vtoroto-izdanie-na-natsionalen-sabor-ledenika.html", "text": "За втора поредна година, на 24 и 25 юни, във Врачанския Балкан ще се проведе Национален фолклорен събор „Леденика“, съобщиха от пресцентъра на Община Враца. Събитието, което събира хиляди любители на българските традиции и обичаи се организира от Общината. Целта на фестивала е да се съхранят хилядолетните традиции на българския народ и запазят културните ценности.\r\nПървото издание на събора получи широк отзвук сред обществеността и успя да му донесе редица престижни награди. Фестивалът спечели първа награда в категория „Духът на България“ в обявения от Министерство на туризма конкурс, както и приз за „Фестивален туризъм“ на „Балканските награди за туристическа индустрия“.\r\nВ програмата на второто издание на Национален събор „Леденика“ ще вземат участие групи и изпълнители за автентичен и обработен фолклор от различни етнографски области на България. Записани са и включени в събора 69 танцови и певчески състава с общо  1 200  участници от областите Видин, Монтана, Плевен, Русе, Добрич, София, Кюстендил, Враца.\r\nОткриването на програмата, в първия ден от Събора - 24 юни, ще започне с възстановка на народния обичай „Брашленкьо“, чрез който момите в миналото са гадаели своя късмет в женитбата, както и с честването на Еньовден, празник, който всяка година се отбелязва на 24 юни. \r\nКолоритност и уникалност на фестивала ще придадат с участието си калоферските гайдари, сурвакарската група от село Друган, пресъздаването на народния обичай „Калуша“ и изпълнението на магически нестинарски танц.\r\nНов и атрактивен акцент в програмата на тазгодишното издание ще бъде надиграването между 4 фолклорни клуба, с над 200 участници от Враца, Козлодуй, София и Мездра.                     \r\nСпециални гости на второто издание на Събора са народните певици сестрите Мария и Магдалена Филатови, Берковската духова музика, Мъжка фолклорна група „Огражденска четворка”, Светлин Миланов.\r\nКулминацията на Националния фолклорен събор „Леденика“ ще бъде пресъздаването на автентична Северняшка сватба, като ритуалът ще бъде на 25 юни от 13.30 часа. Младоженците, които избраха да се венчаят са д-р Ивайло Тодоров и Мария Спасова. Докторът е стоматолог и е от Мездра, а Мария е главен асистент д-р в Института по полимери към Българска академия на науките, и е от София.\r\nНа поляната ще бъдат опънати няколко дълги редици с месали, на които ще се настанят над 1000 гости. Поръчани са над 2 000 глинени купи и глинени чаши, изработени от местен грънчар. За всички ще има погачи, сирена, кашкавал и вино.  Гостите на сватбата ще бъдат нагостени с вкусна курбан чорба. Над 570 са желаещите, които са се записали и са подали заявка да се включат в автентичния ритуал. Изискване към гостите на сватбата е всички да бъдат облечени в народни носии.\r\nТази година Съборът събира и десетки майстори и занаятчии, които ще представят свои уникални творби и изделия. Към момента има подадени 21 заявления от занаятчии от Враца, Троян, Казанлък, София, Чипровци, Пловдив, Плевен и Трявна. Продукцията, която ще се предлага, включва ръчно изработени сувенири от вълна, чанти, торби, тъкани килими и черги, национални носии, ризи, български народни музикални инструменти, реплики на стари български накити – нагръдници, пафти, битова керамика. Майстори ножари и копаничари също ще покажат своя богат асортимент от стоки.  Ще има пчеларски продукти, медовина и изделия от пчелен восък.\r\nПо време на фестивала всеки ще има възможност да изтъче свое платно на стан или да изработи съд на грънчарско колело.\r\nЗа най-малките посетители на Събора са предвидени много изненади и забавления. Чрез „Игри от миналото“ децата ще могат да се запознаят с детството на своите бабите и дядовци. Те ще се потопят в състезанията и игрите „Ораторе-Бораторе”, „Чин, чин, пръстен”, „Прескочи кобила”, „Хвърчи, хвърчи....орел”, „Шуми, шуми...кърпа”, „Кральо-Портальо” и много други.", "date": "2017-06-14", "title": "Враца: Автентични народни обичаи и Северняшка сватба са част от второто издание на Национален събор „Леденика“"}
{"url": "http://www.focus-news.net/news/2017/06/14/2404882/korneliya-ninova-bsp-povedenieto-na-gerb-i-dps-za-promenite-v-izborniya-kodeks-ne-otgovarya-na-ochakvaniyata-na-horata-a-e-politicheski-pazarlak.html", "text": "Поведението на ГЕРБ и ДПС за промените в Изборния кодекс не отговаря на очакванията на хората, а е политически пазарлък. Това каза лидерът на БСП Корнелия Нинова пред журналисти във връзка с промените в ИК, внесени от ГЕРБ и промяната на позицията на ДПС за мажоритарния вот, предаде репортер на Агенция „Фокус“ По думите на Нинова не всичко, което се прави видимо за промените в ИК е това, което се желае. \"Не искаме да бъдем част от това. Една група внася законопроект, който не иска да бъде приет. Друга група уж го подкрепя, сменя позиция след пет минути. Не е чисто това“, заяви Нинова и го определи като \"политически пазарлък\". „Нека си го извървят. Да мине гласуването и след това абсолютно последователно, точно и конкретно, каквото сме ви говорили от няколко месеца, го внасяме като законопроект“, подчерта лидерът на БСП. Нинова посочи, че не е съвсем искрено поведението на ГЕРБ и ДПС. Според Нинова няма парламентарна група в този парламент, която искрено да иска да се въведе мажоритарната избирателна система. Попитана защо смята че ГЕРБ не искат мажоритарен вот, тя отговори: „Защото го знам от тях“.\r\nДеница КИТАНОВА", "date": "2017-06-14", "title": "Корнелия Нинова, БСП: Поведението на ГЕРБ и ДПС за промените в Изборния кодекс не отговаря на очакванията на хората, а е политически пазарлък"}
{"url": "http://www.focus-news.net/news/2017/06/14/2404892/komisiyata-za-zashtita-ot-diskriminatsiyata-otchete-pred-parlamenta-rekorden-broy-resheniya-v-deynostta-si-za-2016-g.html", "text": "Парламентът прие отчета за дейността на Комисията за защита от дискриминацията за 2016 г., предаде репортер на Агенция „Фокус”. В него се посочва, че през последните години расте броят на жалбите и сигналите, а от Комисията отчитат това като  тенденция, която свидетелства за повишената чувствителност на българското общество към проявите на дискриминация и нетолерантност. През 2016 г. общият брой жалби, сигнали и запитвания е 1192, като в тази цифра не са включени консултациите в седалището на комисията и в регионалните представителства. Постановени са 510 решения и това е най-високият брой решения от създаването на институцията. \r\nОтчетат показва нарастване на жалбите за дискриминация по няколко признака, а анализът потвърждава извода, че защитата от дискриминация при упражняване правото на труд заема значителна част от дейността на комисията. Съществуват оплаквания и за различно отношение в сферата на здравеопазването, за диференциран подход при предоставянето на социални услуги, за дискриминация в областта на образованието, за ограничаване достъпа на лица до определени стоки и услуги, за недостъпна архитектурна среда. \r\nВ отчета на комисията, съгласно чл. 40, ал. 5 от Закона за защита от дискриминация, е включена и информация за дейността на всеки от постоянните й специализирани състави. Към настоящия момент са разкрити 24 регионални офиса на областен принцип, но на практика активно работещи през 2016 г. са 21. \r\nВажен акцент в дейността на комисията е взаимодействието с национални и международни институции, органи и неправителствени организации, компетентни по въпросите за равенството. \r\nИван ЛАЗАРОВ", "date": "2017-06-14", "title": "Комисията за защита от дискриминацията отчете пред парламента рекорден брой решения в дейността си за 2016 г."}
{"url": "http://www.focus-news.net/news/2017/06/14/2404894/pregled-na-mezhdunarodnite-novini-do-13-chasa-agentsiya-fokus.html", "text": "Усилията за евакуиране на хората от 27-етажната жилищна сграда в Лондон са все още в ход, но са налице сериозни опасения, че конструкцията е на път да рухне.\r\nНа място е задействана мащабна операция на пожарните служби и полицията. Все още не е ясно какъв е броят на хората, хванати в капана на огнената стихия. Властите вече потвърдиха за множество смъртни случаи. \r\nЗаради огъня е блокирано движението в прилежащия район, включително и пътищата, свързващи центъра на британската столица с международното летище „Хийтроу“. Занятията в учебните заведения, разположени в близост до мястото на произшествието, са преустановени. \r\nВ социалните мрежи потребителите съобщават, че от вътрешността на горящата сграда се чуват писъци. Забелязани са хора да скачат от прозорците на блока в опит да се спасят от огнения ад. \r\nЧаст от живущите в сградата, успели да се евакуират, съобщиха пред местни медии, че противопожарната аларма не се е задействала.\r\n*** \"Множество“  хора са загинали при пожара в 27-етажната жилищна сграда в Лондон. Това потвърди пред репортери на мястото на инцидента началникът на Лондонската пожарна бригада Дани Котън.\r\n„Има множество смъртни случаи. Не мога да потвърдя броя им в този момент поради размера и сложността на сградата\", обясни Котън.\r\n*** Броят на пострадалите при пожара в 27-етажната жилищна сграда в британската столица продължава да нараства.\r\nПо последни данни на службите за спешна помощ в болница са настанени 50 души. \r\nПо-рано се съобщаваше за 30 пострадали в резултат на огнената стихия.\r\n*** В сряда новият министър на външните работи на Македония Никола Димитров се отправя на първа визита в Гърция, където ще проведе среща с първия дипломат на Атина – Никос Кодзиас.\r\nКолкото по-бързо Македония стане член на НАТО, толкова по-големи са перспективите за Гърция да има добър и обещаващ съсед. Това бе посланието, което македонският външен изпрати в интервю за вестник To Vima, дадено в навечерието на посещението му. \r\n\"Оставането на Македония извън от евроатлантическите институции допринесе за кризата на демокрацията и новото правителство начело с премиера Зоран Заев възнамерява да промени това“, коментира Димитров за гръцкия вестник.\r\n*** В периода януари-май 2017 г. правителството на Федерална република Германия е одобрило износ на оръжия зад граница на стойност 2,42 млрд. евро. За същия период на предходната 2016 г. сумата е била 3,3 млрд. евро.\r\nДанните показват тенденция на постепенно ограничаване на оръжейния експорт. През 2016 г. общата стойност на оръжията, продадени в чужбина, е бил 6,85 млрд. евро – с милиард по-малко, отколкото през 2015 г. \r\nВсе по-често се отклоняват сделки за продажба на оръжия за Турция. От ноември 2016 г. насам правителството в Берлин е осуетило 11 споразумения за продажба на огнестрелни оръжия и боеприпаси, както и части за различни видове оръжия. \r\nКакто става ясно от отговор на Министерството на икономиката на въпрос, отправен от „Левица“, след неуспешния опит за преврат в Турция правителството на ФРГ подхожда с повишено внимание към продажбите на оръжия за Анкара. \r\nПочти половината от оръжейния експорт през 2016 г. е бил насочен към страни от НАТО. Важни партньори са също Алжир и Саудитска Арабия.\r\n*** Бившият румънски президент Йон Илиеску бе изправен пред съда по дело, свързано с насилственото противодействие на антиправителствените протести в Букурещ от юни 1990 г., известни още като \"бунтовете на миньорите\".\r\nПрокурорите, разследващи случая, официално обвиниха бившия държавен глава в престъпления срещу човечеството. Съобщението бе направено символично в деня, в който бяха отбелязани 27 г. от насилствените събития от 13-15 юни 1990 г.\r\nПредполага се, че Йон Илиеску е призовал миньорите от основния въгледобивен басейн на страната да атакуват мирните протестиращи срещу политическия режим в Букурещ.\r\n„Тази атака включваше незаконно сили на Министерството на вътрешните работи, Министерството на отбраната, Румънската разузнавателна служба, както и над 10 хил. миньори и работници от различни области на страната\", се казва в изявление на Главната прокуратура.\r\nВ резултат на събитията загинаха четирима души, 1 388 бяха ранени, а 1 250 бяха задържани.\r\n*** Турция е изпратила екип от военни специалисти в Катар.\r\nСпоред съобщението целта на военната помощ е укрепване на емирата срещу екстремистите.\r\nПрез миналата седмица турският парламент одобри спешно комплекс от мерки за военно сътрудничество с Катар, които включват разполагане на войски и обучение на военнослужещи.\r\n*** Министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург, която ще се проведе в четвъртък, 15 юни.\r\n„Ако не бъде постигнато решение и получим същото предложение като от последната среща на Еврогрупата, тогава моето предложение е да не го приемем ... и да отидем на срещата на върха на ЕС\", подчерта Ципрас в рамките на заседание на кабинета.\r\nРешението на Ципрас да повдигне въпроса на срещата на високо равнище на ЕС бележи, отбелязва поврат в позицията на Атина от преди няколко дни, когато стратегията на правителството бе да сключи сделка на всяка цена в рамките на форума на Еврогрупата.\r\n*** Тази година Съединените американски щати не поздравиха Руската федерация за националния й празник. „Можем да потвърдим, че от американска страна не бе получено поздравление за Деня на Русия (12 юни – бел. р.). Това се случва за първи път. Изводите си правете сами“, оплакаха се от дипломатическото представителство на Москва във Вашингтон.\r\nОт пресслужбата на Държавния департамент на САЩ обясниха какви са причините за отсъствието на традиционното публично поздравление. При администрацията на президента Доналд Тръмп е възприет „нов подход, при който официалните поздрави се предават чрез посолствата в САЩ“ в съответните столици. \r\n„Вече не разпространяваме поздрави чрез пресрелийзи. Но ги публикуваме на официалната страница на Държавния департамент. Официално те се връчват чрез нашите посолства. Самите ние не ги разпространяваме, но не възразяваме, ако страните-получатели направят това“, обясни представител на пресслужбата на американското външнополитическо ведомство.\r\n***", "date": "2017-06-14", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/14/2404890/smolyan-praznikat-na-grada-shte-bade-otbelyazan-s-izyavi-na-mladi-talanti-velosipedno-sastezanie-izlozhbi-i-nauchni-forumi.html", "text": "Кметът Николай Мелемов кани жителите и гостите на града на Празника на обединения град Смолян, съобщиха от пресцентъра на града. Кулминацията на проявите, посветени на това значимо събитие, са на 18 юни, когато се чества обединението на трите селища Смолян, Райково и Устово в един град. От 9.30 часа на площад „България“ – Амфитеатъра ще има концерт на Общинския духов оркестър под надслов „Музикален подарък за Смолян”.\r\nОт „10.00 часа отново на площад „България“ – Амфитеатър стартира велосипедно състезание за деца от 4 до 14-годишна възраст, разделени по възрастови групи. Записването стана  на e-mail: sport_smol@abv.bg до 18 юни , както и  на  локалното платно на бул. „България“, 1 час преди състезанието.\r\nОт 11.00 часа на площад „България“ – Амфитеатъра ще се проведе концерт  \r\n„Защо обичаме Смолян“ . В него ще  участват Младежка доброволческа организация „Чисти сърца“, Вокална група „Ро войс“, танцови формации „Зареница“ и „Най“ при  „Христо Ботев“, Детска вокална група „Приятели“ при Обединен детски комплекс – Смолян. От 17.00 часа пл. „Свобода” – Стар център , проявите ще завършат с концерт на Общински духов оркестър.\r\nОбщина Смолян е подготвила богата програма за отбелязване на това значимо събитие.   На този линк може да се запознаете с .", "date": "2017-06-14", "title": "Смолян: Празникът на града ще бъде отбелязан с изяви на млади таланти, велосипедно състезание, изложби и научни форуми"}
{"url": "http://www.focus-news.net/news/2017/06/14/2404895/veliko-tarnovo-politsiyata-razsledva-smartta-na-50-godishna-zhena-v-selo-paskalevets.html", "text": "Служители на полицейското управление в Павликени разследват смъртта на 50-годишна жена, съобщиха от Областната дирекция на МВР – Велико Търново. Вчера в 07.57 часа в полицията е получен сигнал, че в двора на къща в село Паскалевец е намерено тялото на 50-годишна жена от същото село. Местопроизшествието е посетено от служители на Районно управление „Полиция” - Павликени и съдебен лекар. Извършен е оглед.  \r\nТялото е откарано за аутопсия във великотърновската болница. По случая се провеждат процесуално-следствени действия, под наблюдението на Окръжна прокуратура. По случая е започнато досъдебно производство за престъпление по чл. 115 от НК.", "date": "2017-06-14", "title": "Велико Търново: Полицията разследва смъртта на 50-годишна жена в село Паскалевец"}
{"url": "http://www.focus-news.net/news/2017/06/14/2404891/otets-slavcho-ivanov-uchastvayki-v-dobrovolcheski-kravodaritelski-aktsii-nie-vazpitavame-mladoto-pokolenie-sashto-da-go-pravi.html", "text": "Участвайки в доброволчески кръводарителски акции, ние възпитаваме младото поколение също да го прави. Това заяви отец Славчо Иванов, свещеник в храм „Св. Николай“ във Велико Търново, при получаването на грамота за организирането на подобни кампании ежегодно, предаде репортер на Радио „Фокус“ – Велико Търново. Той каза, че акцията е стартирала преди 8 години, когато са се отзовали едва 7 - 8 души, а днес в нея се включват близо 20 човека. „Целта е да се подпомогнат нуждите на великотърновския кръвен център. Хората, които се отзовават, са най-вече вярващи, които са постили и решават да удвоят трудовете си в ползва на близкия, тъй като Великият пост не е само въздържание от храна, а и време, в което можем да помогнем. Като свещеник, представлявам Българската православна църква и затвърждаването на доброволните кръводарителски акции, защото ние ги подкрепяме, за разлика от други религии. Участвайки в тях, ние възпитаваме младото поколение също да го прави“, отбеляза още отец Славчо. \r\nДруга акция, която бе наградена, бе на ученици от Горна Оряховица, които се включват в Международна програма, насочена към личностното развитие на децата. Едно от направленията е свързано с доброволчество. По този повод и по идея на преподавателката Диана Петрова е организирана кампания за доброволно кръводаряване. „Участниците се включиха без колебания, проведохме информационна кампания. Имахме подкрепа от Отделението по трансфузионна хематология при МОБАЛ „Д-р Стефан Черкезов“. Отзоваха се 27 човека ученици и младежи над 18 години, от които 17 дариха кръв. Логото беше „Ти можеш да помогнеш“ и всички, които се включиха бяха и са убедени в това. Много е трудно да се изправиш пред човек и да му поискаш 400 мл. кръв, дори той да е твой близък. Но когато сме всички заедно нещата се получават по-лесно“, обърна се към кръводарителите Диана Петрова. Призове получиха и Ротаракт клуб – Велико Търново, както и графичният дизайнер Александър Петров, отново за подкрепа на доброволческото кръводаряване.\r\nЛуиза ТРАНЧЕВА", "date": "2017-06-14", "title": "Отец Славчо Иванов: Участвайки в доброволчески кръводарителски акции, ние възпитаваме младото поколение също да го прави"}
{"url": "http://www.focus-news.net/news/2017/06/14/2404900/deputatat-ot-bsp-irena-anastasova-kam-ministar-krasimir-valchev-kolko-uchilishta-shte-badat-zakriti-zaradi-otpadaneto-na-8-iya-klasi.html", "text": "Колко и кои училища в страната са застрашени от закриване заради намаляване на броя на учениците след отпадането на осмия клас в основното образование? Този въпрос задава народният представител от Парламентарната група на Коалиция „БСП за България” Ирена Анастасова към министъра на образованието и науката Красимир Вълчев в официално питане, съобщиха от пресцентъра на БСП - София. Със Закона за предучилищно и училищно образование се въведоха промени в структурата на българското образование, според които основно образование се завършва в седми клас, обясни Ирена Анастасова. „Това се отразява пряко върху училищната мрежа в страната и особено върху училищата в малките населени места. Затова настоявам за ясен и конкретен отговор от министър Красимир Вълчев за това колко и кои училища са застрашени от закриване заради намалелия брой ученици и свързания с това недостиг на финансови средства”, посочва Анастасова.\r\nОтговори на още три въпроса очаква Ирена Анастасова от министъра на образованието и науката Красимир Вълчев. Първият от тях е свързан с писмо (изх. №9105-178/22.05.2017 г.) от главния секретар на Министерството на образованието и науката Албена Михайлова, изпратено до всички училища и детски градини. То засяга събиране на информация за образователното ниво и трудовата заетост на родителите на децата от детските градини и на учениците от специализираните и неспециализираните училища.\r\n„Настоявам министър Вълчев да обясни какво налага попълването на исканата информация в модул „Институции\" от НЕИСПУО в посочените срокове и кое гарантира достоверността на исканата информация и съобразени ли са изискванията в цитираното писмо със Закона за защита на личните данни”, пише в питането си експертът по образование от групата на социалистите в Парламента.\r\nИрена Анастасова, заедно с народните представители от „БСП за България” Донка Симеонова и Веска Минчева, поставя и въпроса за резултатите от действието на Наредбата за приобщаващото образование (приета с ПМС №286 от 4.11.2016 г. и обновена – ДВ, бр. 89 от 11.11.2016 г.). С тази наредба се определя държавният образователен стандарт за приобщаващо образование.\r\n„Тя действа в системата на средното образование вече седем месеца”, обясни Ирена Анастасова. „По тази причина настояваме да получим информация за това какви изводи правят в Министерството на образованието и науката относно постигането на целите, заложени при нейното създаване и свързани с осигуряване на приобщаващо образование на децата и учениците в системата на предучилищното и училищното образование. Както и за дейността на институциите в тази система за предоставяне на подкрепа за личностно развитие на децата и учениците”, посочва Анастасова.\r\nВ четвъртия си въпрос към министъра на образованието Ирена Анастасова настоява да получи информация за основните изводи от извършената „Оценка на системата от помощни училища с оглед на необходимостта от оптимизацията й”. „Тя беше направена съгласно договор от 19.01.2017 г. между МОН и Българската асоциация за лица с интелектуални затруднения, обясни народният представител от групата на социалистите. „Аналитичният доклад трябва да е предоставен в МОН не по-късно от 30.04.2017 г. Освен информация за основните изводи от Оценката, настоявам и да ми бъде предоставен аналитичния доклад и съпътстващата го информация”, заявява Ирена Анастасова.", "date": "2017-06-14", "title": "Депутатът от БСП Ирена Анастасова към министър Красимир Вълчев: Колко училища ще бъдат закрити заради отпадането на 8-ия клас?"}
{"url": "http://www.focus-news.net/news/2017/06/14/2404899/afp-afganistanski-mladezh-ekstradiran-ot-shvetsiya-e-ubit-v-kabul-alarmirat-pravozashtitnitsi.html", "text": "Правозащитната организация „Хюман Райтс Уоч“ съобщи, че афганистански младеж, екстрадиран от шведските власти, е убит в Кабул, и призова европейските нации да преустановят връщането на мигранти в Афганистан, предава AFP.\r\nТийнейджърът е бил сред група 20 търсещи убежище, които шведските власти са върнали обратно в родината им на 30 май. Младежът е загинал при нападение на 3 юни срещу погребално шествие.\r\n„Европейските държави  все повече отхвърлят молбите за убежище на афганистанците, без при това да отричат техните нужди за защита. Идеята, че Кабул се смята за сигурен за афганистанците, има реални последици ... Кабул не е безопасен\", се казва в изявление от правозащитната организация.Тереза Герова", "date": "2017-06-14", "title": "AFP: Афганистански младеж, екстрадиран от Швеция, е убит в Кабул, алармират правозащитници"}
{"url": "http://www.focus-news.net/news/2017/06/14/2404902/burgas-apelativniyat-sad-othvarli-iskovete-na-obshtina-nesebar-za-imota-v-morskata-gradina-na-obzor.html", "text": "Състав на Апелативен съд – Бургас отхвърли предявените от община Несебър искове против „СМК Бургас“ ЕАД, гр. Бургас, Бонка П. и Станимир П. за прогласяване нищожност на сделките с имот, представляващ УПИ III – общ., с площ 615 кв. м в кв. 15 по плана на гр. Обзор, с предвиждане за „бар“. Това съобщават от пресцентъра на Апелативен съд - Бургас.\r\nПроизводството пред Апелативен съд – Бургас е образувано по жалба на Бонка П. и Станимир П., двамата от гр. София. против решение на ОС – Бургас. В съдебния акт на първата инстанция е посочено, че предмет на трите сделки е имот – публична общинска собственост, извън гражданския оборот и съдът е приел, че разпорежданията са нищожни поради невъзможен предмет, без значение на участващите в тях правни субекти. Жалбоподателите твърдят, че решението е постановено при съществени процесуални нарушения и пледират за постановяване на друго, с което да бъдат отхвърлени предявените искове за нищожност на сделките с довода, че към момента на първата разпоредителната сделка имотът е бил частна общинска собственост.\r\nСъставът на Апелативен съд – Бургас е приел, че първоинстанционният съд е постановил неправилно решение, което е необосновано от доказателствата по делото и несъобразено с приложимия закон.\r\nПървият договор за покупко-продажба е сключен между община Несебър като продавач и „Производствено-техническа база“ АД, Бургас като купувач на 14.04.2003г. Договор за продажба на същия имот е сключен  отново през 2003 г. между „Производствено-техническа база“ АД и „Меридиан-98“ АД, гр.София При третата сделка от 2005 г. „Меридиан-98“ АД продава парцела на Станимир П., като сделката е извършена по време на брака му с Бонка П.\r\nВ разглеждания случай община Несебър твърди, че имотът е актуван през 1999г. и има статут на публична общинска собственост, поради това, че същият е част от парка на гр.Обзор, което сочи на предназначение за трайно задоволяване на обществени потребности от общинско значение по смисъла на Закона за общинската собственост, в редакцията, действаща към 2003г.\r\nНастоящата инстанция е намерила горната теза за несъстоятелна. Както се посочва в материалите по делото, парцелът в кв.15 по плана на гр.Обзор, от 1993 г. и до настоящия момент, е предвиден за застрояване с търговско предназначение „за бар“, а не „за парк“. Към момента на продажбите не се установява реално на място да е бил част от парк, с надлежно изпълнено парково строителство. Урегулиран поземлен имот, отреден по ПУП-ПРЗ „за бар“, а не „за парк“, в който и фактически не е осъществено надлежно парково строителство, не съставлява имот, предназначен за трайно задоволяване на обществени потребности от общинско значение. Становището на въззивния състав е, че такъв имот няма характера на публична общинска собственост. Фактът, че по-късно във времето теренът е благоустроен, върху него има тревна площ, детска площадка и алея, без съответна промяна на предназначението по плана, не може да обоснове извода, че парцелът е бил със статут на публична общинска собственост и то към момента, когато са извършени сделките\r\nСъдът е посочил, че към периода, за който общината претендира имотът съставлява частна общинска собственост, поради което и съгласно закона няма пречки да бъде обект на разпоредителни сделки. Втората инстанция е приела, че атакуваните покупко-продажби са действителни, а исковете за нищожност са неоснователни и следва да бъдат отхвърлени.\r\nРешението подлежи на обжалване пред ВКС в едномесечен срок", "date": "2017-06-14", "title": "Бургас: Апелативният съд отхвърли исковете на Община Несебър за имота в морската градина на Обзор"}
{"url": "http://www.focus-news.net/news/2017/06/14/2404883/afp-pozharat-v-london-mnogo-hora-ostavat-v-neizvestnost.html", "text": "„Много хора“ остават в неизвестност, след като в 24-етажна жилищна сграда в британската столица избухна силен пожар. Това заяви кметът на Лондон Садик Хан, уточнявайки, че пожарните екипи са достигнали до 12-тия етаж на горящия блок, предава AFP.\r\n„Много хора са в неизвестност. Някои от тях може би са намерили сигурен подслон в домовете на техни съседи или приятели“, изрази надежди кметът на британската столица в коментар за местен телевизионен канал.Тереза Герова", "date": "2017-06-14", "title": "AFP: Пожарът в Лондон: „Много хора“ остават в неизвестност"}
{"url": "http://www.focus-news.net/news/2017/06/14/2404901/veliko-tarnovo-nuleva-kravna-grupa-s-polozhitelen-rezus-faktor-e-nay-tarsenata-v-transfuzionna-hematologiya-v-grada.html", "text": "Нулева кръвна група с положителен резус-фактор е най-търсената в трансфузионна хематология при Великотърновската болница. Това заяви пред журналисти в старата столица д-р Мариана Витанова, началник на медицинския отдел, предаде репортер на Радио „Фокус“ – Велико Търново. Витанова посочи, че в Отделението винаги има нужда от всякакви кръвни запаси, които никога не са излишни. Тя благодари на всички, които се отзовават и ги призова да агитират свои близки и приятели също да го правят.\r\nЗа първите пет месеца на настоящата година 994 души са дарили кръв във великотърновския център. От тях 851 души са близки и родственици. За същото време на миналата година те са били 1071 души. „Разчита се почти изцяло на фамилното кръводаряване, а целта е доброволното“, коментира д-р Витанова. Според нея, за да се мотивират хората, трябва да има постоянна информационно-образователна кампания за този хуманен дълг.„Фокус“ припомня, че кръв може да дари всеки пълнолетен гражданин с тегло над 50 кг, който е в добро здравословно състояние. Преди самия процес се правят пълни медицински изследвания. Отделението по трансфузионна хематология във Велико Търново приема кръводарители във всеки делничен ден в часовете между 08.00 и 13.00 часа. Минималния срок между две кръводарявания е 60 дни.\r\nЛуиза ТРАНЧЕВА", "date": "2017-06-14", "title": "Велико Търново: Нулева кръвна група с положителен резус-фактор е най-търсената в трансфузионна хематология в града"}
{"url": "http://www.focus-news.net/news/2017/06/14/2404904/antoniu-guterish-v-ramkite-na-iznenadvashta-vizita-v-kabul-nyama-voenno-reshenie-na-konflikta-v-afganistan.html", "text": "Няма военно решение на конфликта в Афганистан, който принуди рекорден брой хора да напуснат домовете си. Това заяви генералният секретар на ООН Антониу Гутериш в рамките на изненадващата си двудневна визита в Кабул, предава Reuters.\r\nПървото посещение на Гутериш в размирната страна в качеството му на генерален секретар се случва в момент, в който афганистанското правителство е изправено пред вътрешни сътресения, талибаните бележат успехи, а международната стабилизираща мисия обмисля изпращането на хиляди допълнителни войници, които да окажат помощ на афганистанските сили за сигурност. \r\nТези комбинирани заплахи задълбочават кризата с бежанците и вътрешно разселените лица, принуждавайки международни органи като ООН да призоват за спешно финансиране.\r\nКризата може да бъде решена само с края на войната, подчерта Гутериш при посещение в импровизиран лагер в покрайнините на Кабул, в който се настанят афганистанците, разселени от сраженията.\r\n\"Мирът е решението на проблема\", категоричен бе португалският политик, който по-рано заемаше поста на върховен комисар на Агенцията на ООН за бежанците..Тереза Герова", "date": "2017-06-14", "title": "Антониу Гутериш в рамките на изненадваща визита в Кабул: Няма военно решение на конфликта в Афганистан"}
{"url": "http://www.focus-news.net/news/2017/06/14/2404905/bchk-i-domat-na-kinoto-si-partnirat-vav-filmov-maraton-za-preventsiya-na-vodniya-travmatizam.html", "text": "Водноспасителната служба към Българския Червен кръст представя поредица от документални филми в Дома на киното всеки четвъртък до края на юли. Това съобщиха от пресцентър на БЧК.  \r\nУтре, 15 юни, от 19.30 часа е първата прожекция на филма „Действия при наводнения – спасяване в бързотечащи води“. \r\nВ разгара на летния сезон, когато много хора търсят прохлада край водните площи, спасителите препоръчват да се спазват някои основни правила. Те са поднесени по забавен и оригинален начин, за да бъдат приятни емоциите край водата както за възрастните, така и за децата.\r\nПрезентатор ще бъде Ромуалдас Каминскас - експерт в Националния съвет на БЧК и воден спасител.\r\nНачалото на прожекцията е 19.30 часа в Дома на киното на ул. „Екзарх Йосиф“, 37. Входът е свободен.", "date": "2017-06-14", "title": "БЧК и Домът на киното си партнират във филмов маратон за превенция на водния травматизъм"}
{"url": "http://www.focus-news.net/news/2017/06/14/2404910/blagoevgrad-1-260-grama-suha-masa-i-22-kanabisovi-rasteniya-sa-izzeti-pri-proverka-na-chasten-imot-v-selo-karnalovo.html", "text": "1 260 грама суха маса и 22 канабисови растения са иззети при проверка на частен имот в село Кърналово. Това съобщиха от пресцентъра на МВР. Полицейски служители на РУ – Петрич проверили къща и прилежаща към нея градина в село Кърналово. Жилището било обитавано от лице с инициали В. Г. (на 35 г.) от с. Кърналово. Там криминалисти открили около 1 260 грама тревиста маса, реагираща положително на канабис, а в оранжерия до къщата - около 22 канабисови растения, с общо тегло около 235 грама. Мъжът е задържан с полицейска мярка за 24 часа, уведомена е районната прокуратура. Работата по случая продължава.", "date": "2017-06-14", "title": "Благоевград: 1 260 грама суха маса и 22 канабисови растения са иззети при проверка на частен имот в село Кърналово"}
{"url": "http://www.focus-news.net/news/2017/06/14/2404909/haskovo-obshtinata-podpisa-dogovora-za-remont-na-stadion-haskovo-srokat-za-obnovyavaneto-e-60-dni.html", "text": "До 60 дни Хасково трябва да има обновен градски стадион, това става ясно от подписаният договор между Общината и изпълнителя на проекта „Одесос строй“, съобщиха от пресцентъра на Община Хасково. Срокът започва да тече от днес. В случай на неизпълнение на договора фирмата дължи неустойка 1% на ден от сумата по договора, която е 532 988 лева. Ремонтът предвижда подмяна на тревното покритие на терена и изграждане на лекоатлетическа писта със ширина 8 метра.\r\n6 фирми кандидатстваха по обявената обществена поръчка за избор на фирма изпълнител на ремонта на стадион „Хасково“. Максималната стойност на поръчката не можеше да надвишава: 595 469.87 лв.\r\n Строителството бе възложено във връзка с Договор за финансово подпомагане на строителството и ремонта на спортни обекти и съоръжения между Министерството на младежта и спорта и Община Хасково. Строителните дейности ще бъдат изпълнени във връзка с получено финансово подпомагане от Министерството на младежта и спорта на проектно предложение на Община Хасково: „Ремонт на официален терен на стадион „Хасково“ и изграждане на лекоатлетическа писта на стадион „Хасково“.\r\nСтроително-ремонтните работи на официалния терен на стадион „Хасково“ обхващат оформяне на коренова зона, изпълнение на дренаж и автоматична поливна система. За целта ще се изпълнят изкопни работи, подравняване с лазерен грейдер на основата и последващото й уплътняване преди полагането на дренажните тръби. По оформянето на кореновата зона ще бъдат извършени следните дейности: доставка, полагане и подравняване, както и уплътняване на същата с лазерен грейдер. Ще се достави професионално сертифициран спортен чим за интензивно натоварване. Същият ще бъде лазерно подрязан в момента на изваждане, с вградена ПВЦ мрежа за здравина. Ще се извърши и наторяване на с разтворима гранулирана тор. Кореновата зона трябва да съдържа 75% селектиран пясък и 25% хумус и органични вещества. Дебелината на тревния чим да е не по-малка от 3 см, а основата на чима да е с мин. 80% пясък. Ще се  изпълнени поливна система за тревната настилка, която включва полагане и монтиране на разпръсквачи, тръби и фасонни части, както и управление на поливната инсталация и изграждане на помпена станция. Предвижда се и доставка и монтаж на резервоар 20 кв. м, вкл. автоматик при пълнене и свързващи звена.\r\nСтроително-монтажните работи по изграждането на лекоатлетическа писта на стадион „Хасково“ обхваща следните видове работи: изкоп с дълбочина 30 см, вкл. извозване до депо и уплътнение на земното легло; доставка и полагане на трошено-каменна фракция, вкл. уплътняването й; доставка и полагане на асфалтобетон с едра зърнометрия с дебелина 4 см за основа; доставка и полагане на асфалтобетон с финна зърнометрия с дебелина 4 см за финиш; доставка и монтаж (с консумативи и разчертаване) на двуслойна лекоатлетическа настилка за бягане. Лекоатлетическата писта трябва да е с обща дебелина 13,5 мм, включително долен еластичен каучуков слой, горен повърхностен слой от цветни EPDM гранули, положени върху равномерно разлят цветен полиуретан. Предвижда се още доставка и полагане на бетонов бордюр от външната страна на пистата.", "date": "2017-06-14", "title": "Хасково: Общината подписа договора за ремонт на стадион Хасково, срокът за обновяването е 60 дни"}
{"url": "http://www.focus-news.net/news/2017/06/14/2404907/korneliya-ninova-bsp-e-posledovatelna-v-politikata-za-preizchislyavane-na-pensiite-pravili-sme-go-prez-2008-g-edinstveniyat-pat-v-koyto-tova-se-e-sluchilo-za-pensionerite.html", "text": "БСП  е последователна в политиката за преизчисляване на пенсиите, правили сме го през 2008 г. - единственият  случай, в който това е направено за българските пенсионери. Това каза  лидерът на БСП Корнелия Нинова от името на вносител на промените в Кодекса за социално осигуряване на първо четене, предвиждащи преизчисляване на старите пенсии със средния осигурителен доход за 2016 г., предаде репортер на Агенция „Фокус“.  „Внесохме този законопроект на първо място, защото сме го обещали. Както в предизборната кампания за последните парламентарни избори, така и сме провеждали тази политика последователно, когато сме били в управление и, когато сме били в опозиция. По същия начин сме направили преизчисление на пенсиите през 2008 г. Единственият случай, в който такова нещо е направено за българските пенсионери“, заяви лидерът на БСП.  Тя призова  да се спре да се повтаря, че Бойко Борисов плаща пенсиите. „Не ги плаща той, а ги плащат българските граждани с вноските, които плащат днес работещите хора“, заяви Нинова. По думите й немалка част от българските граждани са с доходи на границата на физическото оцеляване и в най-голяма степен това се отнася за българските пенсионери и то тези над 65-годишна възраст.  „Бедните възрастни са нараснали от 28 % през 2014  г. на 33 % през 2015 г. Границата на бедността за 2017 г. е 314 лв, а минималната пенсия, ако я увеличите от 1 юли ще бъде 180 лв. Разликата я виждате. Над 1 млн. и 300 хил. пенсионери, а това е над 60 % от общия брой на пенсионерите в България, са с пенсии под границата на бедност. Според средносрочната прогноза на правителството при приемането на бюджета за 2017 г. следващите 3 години пенсиите ще нарастват средно с около 2,5 % на година, което сами разбирате, че е нищо за живота на тези хора“, каза Нинова. „Положението наистина е тежко и нетърпимо и изисква бързи и неотложни мерки, но разположени така във времето, че да не нарушават основните принципи на осигуряването“, допълни Нинова. Според нея трябва да се започне с преизчисляване на старите пенсии. Лидерът на БСП Корнелия Нинова се обърна към управляващите: „Всички знаем, че има проблеми с ниските пенсии на възрастните хора. Ето нашето предложение. Нека чуем вашето. Под натиска на ГЕРБ  \"Обединени патриоти\" се отказаха от идеята да направят минималната пенсия 300 лв. Ние последователно от 2008 г., когато сме го правили на практика, през времето, когато сме били опозиция, повтаряме и правим едно и също“, каза Нинова. \r\nДеница КИТАНОВА", "date": "2017-06-14", "title": "Корнелия Нинова: БСП е последователна в политиката за преизчисляване на пенсиите, правили сме го през 2008 г. - единственият път, в който това се е случило за пенсионерите"}
{"url": "http://www.focus-news.net/news/2017/06/14/2404912/anton-kutev-bsp-prodalzhavame-da-se-borim-za-pravata-na-horata-s-uvrezhdaniya.html", "text": "Продължаваме да се борим за правата на хората с увреждания, заяви председателят на Комисията по взаимодействие с неправителствените организации и жалбите в Народното събрание Антон Кутев на благотворителен търг в подкрепа на хората с увреждания, съобщиха от пресцентъра на БСП.  ПГ на „БСП за България“ се включи в инициативата, която беше организирана от комисията и Центъра за независим живот. Лидерът на БСП Корнелия Нинова купи от името на ПГ една от инвалидните колички, превърнати от художничката Нина Жишева в произведения на изкуството и дарени за търга. Те са наречени пеперудени колички.\r\nКонкретната цел на търга бе да се купят асансьори за столично училище, където две деца имат нужда да се движат  с инвалидни колички и се налага майките им да ги носят три етажа по стълбите на училището.\r\nРъководената от Антон Кутев комисия си поставя за цел - с тази инициатива да привлече повече внимание към проблемите на хората с увреждания, които също имат право на достоен живот. „Искаме тази сесия на Народното събрание да я посветим на хората с увреждания“, заяви председателят на комисията.\r\nВодещата на търга и член на комисията, Нона Йотова, пое ангажимент пред присъстващите хора с увреждания, това да не е последната такава инициатива и тепърва да се предприемат и много законодателни стъпки за облекчаване на тяхната социализация.", "date": "2017-06-14", "title": "Антон Кутев, БСП: Продължаваме да се борим за правата на хората с увреждания"}
{"url": "http://www.focus-news.net/news/2017/06/14/2404913/ep-byuroto-na-ep-sazdava-rabotna-grupa-za-prerazglezhdane-spisaka-na-razhodite-koito-da-badat-pokrivani-ot-nadbavkata-za-obshti-razhodi.html", "text": "На заседанието на Бюрото на 12 юни председателят на Европейския парламент Антонио Таяни създаде специална работна група, която да финализира преразглеждането на списъка на разходите, които могат да бъдат покривани от надбавката за общи разходи (GEA), отпускана от ЕП на евродепутатите, се казва в съобщение от пресслужбата на ЕП.\r\nВъз основа на предложение, представено от генералния секретар на заседанието на Бюрото от 15 май 2017 г., преразглеждането на списъка ще има за цел да изясни и затвърди съществуващите правила и добри практики. \r\nРеформата отговаря на исканията на пленарната зала на Парламента по този въпрос. В резолюцията си от 5 април 2017 г. относно бюджетната прогноза за приходите и разходите на Европейския парламент за финансовата 2018 година, Парламентът призова „генералния секретар да представи на Бюрото по-точен списък на поеманите разходи в рамките на надбавката за общи разходи“. По същия начин в резолюцията си от 27 април 2017 г. относно освобождаването от отговорност във връзка с изпълнението на общия бюджет на Европейския съюз за финансовата 2015 година Парламентът призова „Бюрото да определи и да публикува правилата относно използването на надбавката за общи разходи“. \r\nРевизираният списък ще бъде внесен за приемане в Бюрото на Парламента до края на годината. Той ще бъде придружен от допълнителни препоръки за следващия мандат на ЕП. Междинен доклад за напредъка, постигнат от работната група, ще бъде представен на Бюрото на заседанието му през октомври 2017 г. \r\nВременната работна група е представлявана от: \r\n‒       Давид-Мария Сасоли, съпредседател; \r\n‒       Райнер Виланд, съпредседател; \r\n‒       Ришард Чарнецки, член; \r\n‒       Павел Теличка, член; \r\n‒       Димитриос Пападимулис, член; \r\n‒       Улрике Луначек, член; \r\n‒       Елизабет Морен-Шартие, член; \r\n‒       Владимир Манка, член.", "date": "2017-06-14", "title": "ЕП: Бюрото на ЕП създава работна група за преразглеждане списъка на разходите, които да бъдат покривани от надбавката за общи разходи"}
{"url": "http://www.focus-news.net/news/2017/06/14/2404914/gabrovo-2-godishno-dete-e-s-opasnost-za-zhivota-sled-intsident-po-vreme-na-darvodobiv-v-rayona-na-selo-selishte.html", "text": "2-годишно дете е с опасност за живота след инцидент по време на дърводобив в района на село Селище. Това съобщиха от пресцентъра на МВР. Досъдебно производство е образувано по случая. Разследването е стартирало вчера, след сигнал от болницата, постъпил на 12 юни, към 17.00 часа, за прието в хирургичното отделение 2-годишно момченце от Дряново. Детето било в тежко състояние, с черепно-мозъчна и гръдна травми, с опасност за живота. Предприети са незабавни действия за изясняване на случая. Според първоначалните данни, момченцето е пострадало по време на дърводобив в района на севлиевското село Селище - детето било затиснато от паднало дърво. Инцидентът е възникнал в присъствието на неговите родители и близки роднини. Работата по цялостното изясняване на случая продължава.", "date": "2017-06-14", "title": "Габрово: 2-годишно дете е с опасност за живота след инцидент по време на дърводобив в района на село Селище"}
{"url": "http://www.focus-news.net/news/2017/06/14/2404908/afp-pozharat-v-london-britanskata-politsiya-potvardi-smartta-na-nay-malko-shest-dushi.html", "text": "Най-малко шестима души са станали жертви на огнената стихия, която погълна 24-етажна жилищна сграда в Лондон, и се очаква броят им да се увеличи. Това потвърди британската полиция, предава AFP.\r\n„Мога да потвърдя шест смъртни случая към момента, но тази цифра вероятно ще нарасне“, заяви полицейският командир Стюарт Кунди.\r\nВ болница са настанени около 50 души.Тереза Герова", "date": "2017-06-14", "title": "AFP: Пожарът в Лондон: Британската полиция потвърди смъртта на най-малко шест души"}
{"url": "http://www.focus-news.net/news/2017/06/14/2404898/vitsepremierat-valeri-simeonov-organizira-ogled-s-vertolet-na-ogradata-po-balgaro-turskata-granitsa.html", "text": "Заместник министър-председателят по икономическата и демографската политика Валери Симеонов организира в четвъртък от 10.00 часа оглед  и обход на охранително-възпиращото съоръжение по българо-турската граница, съобщиха от политическия кабинет на вицепремиера Симеонов. БСП и ДПС са отхвърлили поканата.\r\nОгледът ще бъде извършен с военен вертолет от авиобаза „Крумово“ в отговор на повишения обществен интерес към завършването на строителството на граничното съоръжение. \r\nВицепремиерът приема граничната инфраструктура за обект от първостепенно значение за националната сигурност, към който трябва да се подхожда с изключително внимание и политическа отговорност.", "date": "2017-06-14", "title": "Вицепремиерът Валери Симеонов организира оглед с вертолет на оградата по българо-турската граница"}
{"url": "http://www.focus-news.net/news/2017/06/14/2404915/darzhavniyat-glava-rumen-radev-shte-poseti-varna.html", "text": "Държавният глава Румен Радев ще посети Варна на 15 юни, съобщиха от прессекретариата на държавния глава. Президентът ще се срещне с кмета Иван Портних и неговия екип в сградата на Община Варна.  \r\nВ сградата на Радио Варна държавният глава ще разговаря с културни дейци от града.   \r\nВ Аулата на Икономическия университет президентът Румен Радев ще участва в инициативата на Европейската комисия „Граждански диалог“.", "date": "2017-06-14", "title": "Държавният глава Румен Радев ще посети Варна"}
{"url": "http://www.focus-news.net/news/2017/06/14/2404918/ministar-nikolay-nankov-shte-otkrie-seminar-na-tema-inteligentni-gradove-v-plovdiv.html", "text": "Министърът на регионалното развитие и благоустройството Николай Нанков ще открие работен семинар на тема „Интелигентни градове“ в Пловдив утре, 15 юни, от 10.30 часа в хотел „Империал“. Това съобщиха от пресцентъра на министерството. Важната роля на градовете в политиката на сближаване и възможностите за инвестиции от страна на Европейския съюз в областта на устойчивото градско развитие в България ще бъдат в центъра на дискусиите по време на двудневния семинар, който ще продължи и на 16 юни. \r\nСъбитието, организирано от Европейската комисия, Генерална дирекция „Регионална и градска политика“, в сътрудничество с Министерството на регионалното развитие и благоустройството и Мрежата за градско развитие, ще събере представители на институциите и експерти от 39-те града в България, подпомагани със средства на ЕС за интегрирано и устойчиво градско развитие през периода 2014-2020 г. В него ще участват също Витория Алиата ди Вилафранка, директор на дирекция „Изграждане на административен капацитет“ в ГД „Регионална и градска политика“ и заместник-министърът на регионалното развитие и благоустройството и ръководител на Управляващия орган на ОПРР Деница Николова.\r\nСеминарът ще предостави възможност за дискусии по въпросите, свързани със стратегическото използване на тези инвестиции, обмен на опит и добри практики, използвайки помощта на Европейската комисия, както и на експерти от други страни членки, участващи в управлението на подобни проекти.\r\nВ рамките на форума е предвидено представителите на ЕК да посетят реализирани обекти с европейско финансиране по ОП „Регионално развитие“ 2007-2013 г. в Пловдив и Асеновград.", "date": "2017-06-14", "title": "Министър Николай Нанков ще открие семинар на тема „Интелигентни градове“ в Пловдив"}
{"url": "http://www.focus-news.net/news/2017/06/14/2404893/alsat-m-makedoniya-zoran-zaev-s-pozitivni-ochakvaniya-za-sreshtata-dimitrov-kodzias.html", "text": "Премиерът Зоран Заев има положителни очаквания за днешната среща между външните министри на Македония и Гърция, Никола Димитров и Никос Кодзиас, подчертавайки, че двамата дипломати ще обърнат специално внимание за подобряване на доверието между двете балкански страни, предава телевизионният канал „Алсат-М“.\r\nСмята се, че всичко, което представлява интерес на двете страни в областта на външните работи, ще бъде открита тема за разговор, допълни още лидерът на македонските социалдемократи.\r\n„Всяка среща е шанс за намиране на решение за деблокиране на нашите процеси към пълна интеграция в НАТО и Европейския съюз. Знам, че всяка среща с приятелски намерения може да сближи позициите и да намери решение за тази наистина малка страна, тук на Балканите, нашата Република Македония“, коментира пред репортери Заев.Тереза Герова", "date": "2017-06-14", "title": "„Алсат-М“ (Македония): Зоран Заев с позитивни очаквания за срещата Димитров-Кодзиас"}
{"url": "http://www.focus-news.net/news/2017/06/14/2404919/plovdiv-55-godishen-mazh-e-zadarzhan-za-shofirane-s-nad-3-promila-alkohol.html", "text": "55-годишен мъж е задържан за шофиране с над 3 промила алкохол. Това съобщиха от ОДМВР - Пловдив. Вчера, около 12.20 часа, в село Скутаре служители на РУ – Труд проверили лек автомобил “ВАЗ”, управляван от 55-годишен жител. Мъжът бил тестван с дрегер за алкохол и апаратът отчел над 3 промила. С полицейска заповед нарушителят е задържан за едно денонощие. Образувано е бързо производство.", "date": "2017-06-14", "title": "Пловдив: 55-годишен мъж е задържан за шофиране с над 3 промила алкохол"}
{"url": "http://www.focus-news.net/news/2017/06/14/2404922/stara-zagora-chetirima-maloletni-sa-ustanoveni-za-krazhba-na-dva-avtomobila-v-chirpan.html", "text": "Четирима малолетни са установени като автори на противозаконни отнети два автомобила. Това съобщиха от пресцентъра на МВР. На 13 юни в РУ - Чирпан  бил получен сигнал за откраднат лек автомобил \"Фолксваген Венто\", собственост на 34 годишен-мъж от Чирпан. По-късно колата била открита, блъсната в ограда на частен имот в града. По случая било образувано досъдебно производство. Същия ден бил подаден сигнал, че неизвестен противозаконно е отнел лек автомобил \"Опел Вектра\", собственост на 46-годишна жена от Чирпан. Малко по-късно колата била открита – също катастрофирала в друга в ж.к. “Младост“ в града. В резултат на проведените оперативно–издирвателни действия криминалистите установили извършителите – четирима малолетни – един от Пловдив и трима от Чирпан. Работата по случаите продължава.", "date": "2017-06-14", "title": "Стара Загора: Четирима малолетни са установени за кражба на два автомобила в Чирпан"}
{"url": "http://www.focus-news.net/news/2017/06/14/2404916/svetlana-angelova-gerb-za-preizchislyavaneto-na-pensiite-tryabva-da-se-povishat-dohodite-na-balgarskite-pensioneri-no-saobrazno-finansovite-vazmozhnosti.html", "text": "Безспорно е, че трябва да се повишат доходите на българските пенсионери, тъй като са ниски, но това трябва да стане много внимателно и съобразно с финансовите възможности на бюджета, на Държавното обществено осигуряване и най-вече с основните принципи и възприетата законодателна рамка в областта на социалното осигуряване. Това заяви от парламентарната трибуна народният представител от ПГ на ГЕРБ Светлана Ангелова по време на дебатите по първо четене на предложението за промените в Кодекса за социално осигуряване, предвиждащи преизчисляването на т. нар. стари пенсии, предаде репортер на Агенция „Фокус”. „С настоящия законопроект се предлага преизчисляване на всички пенсии, отпуснати до 31 декември 2012 от 1 юли 2017 година, като индивидуалният коефициент на лицето се умножи със средно месечния осигурителен доход за страната за 2013 година, като са посочени 618,06 лева. Ние, от ПГ на ГЕРБ анализирахме внимателно предложението на колегите от БСП. В случая подходихме експертно, с нужните разчети. Има една важна грешка в предложения законопроект, по отношение на средно месечния доход в страната за 2013г.”, обясни Ангелова и подчерта, че той е в размер на 648,73 лева, а не посоченият в законопроекта  - 618,06 лв. „Именно с този доход са изчислени пенсиите, отпуснати през месец януари 2014 година”, поясни Ангелова. Тя се обърна към вносителите от БСП с думите: „Аз съм убедена, че вие ще омаловажите тази важна грешка и ще кажете, че това са технически детайли. Уважаеми колеги, когато става въпрос за финансови параметри и да подходим експертно”. \r\nВ реплика народният представител от „БСП за България” Георги Гьоков заяви, че държавата разполага с финансов ресурс за извършване на преизчисляването, а при последното извършено системата е издържала. \r\nВ реплика Надя Клисурска-Жекова обясни, че в страната ни твърде много пенсионери преживяват с доходи под прага на бедността, което обосновава необходимостта от тези законови промени. \r\nВ дуплика Светлана Ангелова подчерта, че според нея демагогията и популизма са изместили експертността в дебата и изрази съмнение, че такива промени крият риск за пенсионната система. \r\nИван ЛАЗАРОВ", "date": "2017-06-14", "title": "Светлана Ангелова, ГЕРБ, за преизчисляването на пенсиите: Трябва да се повишат доходите на българските пенсионери, но съобразно финансовите възможности"}
{"url": "http://www.focus-news.net/news/2017/06/14/2404917/kyustendil-dvama-dushi-sa-zadarzhani-za-uchastie-v-shema-za-telefonni-izmami.html", "text": "Криминалисти са задържали двама за участие в схема за телефонни измами. Това съобщиха от пресцентъра на МВР. Установено е, че преди седмица лицето с инициали М. Н. (на 19 г.) и лице с инициали А. Г. (на 20 г.) са взели пари и златни накити от 78–годишна жена от Кюстендил. Непознатите ѝ позвънили на домашния телефон, че дъщеря ѝ се нуждае спешно от лечение, за което са необходими пари. Така, въведена в заблуждение, възрастната жена предала 408 лева и златни накити. Установено е, че 19-годишният младеж с инициали М. Н. бил регистриран в интернет като търсещ работа, нает е от плевенски „работодател“ за извършване на куриерски услуги, а лицето с инициали А. Г. го придружавал докато пътува. Двамата мъже били насочвани по телефона къде да занесат пратката – крайната дестинация била село Обнова, Плевенско. Там оставяли на указано място пратката, а хонорарът бил 200 лева. Задържаните са от Перник, по случая е образувано досъдебно производство. Продължава работата по изясняване съпричастността им към други извършени измами в Югозападна България.", "date": "2017-06-14", "title": "Кюстендил: Двама души са задържани за участие в схема за телефонни измами"}
{"url": "http://www.focus-news.net/news/2017/06/14/2404903/kostadin-ivanov-kmet-na-shishmantsi-ochakva-se-bedstvenoto-polozhenie-v-seloto-da-bade-otmeneno-tazi-vecher.html", "text": "Очаква се бедственото положение в пловдивското село Шишманци, което бе обявено на 2 юни заради пожар в склад за преработка на пластмасови отпадъци, да бъде отменено тази вечер или най-късно утре сутрин. Това каза за Радио „Фокус“ – Пловдив кметът на населеното място Костадин Иванов. По думите му, все още продължават гасителните действия на територията на склада, но те са във финална фаза. „Извършват се довършителни извозвания на отпадъци с фадроми. Ситуацията е под контрол“, подчерта Иванов. Кметът на селото посочи, че складът за преработка на пластмасови отпадъци се пали за втори път.\r\nКостадин Иванов припомни, че жителите на селото и общинската управа са поискали комплексна проверка от институциите за състоянието на района около завода за преработка на отпадъци, за разрешителни и съгласуване с нормативите за работа там. Очакват се резултатите.\r\nТони МИХАЙЛОВ", "date": "2017-06-14", "title": "Костадин Иванов, кмет на Шишманци: Очаква се бедственото положение в селото да бъде отменено тази вечер"}
{"url": "http://www.focus-news.net/news/2017/06/14/2404924/haskovo-korz-i-obshtinska-politsiya-zapochvat-proverka-na-vida-na-izhvarlenite-otpadatsi.html", "text": "КОРЗ и Общинска полиция започват проверка на вида на изхвърлените отпадъци във връзка със зачестилите случаи с изхвърлени производствени отпадъци в контейнерите за битови отпадъци, което е недопустимо и неразрешено. Така се създават затруднения при обслужването на съдовете, получава се нерегламентирано замърсяване и запълване свободния обем, предназначен за събиране на битовата смет. Това съобщиха от пресцентъра на Община Хасково.\r\n Общинското звено КОРЗ и Общинска полиция ще извършват необходимите проверка за контрол за недопускане изхвърлянето  на производствени отпадъци в съдовете за битова смет. За извършените нарушения глобите за физически лица са от 300 до 1000 лева, а за юридически лица за неопасни отпадъци глобата е от 1400 до 4000 лв., а за опасни отпадъци глобата е от 10 000 до 50 000 лв.\r\nСъщо при извършването на ремонтни работи  не е разрешено изхвърлянето на строителни отпадъци в контейнерите за битови отпадъци. За целта е определена площадка за строителни отпадъци, за ползването на която се получава разрешение от общината.\r\nОт общината се обръщат към гражданите с призив да използват  по предназначение поставените съдове за различните по вид отпадъци:\r\n-\tКонтейнерите тип „Бобър“ и кофи – за битови отпадъци\r\n-\tКафявите контейнери – за зелените отпадъци\r\n-\tСини контейнери тип „Иглу“ – за хартиени отпадъци от опаковки\r\n-\tЖълти контейнери тип „Иглу“ – за пластмасови и метални отпадъци от опаковки\r\n-\tЗелени контейнери тип „Иглу“ – за стъклени отпадъци от опаковки.\r\nИзползването по предназначение на различните съдове е важно за опазването на околната среда в нашия красив град\r\nОт Общината призовават да се прилага на практика  разделното събиране на отпадъци и при забелязване на нарушения да изпращате сигнали в  на телефон – 038 603 339, за предприемане на необходимите мерки.", "date": "2017-06-14", "title": "Хасково: КОРЗ и Общинска полиция започват проверка на вида на изхвърлените отпадъци"}
{"url": "http://www.focus-news.net/news/2017/06/14/2404920/balgarskoto-posolstvo-v-london-sledi-razvitieto-na-situatsiyata-s-pozhara-v-zhilishtnata-sgradata-i-poddarzha-postoyanen-kontakt-s-mestnite-vlasti.html", "text": "Към 09.30 часа българско време няма постъпила информация за пострадали български граждани при пожара в жилищна сграда в Лондон, избухнал в ранните часове на 14 юни. Това съобщиха от пресцентъра на Министерство на външните работи.\r\nБългарското посолство в Лондон следи развитието на ситуацията и поддържа постоянен контакт с местните власти. \r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон на българското посолство в Лондон: \r\nПри избиране от Обединеното кралство: \r\nПри избиране от България: \r\nСигнали могат да се подават и на горещата телефонна линия, обявена от британската полиция:  (при избиране от Обединеното кралство)  (при избиране от България)", "date": "2017-06-14", "title": "Българското посолство в Лондон следи развитието на ситуацията с пожара в жилищната сградата и поддържа постоянен контакт с местните власти"}
{"url": "http://www.focus-news.net/news/2017/06/14/2404927/ministar-nikolay-nankov-shte-otkrie-obnovena-zhilishtna-sgrada-po-natsionalnata-programa-za-energiyna-efektivnost-v-yambol.html", "text": "Министърът на регионалното развитие и благоустройството Николай Нанков ще посети град Ямбол утре, 15 юни, съобщиха от пресцентъра на министерството. \r\nВ 14.00 часа Нанков ще открие блок 5 в ж.к. „Хале“, обновен по Националната програма за енергийна ефективност на многофамилни жилищни сгради. След това от 15.00 часа той ще провери напредъка по изпълнението на строително-монтажните работи на блокове 42, 44 и 78 в ж. к. „Граф Игнатиев“, които се финансират от програмата.\r\nПри посещението си в Ямбол министърът ще присъства и на откриването на строителен хипермаркет.", "date": "2017-06-14", "title": "Министър Николай Нанков ще открие обновена жилищна сграда по Националната програма за енергийна ефективност в Ямбол"}
{"url": "http://www.focus-news.net/news/2017/06/14/2404925/burgas-zadarzhani-sa-dve-kriminalno-proyaveni-litsa-za-krazhbi-na-stoynost-nad-10-000-lv.html", "text": "Задържани са две криминално проявени лица за кражби на стойност над 10 000 лв. Това съобщиха от пресцентъра на МВР. В резултат на предприети оперативно–издирвателни действия криминалисти задържаха две лица - мъж с инициали Н. Д. (на 31 г.) и девойка с инициали Х. И. (на 19 г.), и двамата от Бургас. В хода на разследването било установено, че те са извършили пет кражби за периода от 10 до 13 юни. Предмет на посегателствата са били тото-пункт, фризьорски салон, хладилна камера, жилищна кооперация. Оттам откраднали компютър, кафе на зърна, преси и маши, гримове, маски, луканки, суджук, пастърма, кайма, както и детска количка, пари, на обща стойност над 10 000 лева. При проведените процесуално-следствени действия в дома на 19-годишната девойка са открити част от инкриминираните вещи. Наложена им е полицейска мярка за 24 часа. Работата по цялостно документиране на престъпната им дейност продължава.", "date": "2017-06-14", "title": "Бургас: Задържани са две криминално проявени лица за кражби на стойност над 10 000 лв."}
{"url": "http://www.focus-news.net/news/2017/06/14/2404926/vratsa-devetoklasnik-e-daden-na-sad-za-ubiystvo-v-selo-popitsa.html", "text": "Окръжна прокуратура – Враца внесе за разглеждане в съда обвинителен акт срещу М. Илиев за убийство на мъж, извършено от него по особено мъчителен начин - престъпление по чл. 116, ал. 1, т. 6, пр. 2 вр. чл. 115 вр. чл. 63, ал. 2, т. 1 от НК. Това съобщиха от пресцентъра на Апелативна прокуратура - София. Обвиняемият Илиев е ученик в 9-ти клас в гимназия в гр. Бяла Слатина. Контактувал с лица от криминалния контингент и много често злоупотребявал с алкохол. \r\n         На 19 януари 2017 г. в с. Попица, област Враца, обвиняемият, заедно с приятеля си, купили бира и решили да посетят техния съселянин М. Михайлов, по прякор „Мечо“. Петдесет и седем годишният мъж ги поканил в дома си, където тримата първоначално спокойно разговаряли за пребиваването на стопанина в Гърция. \r\n         По-късно, след като изпили бирата, Илиев и Михайлов отишли за ракия и се върнали в къщата на последния, където продължили да консумират алкохол. \r\n         Около 22.00 часа Михайлов станал да танцува, при което хванал Илиев за дрехите го разтърсил. Ядосан младежът посегнал към една празна чиния и ударил с нея мъжа по главата, след което хвърлил по него още две чинии, които се счупили. В резултат на последните два удара пострадалият се свлякъл на дивана, като от главата му започнала да тече кръв. В този момент Илиев взел кухненски нож, намиращ се на масата, и с него нанесъл шест удара в областта на шията на Михайлов. \r\n         След извършването на убийството обвиняемият излязъл от къщата, заключил катинара и изхвърлил ножа в двора, където бил навалял сняг. Впоследствие прибрал се в дома си и легнал да спи. \r\n         На следващия ден, той разказал за случилото се предишната вечер на баща си, който подал сигнал на тел. 112 за извършеното престъпление. \r\n         От 25 януари 2017 г. Илиев е с постоянна мярка за неотклонение „Задържане под стража“. \r\n         От заключението на съдебномедицинската експертиза се установява, че причината за смъртта на Михайлов е остро настъпилата кръвозагуба, вследствие на прерязване на лявата яремна вена. Освен на шията, констатирани са увреждания в областта на главата и лицето. До изпадането му в безсъзнание Михайлов е преживял значителни болки и страдания. \r\n         Комплексната психолого-психиатрична експертиза на непълнолетния Илиев сочи, че той е могъл да разбира свойството и значението на извършеното от него деяние, както и да ръководи постъпките и поведението си. \r\n         Предстои насрочване на първото заседание по делото.", "date": "2017-06-14", "title": "Враца: Деветокласник е даден на съд за убийство в село Попица"}
{"url": "http://www.focus-news.net/news/2017/06/14/2404928/pravda-sarbiya-haradinay-gotvi-napadenie-sreshtu-severno-kosovo.html", "text": "\"Военнопрестъпникът и бивш командир на АОК Рамуш Харадинай, който скоро може да стане премиер на т.нар. държава Косово, се готви насилствено да завладее Северно Косово\", пише белградският \"Правда\", като се позовава на публикация на проруското електронно издание \"Инфомер\".\r\nИзданията цитират информация на неназовани албански портали, в които вече било обявено, че \"Харадинай е готов на твърди стъпки, с които бързо и ефикасно да установи контрол над северната част на Косово\".\r\nПубликацията, която е част от информационната война между Белград и Прищина след победата на крайната коалиция на Рамуш Харадинай на предсрочните избори, проведени в неделя, твърди, че идването на власт на т.нар. Военна коалиция може само да усложни отношенията със Сърбия..Тереза Герова", "date": "2017-06-14", "title": "\"Правда\" (Сърбия): Харадинай готви нападение срещу Северно Косово"}
{"url": "http://www.focus-news.net/news/2017/06/14/2404930/spas-garnevski-gerb-kam-bsp-mobilizirayte-bivshata-chervena-nomenklatura-i-nastoyashtata-chervena-oligarhiya-da-varne-zagrabenoto-ot-naroda-i-pensiite-shte-stanat-dvoyni.html", "text": "Мобилизирайте бившата червена номенклатура и настоящата червена олигархия да върне заграбеното от българския народ и пенсиите ще станат двойни. Това заяви от парламентарната трибуна народният представител  от ПГ на ГЕРБ Спас Гърневски в реплика към Георги Гьоков по време на дебатите по първо четене на предложението за промените в Кодекса за социално осигуряване, внесени от БСП и предвиждащи преизчисляването на т. нар. стари пенсии, предаде репортер на Агенция „Фокус”. \r\n\"Понеже имаше колеги, които си служиха с поезия, ще позволите да ви върна жеста. Партията вее демагогски знамената, че е честна, социална справедлива, но поразровиш ли и ти делата, ще видиш, че е нагла, арогантна и особено крадлива”, заяви Спас Гърневски. \r\nИван ЛАЗАРОВ", "date": "2017-06-14", "title": "Спас Гърневски, ГЕРБ, към БСП: Мобилизирайте бившата червена номенклатура и настоящата червена олигархия да върне заграбеното от народа и пенсиите ще станат двойни"}
{"url": "http://www.focus-news.net/news/2017/06/14/2404929/targovishte-opredeleni-sa-nomerata-na-kandidatite-v-byuletinata-za-chastichnite-izbori-za-kmet-na-obshtina-antonovo.html", "text": "Определени са номерата на кандидатите в бюлетината за частичните избори за кмет на Община Антоново. Това съобщи за Радио „Фокус“ - Шумен Марко Марков, секретар на Общинската избирателна комисия. Под №3 е кандидатът на ГЕРБ Али Алиев, под №4 кандидатът на БСП Цветелина Станкова и под №5 Хайредин Мехмедов, издигнат от ДПС. \r\n5 121 са избирателите в общината. Заявления за гласуване по настоящ адрес се приемат до 17.00 часа на 17 юни.  До тогава се приемат и заявления за гласуване с подвижна избирателна кутия от избиратели с трайни увреждания, които не им позволяват да упражнят избирателното си право в изборното помещение. \r\nМарко Мароков посочи, че подготовката за вота в Община Антоново протича нормално и в срокове. В ОИК няма постъпили сигнали или жалби за нарушения. Със заповед на вр.и.д. кмет на Антоново Исмаил Ибрямов са определени местата за определяне на агитационни материали на кандидатите и партиите по време на предизборната кампания. Забранява се продажбата и употребата на спиртни напитки в магазини, ресторанти, барове, дискотеки, кафенета, павилиони, заведения за обществено хранене и др. на територията на община Антоново от 20.00 часа на 1 юли до 08.00 часа на 3 юли. Забранява се и провеждането на весели ритуали и други масови прояви, създаващи предпоставка за нарушаване на обществения ред на 2 юли.\r\nИвелина ИВАНОВА", "date": "2017-06-14", "title": "Търговище: Определени са номерата на кандидатите в бюлетината за частичните избори за кмет на община Антоново"}
{"url": "http://www.focus-news.net/news/2017/06/14/2404934/akademichniya-savet-na-unss-shte-dade-preskonferentsiya-vav-vrazka-s-kazusa-okolo-izpita-po-geoikonomika-i-regionalno-razvitie.html", "text": "Днес от 16.00 часа в академичната зала (в Ректората) ще се проведе пресконференция, на която ще бъдат оповестени решенията на Академичния съвет на УНСС във връзка с изпита по „Геоикономика и регионално развитие“, проведен на 9 юни т.г. Това съобщиха от пресцентъра на УНСС.\r\nВ пресконференцията ще участват ректорът проф. д.ик.н. Стати  Статев, заместник-ректорът доц. д-р Миланка Славова, академичният омбудсман проф. д-р Благой Колев, председателят на Комисията по етика проф. д.ик.н. Пламен Мишев, председателят на Контролния съвет проф. д-р Виолета Цакова, председателят на Студентския съвет Кристиян Маджуров, председателят на Студентския сенат Даниел Парушев и др.", "date": "2017-06-14", "title": "Академичния съвет на УНСС ще даде пресконференция във връзка с казуса около изпита по „Геоикономика и регионално развитие“"}
{"url": "http://www.focus-news.net/news/2017/06/14/2404923/georgi-gyokov-bsp-kakvo-grazhdansko-kakvo-evropeysko-i-kakvo-razvitie-ima-v-tova-narodat-ti-da-tane-v-dalboka-bednost.html", "text": "Какво гражданско, какво европейско и какво развитие има в това народът ти да тъне в дълбока бедност. Това каза народният представител от ПГ на „БСП за България“ Георги Гьоков по време на дебатите по промените в Кодекса за социално осигуряване на първо четене, предвиждащи преизчисляване на старите пенсии със средния осигурителен доход за 2016 г., предаде репортер на Агенция „Фокус“.  Той посочи, че вместо дълбоката бедност да се преодолява, тя се задълбочава. „Какво му е европейското да си последен в Европа по доходи? \", коментира Гьоков и посочи, че тази бедност засяга най-много възрастните хора. „Нормално ли е да съществува такава картина в 21 век, в една държава членка на ЕС, управлявана през последните 8 години с едно изключение от една година от една партия, която се нарича „Граждани за европейско развитие на България“, коментира Гьоков.  По думите му положението е нетърпимо и се изискват бързи действия. „Нашето предложение го знаете. Знаете как се определя пенсията по Кодекса за социално осигуряване“, каза Гьоков. По думите му с предложенията на БСП в Кодекса за социално осигуряване никой няма да бъде ощетен. Гьоков коментира, че преизчисляването на пенсиите  ще струва в бюджета за  държавното обществено осигуряване около 400 млн. лв, а за 2018 г. - около 410 млн. лв. \"Нали премиерът Борисов твърди, че чака бюджетен излишък от над 3 млрд. лв.\", обясни Гьоков. Според него вместо тези пари да се харчат с постановление на МС, те трябва да се преразпределят съвсем официално и той предложи да се направи едно добро дело за пенсионерите. \r\nДеница КИТАНОВА", "date": "2017-06-14", "title": "Георги Гьоков, БСП: Какво гражданско, какво европейско и какво развитие има в това народът ти да тъне в дълбока бедност"}
{"url": "http://www.focus-news.net/news/2017/06/14/2404931/kyustendil-golyamo-kolichestvo-marihuana-e-zadarzhano-pri-proverka-na-tovaren-avtomobil-na-gkpp-gyueshevo.html", "text": "Голямо количество марихуана е задържано при проверка на товарен автомобил на ГКПП „Гюешево”. По първоначални данни става въпрос за около 100 килограма. Това съобщиха за Радио „Фокус” – Кюстендил от митническия пункт. Марихуаната е открита в гумите на товарен автомобил, преминаващ през граничния пункт, който е с българска регистрация и с водач от чуждестранен произход.\r\nОчаквайте подробности.\r\nВенцеслав ИЛЧЕВ", "date": "2017-06-14", "title": "Кюстендил: Голямо количество марихуана е задържано при проверка на товарен автомобил на ГКПП „Гюешево”"}
{"url": "http://www.focus-news.net/news/2017/06/14/2404935/kyustendil-dosadebno-proizvodstvo-e-obrazuvano-po-sluchaya-s-ustanovenoto-narkotichno-veshtestvo-na-gkpp-gyueshevo.html", "text": "Досъдебно производство е образувано по случая с установеното наркотично вещество на ГКПП „Гюешево”. Това съобщи за Радио „Фокус” – Кюстендил Марияна Сиракова, говорител на Окръжна прокуратура – Кюстендил. По думите ѝ за случая е уведомен наблюдаващият прокурор, но материалите все още не са докладвани, защото продължават процесуално-следствените действия. „Първоначалната информация е, че е спрян ТИР, управляван от турски шофьор. Това са първоначалните данни”, каза Марияна Сиракова. Разследването се извършва от разследващ полицай на „Гранична полиция”. Касае се за марихуана. Към момента се установява количеството на наркотичното вещество и мястото, в което то е било поставено. До 24 часа ще стане ясно дали ще има искане за задържане на водача на моторното превозно средство.\r\nВенцеслав ИЛЧЕВ", "date": "2017-06-14", "title": "Кюстендил: Досъдебно производство е образувано по случая с установеното наркотично вещество на ГКПП „Гюешево”"}
{"url": "http://www.focus-news.net/news/2017/06/14/2404933/manol-genov-bsp-debata-po-kodeksa-za-sotsialno-osiguryavane-ne-e-za-tvorchestvoto-na-spas-garnevski-horata-nyamat-pari-za-darva-lekarstva-i-avtobus.html", "text": "Предметът на дебата по Кодекса за социално осигуряване не е творчеството на г-н Гърневски преди или след 10 ноември. Тук говорим за социални въпроси. Говорим, че хората нямат пари да си купят дърва, нямат паrи да се качат на автобуса, нямат пари за лекарства. Тази част на залата ги унищожава с грешните си решения. Това каза народният представител от ПГ на „БСП за България“ Манол Генов в процедура по начина на водене във връзка с реплика на Спас Гърневски от ГЕРБ в рими, че БСП е особено крадлива по време на дебатите по промените в Кодекса за социално осигуряване на първо четене, предаде репортер на Агенция „Фокус“.  „Г-н председател, ние не сме на литературна вечеринка. Ако на на някой артист му трябва такава сцена да си издекламира стихотворенията, да си намери друго място. Да покани колегите в кафето, в клуба на народния представител“, каза Манол Генов. \r\nДеница КИТАНОВА", "date": "2017-06-14", "title": "Манол Генов, БСП: Дебата по Кодекса за социално осигуряване не е за творчеството на Спас Гърневски -  хората нямат пари за дърва, лекарства и автобус"}
{"url": "http://www.focus-news.net/news/2017/06/14/2404936/zam-ministar-malina-krumova-shte-uchastva-v-konferentsiyata-strategicheska-infrastruktura-i-investitsii-balgariya-2017-na-15-yuni.html", "text": "Заместник-министърът на регионалното развитие и благоустройството Малина Крумова ще участва Дванадесетата годишна конференция „Стратегическа инфраструктура и инвестиции, България 2017“. Форумът ще се проведе утре, 15 юни, от 9.00 часа, в \"София Ивент Център\". Това съобщиха от пресцентъра на МРРБ.\r\nУчастието на заместник-министъра е в първия панел на конференцията, в който ще бъдат дискутирани стратегиите, плановете и очакванията за развитието и финансирането на стратегическата инфраструктура на страната, както и приоритети и инвестиционни програми за периода до 2020  година.", "date": "2017-06-14", "title": "Зам.-министър Малина Крумова ще участва в конференцията „Стратегическа инфраструктура и инвестиции, България 2017“ на 15 юни"}
{"url": "http://www.focus-news.net/news/2017/06/14/2404921/faz-pravopisna-greshka-e-provokirala-germanskite-vlasti-da-vzemat-reshenieto-za-evakuatsiya-na-festivala-rok-am-ring.html", "text": "Правописна грешка в имената на двама служители е предизвикала опасенията за терористична заплаха за посетителите на най-големия музикален фестивал в Германия – „Рок ам Ринг“, съобщава националният ежедневник Die Frankfurter Allgemeine Zeitung. В резултат властите взеха решение за евакуация на около 87 хил. души, събрали се на пистата „Нюрбургринг“ в провинция Рейнланд-Пфалц, за да гледат на живо изпълненията на любимите си групи. \r\nСъответната информация бе разкрита от председателя на регионалната криминална служба, Йоханес Кунц. \r\nФестивалът \"Рок ам Ринг\" бе прекъснат в началото на юни заради предполагаема терористична заплаха. Тогава бе установено, че имената на двама служители на подизпълнителна фирма не съответстват на списъците за персонала на организаторите.Тереза Герова", "date": "2017-06-14", "title": "FAZ: Правописна грешка е провокирала германските власти да вземат решението за евакуация на фестивала „Рок ам Ринг“"}
{"url": "http://www.focus-news.net/news/2017/06/14/2404939/nachalnikat-na-otbranata-gen-leytenant-andrey-botsev-i-komandvashtiyat-na-suhopatnite-voyski-na-ukrayna-obsadiha-savmestnoto-uchastie-v-ucheniya-na-suhopatni-formirovaniya.html", "text": "Началникът на отбраната генерал-лейтенант Андрей Боцев се срещна с командващия на Сухопътните войски на Украйна генерал-лейтенант Сергей Попко. Това съобщиха от пресцентъра на Министерство на отбраната. В разговорите участваха и експерти от Щаба по отбраната и представители на Командването на Сухопътните войски на Украйна.    \r\nГенерал-лейтенант Боцев подчерта значението на разширяването на взаимоотношенията между България и Украйна в областта на подготовката и изграждането на оперативни способности, чрез участието в съвместни учения и тренировки. \r\nГенерал-лейтенант Попко благодари на българската страна за полаганите грижи и отношението към украинските военнослужещи, които продължават процеса си на лечение и рехабилитация в болничното заведение на Военномедицинска академия в Хисаря. \r\nВ рамките на срещата бе обменен опит по окомплектоването на въоръжените сили с личен състав. \r\nУкраинската военна делегация, водена от командира на Сухопътните войски генерал-лейтенант Сергей Попко, от 13 до 16 юни 2017 г. е на работно посещение  в нашата страна. В първия ден от визитата украинските гости проведоха срещи в Командването на Сухопътните войски. По време на  разговорите, командирът на Сухопътните войски генерал-майор Михаил Попов и генерал-лейтенант Сергей Попко обсъдиха съвместното участие на военнослужещи и формирования в международни учения и обучения.", "date": "2017-06-14", "title": "Началникът на отбраната ген.-лейтенант Андрей Боцев и командващият на Сухопътните войски на Украйна обсъдиха съвместното участие в учения на сухопътни формирования"}
{"url": "http://www.focus-news.net/news/2017/06/14/2404896/kosovo-liderat-na-srabska-lista-slavko-simich-zayavi-che-albantsite-mogat-samo-da-sanuvat-armiya.html", "text": "Лидерът на партията на етническите сърби в Косово \"Сръбска листа\", Славко Симич, заяви, че \"Албанците могат само да сънуват армия!\", предава електронното издание N1.Info.\r\nПовод за изявлението на Симич стана позицията на лидера на коалиция ПАН, Рамуш Харадинай, според който \"досегашният подход в диалога с Белград е погрешен и условие за подновяването на преговорите е признаването на независимостта на Косово.\"\r\nСпоред Симич, въпреки победата на коалицията, водена от Харадинай, на предсрочните избори, бившият партизански командир едва ли ще успее да формира правителство..Тереза Герова", "date": "2017-06-14", "title": "Косово: Лидерът на \"Сръбска листа\", Славко Симич, заяви, че \"Албанците могат само да сънуват армия!\""}
{"url": "http://www.focus-news.net/news/2017/06/14/2404932/afp-pozharat-v-london-veroyatno-shte-stane-prichina-za-otlagane-na-koalitsionnoto-sporazumenie-za-sastavyane-na-novoto-britansko-pravitelstvo.html", "text": "На фона на огнената стихия в Лондон министър-председателят на Обединеното кралство едва ли ще обяви постигането на коалиционно споразумение между торите и северноирландската Демократическа юнионистка партия, предава AFP.\r\n„Разговорите продължават, но мисля, че събитията в Лондон вероятно ще им окажат въздействие. Мисля, че едва ли ще има някакво съобщение днес“, заяви за агенцията говорителят на Демократическата юнионистка партия.Тереза Герова", "date": "2017-06-14", "title": "AFP: Пожарът в Лондон вероятно ще стане причина за отлагане на коалиционното споразумение за съставяне на новото британско правителство"}
{"url": "http://www.focus-news.net/news/2017/06/14/2404942/varna-pet-dni-predsrochno-zavarshi-remontat-na-asparuhoviya-most.html", "text": "Утре - 15 юни, в 12.00 часа ще бъде възстановено движението по Аспаруховия мост във Варна, съобщиха от пресцентъра на Агенция \"Пътна инфраструктура\". Предвидените ремонтни дейности на съоръжения 2 и 4 завършват пет дни предсрочно. Мостът е с нова хидроизолация, фуги, асфалт, маркировка, знаци, ограничителни системи, парапети и т. н. Инвестицията е за близо 1,3 млн. лв. и е от бюджета на Агенция „Пътна инфраструктура“.\r\nСтроителните дейности стартираха на 19 април и се извършваха без спиране на трафика. Пътноподдържащото дружество ДЗЗД „ПОНТ“ работи максимално мобилизирано, за да може съоръжението да е готово през юни и в активния туристически сезон шофьорите да пътуват без ограничения.\r\nОбщина Варна финансира с 200 хил. лв. ремонтът на тротоарите по моста.\r\nАспаруховият мост е част от път I-1 Варна - Бургас и се състои общо от 11 съоръжения. В експлоатация е от 1976 г. и е основна връзка на ж. к. „Аспарухово“ с останалите квартали от община Варна. Ремонтът беше наложителен, тъй като не е обновяван от около 40 години. През миналата година със средства от републиканския бюджет започна поетапното обновяване на моста и бяха ремонтирани 3 от съоръженията в посока Варна, идвайки от квартал „Аспарухово“ и АМ „Черно море“. Преасфалтирани бяха и връзките към пристанище „Варна Изток“.", "date": "2017-06-14", "title": "Варна: Пет дни предсрочно завърши ремонтът на Аспаруховия мост"}
{"url": "http://www.focus-news.net/news/2017/06/14/2404943/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "Преди почти 3 години в залата на читалището в град Симитли започва провеждането кастинг за талантливи деца и младежи, които искат да се докоснат до театралното изкуство. Именно тогава общинското ръководство, в лицето на кмета Апостол Апостолов, заедно с Бранимир Митов, директор на театър „Проф. Енчо Халачев“ поставят основите за развитието на този вид изкуство общината. Днес, ежегодно в Симитли се сформира школа по актьорско майсторство за деца и младежи от 7 до 17-годишна възраст. След малко повече от 24 часа, Народно читалище „Св. Климент Охридски“ в Симитли за пореден път ще стане сцена за изява на талантливите актьори от града и малките населени места, които ще направят премиера на постановката „Аладин и вълшебната лампа“. Още за предстоящата културна проява, но и за развитието на театралната школа в Симитли ще говорим в днешните 60 минути на предаването „Симитли – минало, настояще и бъдеще“ по Радио „Фокус“ – Пирин. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017-06-14", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/06/14/2404938/sofiyski-gradski-sad-shte-zasedava-po-deloto-sreshtu-dimitar-metodiev-za-krazhba-na-detskata-invalidna-kolichka.html", "text": "Софийски градски съд ще заседава по делото срещу Димитър Методиев за кражба на детската инвалидна количка, съобщиха от пресцентъра на съда. Мярката ще се гледа на 15 юни от 10.00 часа.„Фокус“ припомня:\r\nНа 6 юни от входа на бл. 515 в столичния квартал „Овча купел“ бе открадната инвалидна количка, която се използва от дете, болно от церебрална парализа. На 9 юни количката е била открита от полицаи в пункт за вторични суровини в кв. „Красна поляна“. Тя е иззета и е предадена на семейството на болното дете.\r\nОбвиненият в кражбата Димитър Методиев, който е криминално проявен и осъждан за престъпления против собствеността, е задържан под стража от Софийски районен съд на 12 юни.", "date": "2017-06-14", "title": "Софийски градски съд ще заседава по делото срещу Димитър Методиев за кражба на детската инвалидна количка"}
{"url": "http://www.focus-news.net/news/2017/06/14/2404944/yambol-18-godini-zatvor-poluchi-67-godishen-mazh-za-ubiystvo-i-opit-za-ubiystvo.html", "text": "По внесен обвинителен акт на Окръжна прокуратура – Ямбол съдът наложи наказание от 18 години „лишаване от свобода“ спрямо 67-годишния Минчо Я. от Ямбол, съобщиха от съда. Минчо Я. е подсъдим за това, че на 20 септември 2015 г. около 22.30 часа в град Ямбол в частен дом умишлено умъртвил Николай.Й и е направил опит да умъртви умишлено Елена Х., като деянието е останало недовършено поради независещи от дееца причини – престъпление по чл.116, ал.1, т.4, пр.3, вр. чл.115, вр. чл.18, ал.1 от НК. Наказанието трябва да бъде изтърпяно при първоначален „строг“ режим в затвор. Съдът е постановил Минчо Я. да заплати общо 330 000 лв. обезщетение на близките на пострадалите. \r\n        През 2013 г. подсъдимият се е запознал с пострадалата, като двамата са излизали често по заведения, а също така е ходил и в дома й на гости, където при това се е запознал и с мъжа на същата. След смъртта на съпругата на Минчо Я., той е заживял на съпружески начала с пострадалата, в дома си на ул. „Въча“ № 57 в гр. Ямбол, при което обаче децата на същата са останали при нейния съпруг, но всеки ден  посещавали  майка си. В края на месец юли 2015 г. Минчо Я.е предложил на пострадалата да се върне в дома си, тъй като е наближавало време децата й да тръгнат на училище и е редно тя да е при тях. Същата се е съгласила с това и се е прибрала в къщата си, находяща се в гр. Ямбол, ул. „Сакар планина“ №35, където обаче от 29 юли 2015 г. заживяла на съпружески начала с Николай Й., който на същата дата е излязъл от затвора. Известно време преди това съпругът на пострадалата  починал и тя е била сама с децата си до посочената дата. Обстоятелството, че тя е заживяла с друг мъж е подразнило Минчо Я., който при всяка среща с децата и, им е казвал майка им да се раздели с Николай. В петък вечерта (два дена преди инцидента), подс. Минчо Я. се е обадил по телефона на пострадалата, като е поискал от нея да остави  Николай и да се върне при него, но тя отказала.  Николай се е намирал в този момент до нея и чувайки разговора е взел телефона, и е казал на Минчо Я.да не търси повече Елена. На следващия ден събота подсъдимия ходил на годеж на внука си в гр. Елхово, откъдето се е върнал късно вечерта на следващия ден 20 септември 2015 г., като там той е употребил алкохол Прибирайки се в дома си, Янков е видял на масата намиращия се там кухненски нож с черна найлонова дръжка, взел същия, поставил го е на ластика на панталона си и тръгнал към дома на пострадалата, за да си изясни отношенията с нея и Николай. Малко по-късно, около 22,30 часа той е бил пред входната врата на къщата и, намираща се на ул. „Сакар планина“ № 35 в гр. Ямбол. Подсъдимият е започнал да вика на Елена Х. да излезе, което е било чуто първоначално от нейната дъщеря, която е излязла навън и му е казала, че майка й, и Николай спят. Тя се е върнала обратно в къщата, влязла е в малката стая, където са били Елена и Николай, като и казала, че Минчо Я.е отвън. Двамата станали, разбрали се Елена да се обади на телефон 112, което тя е и направила, съобщавайки, че се влиза в дома й, а Николай Й. е излязъл в салончето на къщата и е извикал на подсъдимия да се маха. Последният обаче му е отговорил „Искаш ли да вляза вътре, да те убия?“, след което е блъснал желязната входна врата и е влязъл в двора, насочвайки се към входа на къщата. Тогава Минчо Я. влязъл в къщата и намушкал няколко пъти Никола Й., който починал от тежка кръвозагуба. След това Минчо Я. намушкал и Елена Х. в областта на кръста. Жената е изведена от къщата от децата си, а по-късно е откарана в болницата, където и е била извършена спешна операция, като й е било приложено лечение, в резултат на които тя е била стабилизирана и изписана на 30 септември 2015 г. от болницата. Непосредствено след инцидента Минчо Я.се е прибрал в дома си, където минути по-късно е бил задържан от служителите на полицията.\r\n       Присъдата на Окръжен съд – Ямбол може да бъде обжалвана пред Апелативен съд – Бургас.", "date": "2017-06-14", "title": "Ямбол: 18 години затвор получи 67-годишен мъж за убийство и опит за убийство"}
{"url": "http://www.focus-news.net/news/2017/06/14/2404946/nuridin-ismail-kmet-na-hitrino-kategorichno-ne-priemam-motivite-za-izklyuchvaneto-mi-ot-dps.html", "text": "Категорично не приемам мотивите за изключването ми от ДПС, заяви за Радио „Фокус“ - Шумен Нуридин Исмаил, кмет на Хитрино, в коментар на решението на Централното оперативно бюро. „Изключването го приемам, това е Централно ръководство, по такъв начин са видели нещата, но категорично не приемам мотивите. Едното силно се разминава с другото. От партията ме изключват за неща, които са измислени и са свързани с управление на средства, за които аз отговарям пред други институции“, заяви Нуридин Исмаил. Той посочи, че във връзка с възстановяването на село Хитрино, пострадало от взрива на жп гарата през декември 2016 година, досега са харчени основно средствата от БЧК и от Социалния фонд „Нека да попитат ръководството на БЧК дали тези пари са харчени съобразно решенията на Обществения съвет и какви са ни отчетите, в края на всеки месец правим отчет, липсва ли такъв или някакъв документ, който е бил изискан, или напротив има нещо в повече представено, относно парите от Социалния фонд, в социалното министерство има управляващ орган и плащания се правят след тяхно одобрение“, каза Нуридин Исмаил. Той посочи, че от набирателната дарителска сметка на Община Хитрино са изхарчени много малко средства основно за обезщетение и лечение на хората, пострадали най-много от взрива, но винаги с решение на Обществения съвет. Нуридин Исмаил посочи, че за него е необяснимо да се излиза с толкова обидни аргументи. „Не приемам обвинения нито като прозрачност, нито за бързина, нито за адекватност, аз съм доволен от всичко онова, което успяхме да свършим досега, и от екипа си, и от Обществения съвет и няма напрежение в селото, ако има един двама в бизнеса, които не са си застраховали имотите и на тях аз няма как като кмет да помогна, ако това са хората, които са се оплакали си е техен проблем и ако някой им е обещал да им помогне“, заяви Нуридин Исмаил. Той каза още, че не може с лека ръка да се хвърлят толкова големи обвинения. „Това са пари, дадени от хората от държавата и от общините, не може с лека ръка да казваш \"там стават някакви неща\", без въобще да си в течение на случващото се“, каза Нуридин Исмаил. Той посочи, че заради съпричастността и добротата на всички, дарили средства за Хитрино, не е жалил време, за да бъдат хората в течение на разходването им. „Няма да позволя това да са грозните сцени и грозните мотиви, ако някои хора искат политически да се разправят с мен“, каза Нуридин Исмаил. Той посочи, че утре ще даде специална пресконференция.\r\nИвелина ИВАНОВА", "date": "2017-06-14", "title": "Нуридин Исмаил, кмет на Хитрино: Категорично не приемам мотивите за изключването ми от ДПС"}
{"url": "http://www.focus-news.net/news/2017/06/14/2404947/afp-germaniya-izrazi-golyama-zagrizhenost-ot-novoto-ungarsko-zakonodatelstvo-za-npo.html", "text": "В сряда Германия изрази „голяма загриженост“ по повод новото унгарско законодателство, насочено срещу подкрепяните от чужбина групи от гражданското общество, предава AFP.\r\n„По този начин Унгария се присъединява към редиците на страни като Русия, Китай и Израел, които очевидно разглеждат финансирането на неправителствени организации от чуждестранни дарители като враждебно или поне неприятелско действие\", подчерта говорителят на Министерството на външните работи на ФРГ. \r\nВъпреки международната критика, унгарският парламент одобри във вторник закон, насочен към чуждестранните неправителствени организации в страната – стъпка, разглеждана като удар срещу американския милиардер Джордж Сорос.\r\nГласуването, което премина с подкрепата на 130 депутати срещу 44 „против“, ще принуди организациите, получаващи чуждестранно финансиране в размер, по-голям от 24 хил. евро (26 хил. щатски долара) годишно, да се регистрират като \"организация с чуждестранно подпомагане\" или да преустановят дейност.Тереза Герова", "date": "2017-06-14", "title": "AFP: Германия изрази „голяма загриженост“ от новото унгарско законодателство за НПО"}
{"url": "http://www.focus-news.net/news/2017/06/14/2404949/burgas-prokuraturata-iska-zadarzhane-pod-strazha-za-balgarka-izdirvana-za-ubiystvo-v-holandiya.html", "text": "Окръжна прокуратура – Бургас внесе в съда искане за задържане под стража на Красимира К. (21 г. от гр. Несебър), съобщиха от пресцентъра Окръжната прокуратура. Срещу нея е издадена Европейска заповед за арест от Кралство Холандия, като престъплението за което е искана от властите е убийство. В заповедта е посочено, че според Наказателния кодекс на Кралство Холандия, е предвидено наказание „лишаване от свобода“ до живот или „лишаване от свобода“ с максимален размер от 30 години.\r\nОкръжен съд – Бургас е насрочил заседанието си за днес от 15.00 часа.", "date": "2017-06-14", "title": "Бургас: Прокуратурата иска задържане под стража за българка, издирвана за убийство в Холандия"}
{"url": "http://www.focus-news.net/news/2017/06/14/2404948/darzhavniyat-glava-podkrepya-zapazvaneto-na-bul-bio-ntszpb-eood-kato-edna-ot-osnovnite-strukturi-na-natsionalnata-sigurnost-v-zdraveopazvaneto.html", "text": "Президентът Румен Радев проведе среща на „Дондуков“ 2 с управителя на „БУЛ БИО - НЦЗПБ“ ЕООД Сашо Ганов. Това съобщиха от прессекретариата на държавния глава. Дружеството е сред четирите световни производители на ваксината срещу туберкулоза – БЦЖ, редом със САНОФИ ПАСТЬОР - Франция и тези от Индия и Япония. \r\nПо време на срещата бяха обсъдени проблемите и възможностите за развитие пред „БУЛ БИО - НЦЗПБ“ ЕООД като държавно предприятие.  \r\nДържавният глава подкрепя запазването на „БУЛ БИО - НЦЗПБ“ ЕООД като една от основните структури на националната сигурност в областта на здравеопазването и като предприятие, което с продуктите си е доказало, че е уважаван световен производител на ваксини и ежедневно работи за издигане на репутацията на България по света. \r\nВаксината на „БУЛ БИО - НЦЗПБ“ ЕООД притежава златен стандарт на Световната здравна организация (СЗО) и УНИЦЕФ, които са ангажирани с доставката на ваксини за развиващите се страни в света.", "date": "2017-06-14", "title": "Държавният глава подкрепя запазването на „БУЛ БИО - НЦЗПБ“ ЕООД като една от основните структури на националната сигурност в здравеопазването"}
{"url": "http://www.focus-news.net/news/2017/06/14/2404911/pravda-sarbiya-kravnikat-haradinay-nyama-da-uspee-da-formira-armiya-na-kosovo.html", "text": "\"Кръвникът\" Харадинай няма да успее да формира армия на Косово, тъй като не успя да си осигури гласовете на поне четирима \"приятелски\" настроени сръбски депутати, които да гласуват за реформирането на силите за сигурност и за превръщането им в редовна армия, пише белградският \"Правда\".\r\nСпоред изданието непреодолима пречка за военнолюбивите намерения на Прищина е резултата, постигнат от гражданска инициатива \"Сръбска листа\", която на предсрочните избори в неделя успя да спечели девет от общо десет депутатски места, заделени за етническите сърби в косовския парламент.\r\n\"Правда\" пише, че \"за съжаление най-голям брой депутати в новия парламент ще има т.нар. Военна коалиция, в която влизат Рамуш Харадинай, Кадри Весели и Фатмир Лимай\".\r\nИзданието смята, че дипломатическите представителства на САЩ и на ЕС в Прищина са срещу създаването на коалиционно правителство на Военната коалиция с движението \"Самоопределение\" на Албин Курти..Тереза Герова", "date": "2017-06-14", "title": "\"Правда\" (Сърбия): \"Кръвникът \"Харадинай няма да успее да формира армия на Косово"}
{"url": "http://www.focus-news.net/news/2017/06/14/2404950/yambol-tseremoniya-po-otkrivane-na-obnovena-zhilishtna-sgrada-v-grada-shte-se-sastoi-na-15-yuni.html", "text": "Кметът на Ямбол Георги Славов и министърът на регионалното развитие и благоустройството Николай Нанков ще открият обновения жилищен блок № 5 в ж.к. „Хале“, съобщиха от пресцентъра на Община Ямбол. Сградата бе реновирана по Националната програма за енергийна ефективност на многофамилните жилищни сгради и е първата в града, която вече е въведена в експлоатация.  \r\nЦеремонията ще се състои на 15 юни, четвъртък, от 14.00 часа в пространството пред входове „Д“ и „Е“. \r\nОт 15.00 часа е предвидена обиколка за проверка напредъка по изпълнението на строително-монтажните работи на блокове 42, 44 и 78 в ж. к. „Граф Игнатиев“, които също се финансират от програмата.\r\nКъм настоящия момент общо 16 са жилищните блокове в Ямбол, по които текат дейности по програмата за саниране, като при повечето от тях строително-монтажните работи са пред приключване.", "date": "2017-06-14", "title": "Ямбол: Церемония по откриване на обновена жилищна сграда в града ще се състои на 15 юни"}
{"url": "http://www.focus-news.net/news/2017/06/14/2404952/ruse-chetirima-sa-kandidatite-v-chastichnite-izbori-za-kmet-na-selo-trastenik-na-2-yuli.html", "text": "Четирима са кандидатите в частичните избори за кмет на село Тръстеник, общ. Русе на 2 юли. Това съобщи за Радио „Фокус“- Шумен Мартин Ангелов Календжиев, заместник-председател на ОИК- Иваново. За участие във вота са регистрирани Атанас Атанасов, издигнат от ГЕРБ, Ивайло Христов, кандидат на БСП, Айгюле Мехмедова от ДПС и Ивайло Игнатов, издигнат от ПП „Воля“. В деня на вота в селото ще бъдат разкрити две секции. Секцията, която ще се помещава в читалището, е с обособен асансьор, пригоден за хора с трайни увреждания. С право на вот в населеното място са около 1400-1500 души. До частични избори в село Тръстеник се стига заради настъпила смърт на избрания за кмет  на 26 октомври 2015 година Валентин Иванов Великов.\r\nИвелина ИВАНОВА", "date": "2017-06-14", "title": "Русе: Четирима са кандидатите в частичните избори за кмет на село Тръстеник на 2 юли"}
{"url": "http://www.focus-news.net/news/2017/06/14/2404951/veernje-novosti-sarbiya-v-novi-sad-natsionalisti-prekasnaha-film-za-kosovo-koyto-predstavya-srabskata-armiya-kato-okupatorska.html", "text": "Националисти от Сръбския събор \"Заветници\" прекъсна прожекцията на филма \"Косово - Наздраве, Цезаре\", в новосадската Арена Cineplex, посветен на независимо Косово, предава Večernje novosti.\r\nСпоред изданието причината за инцидента е опита на авторите на филма да представят сръбската армия като окупатор в Косово.\r\nМеждувременно на страницата на организацията Сръбски събор \"Заветници\" бе публикувано официално съобщение с искане за обща забрана на прожекциите на филма.Агенция \"Фокус\" припомня:\r\nСръбският събор \"Заветници\" като политическа организация е създадена на 15 февруари 2012 г. по време на сблъсъците между сърби и албанци в Северно Косово, и си поставя за цел защита на сръбското население и сръбските православни паметници в Косово.\r\nПрез последната година в актива на \"Заветници\" са сблъсъци с прозападни неправителствени организации, участие в улични протести и недопускане провеждането на албански празници и фестивали..Тереза Герова", "date": "2017-06-14", "title": "Večernje novosti (Сърбия): В Нови Сад националисти прекъснаха филм за Косово, който представя сръбската армия като окупаторска"}
{"url": "http://www.focus-news.net/news/2017/06/14/2404937/24-vesti-makedoniya-nikos-kodzias-izrazi-gotovnostta-na-gartsiya-da-podkrepi-usiliyata-na-makedoniya-za-chlenstvo-v-mezhdunarodnite-organizatsii.html", "text": "Министърът на външните работи на Гърция Никос Кодзиас изрази готовността на Атина да подкрепи усилията на Македония за присъединяване към международните организации, предава електронната медия „24 Вести“.  \r\nУсловието за това обаче е да бъде намерено решение на т.нар. спор за името, подчерта първият дипломат на Атина в рамките на среща с новия външен министър на Македония. \r\nНа свой ред Никола Димитров заяви, че основната му цел е да получи подкрепата на гръцкото правителство и обществеността, за да може Македония да върви изправена по пътя към ЕС и НАТО. \r\n„Искам да ви убедя, че сме фокусирани върху границите, които имаме, и имаме твърде много да стоим в чакалнята на един регион, който не е в идеална кондиция\", подчерта Димитров.Тереза Герова", "date": "2017-06-14", "title": "„24 Вести“ (Македония): Никос Кодзиас изрази готовността на Гърция да подкрепи усилията на Македония за членство в международните организации"}
{"url": "http://www.focus-news.net/news/2017/06/14/2404953/gl-inspektor-nikolay-nikolaev-rspbzn-burgas-nalyaganeto-v-protivopozharnite-kranove-na-o-sveta-anastasiya-ne-e-dostatachno.html", "text": "Налягането в противопожарните кранове на о.Света Анастасия не е достатъчно. Това каза пред журналисти гл. инспектор Николай Николаев, началник на РС „Пожарна безопасност и защита на населението“ - Бургас, предаде кореспондент на Радио „Фокус“ - Бургас. Днес по време на междуведомствено учение бе извършена проверка и се установи причината. Ще се издаде и предписание за отстраняването на повредата. Проверка за изправността на противопожарната техника е направена миналия месец. „Винаги в началото на месеца правим проверка на о. Света Анастасия и сме установили, че има пожарогасители, кранове, които се поддържат и имат необходимите накрайници, има и помпа, която се поддържа. Миналия месец установихме, че шланговете имат недостатъци, пукнатини. Разпоредихме да бъдат зазимени. Но днес видяхме дали количеството вода е достатъчно. В обектите, където правим проверка, има разпореждане оторизирана фирма да извърши проверка на налягането на водата“, обясни още Николаев. По думите му в реална обстановка има създадена организация както за пристигането на кораб на Община Бургас, така и на плавателно средство на Морска администрация. „Искахме да засечем времето, за което корабът на Военноморска база „Атия“ ще доплава до острова. Той пристигна в рамките на десетина минути“, каза още Николаев . Той обясни, че времето за пътуване от Пристанище Бургас до острова е около 15 - 20 мин. В учението се включиха четирима пожарникари и трима доброволци на доброволното формирование на Община Бургас.\r\nПо време на учението сигналът за пожара беше подаден в 11.00 часа на спешния телефон 112 от управителя на островния туристически комплекс Павлин Димитров. Оттам сигналът се предава своевременно към дежурните на Община Бургас, Областна администрация, Морска администрация и всички служби, които са ангажирани с спасителни дейности.\r\nМария РУСЕВА", "date": "2017-06-14", "title": "Гл. инспектор Николай Николаев, РСПБЗН - Бургас: Налягането в противопожарните кранове на о. Света Анастасия не е достатъчно"}
{"url": "http://www.focus-news.net/news/2017/06/14/2404956/nikolay-tsonkov-bsp-kakvo-pravi-mvr-za-spravyane-s-bitovata-prestapnost-v-novi-iskari.html", "text": "Какви действия предприема Министерство на вътрешните работи за превенция и справяне с битовата престъпност в район Нови Искър в София. Този въпрос задава народният представител от ПГ на Коалиция „БСП за България” Николай Цонков към министъра на вътрешните работи Валентин Радев, съобщиха от пресцентъра на БСП. „В приемните и по време на срещите ми с граждани на различни събития в столичния район Нови Искър в последните седмици масово получавам сигнали за кражби и чувствително увеличена битова престъпност”, коментира Николай Цонков. „Хората са крайно недоволни от липсата на адекватни и ефективни действия от страна на Министерството на вътрешните работи за решаването на този огромен проблем. Затова настоявам за конкретен и точен отговор от министър Радев какви мерки предприема МВР за гарантиране на спокойствието и сигурността на гражданите”, посочи Цонков.\r\nТой внесе питане и до вицепремиера по обществен ред и сигурност и министър на отбраната Красимир Каракачанов. То е свързано с провежданата кадрова политика и осигуряването й със средства от бюджета на Министерството на отбраната. „Във връзка с некомплекта в Министерството на отбраната, възлизащ на над 6500 души, включително и високия обществен интерес и големи очаквания в тази сфера бих искал да получа информация за това каква е кадровата политика и какви мерки ще предприеме министър Каракачанов по мотивиране на военнослужещите”, обясни депутатът от групата на социалистите. „Освен това настоявам да ми отговори и дали са осигурени средствата в бюджета на Министерството на отбраната за кадровата политика”, каза още Николай Цонков.", "date": "2017-06-14", "title": "Николай Цонков, БСП: Какво прави МВР за справяне с битовата престъпност в Нови Искър?"}
{"url": "http://www.focus-news.net/news/2017/06/14/2404957/yambol-dreven-trakiyski-ritual-po-posreshtane-na-slantseto-shte-se-provede-kray-grada.html", "text": "Уникален древен тракийски ритуал по посрещане на Слънцето ще бъде представен в античния град Кабиле край Ямбол на 21 юни – Деня на лятното слънцестоене, съобщиха от пресцентъра на Община Ямбол. За първи път посетители ще видят обред по посрещане на Слънцебога от преди повече от 2000 години. Древният ритуал ще бъде пресъздаден на тракийското скално светилище на Великата богиня–майка Кибела на „Зайчи връх“. Светилището датира от края на ІІ-то хилядолетие пр. Хр. и се смята за древна тракийска обсерватория. С всяка изминала година все повече ентусиасти изкачват възвишението, за да се заредят с енергията на хилядолетното светилище в ранната утрин на най-дългия ден в годината. Изследвания през годините са доказали наличието на геомагнитни аномалии на скалния връх, по който древните са изсекли траншеи, ориентирани в четирите посоки на света. Счита се, че траките са разпознавали най-дългия ден в годината щом първият слънчев лъч премине през специален улей и огрее врязания в скалата образ на Кибела.\r\nОбредната реконструкция на древния тракийски ритуал по посрещане на Слънцебога ще бъде реализирана по сценарий на проф. дин Валерия Фол, въз основата на запазени текстове от антични автори. Изтъкнатият траколог е сред инициаторите на събитието. Основни организатори на проявата са община Ямбол и Регионален исторически музей – Ямбол.\r\nНачалото на ритуала по посрещане на Слънцето е в 5.00 часа на 21 юни. В програмата са включени специален танц на жрици, шествие до светилището, обредна възстановка, лекция на проф. дин Валерия Фол за култа към Слънцето в тракийската митология, наблюдения на изгрева с телескоп, представяне на „слънчева храна“ от ученици от ямболската Професионална гимназия по хранителни технологии и туризъм и други любопитни акценти.", "date": "2017-06-14", "title": "Ямбол: Древен тракийски ритуал по посрещане на Слънцето ще се проведе край града"}
{"url": "http://www.focus-news.net/news/2017/06/14/2404958/priet-e-doklad-za-izpalnenieto-na-strategiyata-za-integrirane-na-romite.html", "text": "Правителството прие Административен мониторингов доклад за 2016 г. за изпълнението на Националната стратегия на Република България за интегриране на ромите (2012-2020). Това съобщиха от правителствената информационна служба. Мониторинговият доклад отчита напредъка за 2016 г. по изпълнението на Националната стратегия, както и на общинските планове за действие през миналата година. Докладът отразява успешните практики и оставащите все още нерешени въпроси и предизвикателства пред нашето общество.\r\nВ областта на образованието като положителен резултат е отчетено въвеждането за първи път в българското училище на стандарт за гражданското, здравното, екологично и интеркултурно образование, чрез който се определя същността и целите на гражданското, здравното, екологичното и интеркултурното образование (ГЗЕИО); включването на интеркултурното образование в първи гимназиален етап в часа на класа, както и в рамките на целодневната организация на учебния ден и предучилищното образование; недопускането на обособяването на деца и ученици в групи и класове въз основа на етническата им принадлежност. Напредък в сферата на образованието се отчита и във връзка с въвеждането на целодневна организация на учебния ден за учениците от I до VII клас; гарантирането правото на равен достъп до качествено образование на децата и учениците от малките населени места, включително чрез интеграция на ромски деца и ученици в етнически смесени детски градини и училища; прилагането на диференциран подход към учениците от началната училищна възраст, насочен към компенсиране на проблеми, водещи до натрупване на пропуски в знанията по няколко учебни предмета и последващо изоставане, включително и при деца, чийто майчин език е различен от българския и др.\r\nВ областта на здравеопазването като значим успех през 2016 г. се посочват утвърдените методи и подходи за работа на терен на междусекторни екипи на общинските администрации, регионалните здравни инспекции, медицински специалисти и институции, неправителствени организации (НПО) и здравни медиатори; приносът на здравните медиатори при оптимизиране на обхвата на профилактичните програми сред ромското население и особено сред малките деца; множеството интегрирани съвместни сътрудничества в дейността за превенция на социално значими заболявания и решаване на проблеми в здравния, социалния, демографския и образователния аспект.\r\nВ областта на заетостта като успех се посочва мобилизирането на усилията на всички заинтересовани страни за активизиране на ромската общност по отношение на интеграцията на пазара на труда и възможностите за работа, предлагани от дирекциите „Бюро по труда”; по-добрата информираност относно възможностите за работа, обучение на регистрираните в бюрата по труда; прилагането на индивидуален подход, ориентиран към нуждите на тези уязвими групи на пазара на труда, дейността на ромските медиатори, психолозите, мениджърите на случаи от дирекции „Бюро по труда” и младежките медиатори, наети от общинските администрации по Национална програма „Активиране на неактивни лица”.\r\nВ областта на жилищните условия приоритет са изграждането и осигуряването на социални жилища. В рамките на пилотната интегрирана схема за жилищно настаняване през програмния период 2007-2013 г. е натрупан опит и са извлечени поуки за изпълнение на проекти за интегриране на маргинализирани групи. На тази основа подкрепата продължава в рамките на Оперативна програма „Региони в растеж” 2014-2020, Приоритетна ос 1 „Устойчиво и интегрирано градско развитие”.\r\nВ областта на върховенството на закона и антидискриминацията институциите и гражданските организации провеждат инициативи, свързани с повишаване на осведомеността на обществото относно проблемите на ромските общности. Ежегодно се включват в обучения и се повишава капацитетът за работа в мултикултурна среда на полицейски служители, социални работници, учители, здравни работници. Изпълняват се проекти и инициативи за интегрирането на малцинствени групи чрез включването им в спортни дейности, откриване на млади спортни таланти от техните среди и утвърждаване на толерантни междуетнически отношения чрез спорт.\r\nДокладът посочва предизвикателства и трудности, които все още не са преодолени и се открояват в работата с уязвимите групи. Сред тях са липсата на активност и интерес към търсенето на работа, които в комбинация с ниска грамотност и квалификация, ниска мотивация и недоверие са сред основните фактори, създаващи трудности за трудова реализация и интеграция на ромите. Други проблеми са нередовното здравно осигуряване, липса общопрактикуващ лекар, ниската грамотност и ниско ниво на здравно образование, недостигът на здравни медиатори за работа в ромската общност. Препоръчва се също допълнителна работа за повишаване на осведомеността на обществото за проблемите на уязвимите групи, за да се получи необходимата обществена подкрепа и социална толерантност за проекти, насочени към подобряване на условията на живот на уязвими групи, вкл. на ромите.", "date": "2017-06-14", "title": "Приет е доклад за изпълнението на стратегията за интегриране на ромите"}
{"url": "http://www.focus-news.net/news/2017/06/14/2404961/mvr-350-narusheniya-sa-konstatirani-v-ramkite-na-ednosedmichnata-operatsiya-organizirana-ot-tispol-za-upotreba-na-alkohol-i-narkotitsi.html", "text": "В рамките на едноседмичната операция, организирана от TISPOL за употреба на алкохол и наркотици, на територията на страната са проверени 18 538 водачи, установени са 350 нарушители. Това съобщиха от пресцентъра на МВР. От 5 до 11 юни в държавите-членки на Европейския съюз се проведе полицейска операция, организирана от Европейската мрежа на службите на Пътна полиция (TISPOL). В хода й бе извършван засилен контрол над водачите за управление на моторни превозни средства под въздействие на алкохол, наркотични или упойващи вещества. \r\nПо време на едноседмичната кампания на територията на България са били проверени общо 18 538 водачи. Установени са 350 нарушители, 268 от тях са шофирали след употреба на спиртни напитки, а 82 – след употреба на наркотични вещества. \r\nУправлението на МПС под въздействие на алкохол и наркотици е сред трите основни причини за възникване на тежки инциденти по пътищата на Европа с голям брой жертви. Реализираните  масови кампании за пътна безопасност и едновременен засилен контрол във всички страни от ЕС целят постигането на силен превантивен ефект и положително въздействие върху поведението на водачите.", "date": "2017-06-14", "title": "МВР: 350 нарушения са констатирани в рамките на едноседмичната операция, организирана от TISPOL за употреба на алкохол и наркотици"}
{"url": "http://www.focus-news.net/news/2017/06/14/2404959/glavniyat-sekretar-na-mvr-mladen-marinov-v-hoda-na-operatsiyata-na-gkpp-kulata-sa-namereni-nad-60-000-lv.html", "text": "В хода на операцията са събрани необходимите документи, които касаят разследването и голяма сума пари, над 60 000 лв. Това каза пред журналисти главният секретар на МВР главен комисар Младен Маринов във връзка с антикорупционната акция на ДАНС, ГДБОП и Специализираната прокуратура на ГКПП „Кулата“, предаде репортер на Агенция „Фокус“. „Това, което виждам е отличният синхрон между службите и Специализираната прокуратура“, посочи Маринов. Според него периодът, по който е работено по случая, е доста голям. „Хората, които извършват такъв вид престъпления са чувствителни и търсят информация, която би ги застрашила. Подготовката и участието на толкова много служители и недопускането на възможност на задържаните лица да направят каквито и да е действия, за да противодействат, събирането на достатъчно доказателства“, допълни той. „Тази операция, освен че разбива корупционна схема, е и част от мерките, които са приоритет на правителството и са под постоянния контрол на премиера, това е противодействие на контрабандата. Това нанася много сериозни щети на държавния бюджет“, коментира главният секретар на МВР. По думите му засилването на контрола по КПП-тата е в посока на противодействието на незаконното преминаване на граждани и товари. „В тази посока се предприемат ежедневни мерки“, каза още той. \r\nСтефан ПЕТРОВ", "date": "2017-06-14", "title": "Главният секретар на МВР Младен Маринов: В хода на операцията на ГКПП „Кулата“ са намерени над 60 000 лв."}
{"url": "http://www.focus-news.net/news/2017/06/14/2404962/veliko-tarnovo-oblastnata-komisiya-za-predostavyane-na-tselevi-sredstva-ot-republikanskiya-byudzhet-e-podkrepila-iskaneto-za-finansirane-za-mosta-do-selo-shemshevo.html", "text": "Областната комисия за предоставяне на целеви средства от републиканския бюджет за извършване на неотложни дейности е подкрепила искането за финансиране за моста до село Шемшево. Това съобщи областният управител на Велико Търново проф. Любомира Попова, предаде репортер на Радио „Фокус“ – Велико Търново. Искането за финансиране на ремонт на мост над река Янтра, между Велико Търново и село Шемшево, е било внесено от кмета на Община Велико Търново. Стойността на проекта е за 1,1 млн. лева. Предвижда се събаряне на съществуващото мостово съоръжение и изграждане на нов мост. Искането ще бъда изпратено до Междуведомствената комисия към министерски съвет. „Всички в комисията се обединихме и подкрепихме искането, което е изключително важно за подобряване на комуникацията. Знаем, че в Шемшево и Леденик живеят много граждани, които работят и пътуват ежедневно до Велико Търново. Този мост е от изключително значение и за връзката с община Дряново, тъй като пътят минава през Керека за Дряново. Подкрепихме искането и ще обединим усилия то да бъде финансирано и ремонтът да се случи възможно най-бързо“, посочи проф. Любомира Попова.\r\n„Фокус“ припомня, че пътят от Шемшево до Велико Търново бе затворен в края на месец февруари, след като се установи, че в резултат на ерозията от снеговете, дъждовете и ледовете, старият мост постепенно е започнал да поддава. Комисия направи оглед, след което взе решение да забрани преминаването през съоръжението. В момента движението към селата Буковец, Пушево, Керека продължава да се осъществява през село Леденик.\r\nНадежда КРЪСТЕВА", "date": "2017-06-14", "title": "Велико Търново: Областната комисия за предоставяне на целеви средства от републиканския бюджет е подкрепила искането за финансиране за моста до село Шемшево"}
{"url": "http://www.focus-news.net/news/2017/06/14/2404960/cnn-strelba-sreshtu-amerikanski-kongresmen-v-shtata-virdzhiniya.html", "text": "Конгресменът от Републиканската партия Стив Скалис е прострелян при нападение по време на бейзболна тренировка в щата Вирджиния, предава телевизионният канал CNN. \r\nИнцидентът се е случил в ранните часове на сряда. По първоначални данни конгресменът е получил огнестрелна рана в бедрото. Има информация и за други пострадали.\r\nСвидетел разказва, че нападателят е бял мъж, но допълва: „Видях го за секунда или две“. \r\nПредполагаемият нападател е задържан.Тереза Герова", "date": "2017-06-14", "title": "CNN: Стрелба срещу американски конгресмен в щата Вирджиния"}
{"url": "http://www.focus-news.net/news/2017/06/14/2404963/uchenitsi-se-zhalvat-na-ombudsmana-maya-manlova-ot-merkite-za-sigurnost-na-maturite.html", "text": "Забраната да напускаме училищната стая по време на матура, без да е приключил изпита, е нарушаване на нашите права, заявиха ученици от средните училища в Карнобат при среща с екип на Омбудсмана Мая Манолова, съобщиха от пресофиса на омбудсмана. Експерти от институцията разговаряха с тях за правата на децата и как конкретно общественият защитник може да им помогне при проблеми, които срещат в училище, вкъщи, навън, при взаимоотношенията си с връстници, с възрастни от семейството и извън него и т.н. Става въпрос за мерките за сигурност, въведени от МОН по време на външното оценяване, съгласно, които учениците не могат да отидат до тоалетната по време на т.нар. модули. Ако модулът е до 90 мин, тоест час и половина, децата нямат право да напускат залата. Само когато модулът е с по-голяма продължителност, те могат да излизат след изтичане на първите 90 мин от съответния модул.\r\nСрещата в гр. Карнобат, а по-рано и с възпитаниците на езиковата гимназия „Васил Карагьозов“ - Ямбол, е част от националната кампания на омбудсмана Мая Манолова „Нашето дете“ сред подрастващите. Целта е те да припознаят институцията като защитник на правата на децата, техен съюзник и приятел. \r\n„Винаги ще бъда на ваша  страна. Вярно е, че към омбудсмана могат да се обръщат и вашите преподаватели, директорът, но при спор аз ще бъда на ваша страна, защото те са достатъчно големи, за да се справят в трудни и сложни ситуации\", обеща по време на  среща с учениците от училище „Васил Карагьозов“ омбудсманът Мая Манолова. Тогава тя присъства на избора на училищен омбудсман, спечелен от десетокласничката Ивана. Манолова и младата й колежка се разбраха да организират кампания срещу агресията и насилието над деца. /Участвай в съвместната анкета на „24 часа“ и институцията на омбудсмана - https://www.24chasa.bg/polls/\r\nНад 200 деца от Карнобат и Ямбол се включиха в срещите, организирани в рамките на кампанията „Нашето дете“, посветени на правата на децата и ролята на омбудсмана като защитник на техните интереси.  \r\nБурен интерес предизвика видеоклипът на кампанията, в който фолкдивата Анелия, рапърът 100 Кила, актрисите Яна Маринова и Алекс Сърчаджиева, певицата Михаела Филева и Йонислав Йотов-Тото и Лъчезар Евтимов от група СкандаУ споделят за трудното си детство и съветват малките си фенове да търсят омбудсмана за всеки свой проблем. Клипът може да видите тук: https://www.youtube.com/watch?v=_t8rAHvLs38\r\nЕкипът на националния омбудсман подробно обясни на децата и младите хора какви са функциите на институцията и ги увери, че на подкрепа могат да разчитат абсолютно всички деца - и децата от социални институции, и на разведени родители, и на деца, чиито бащи и майки работят в чужбина, и деца с увреждания. \r\n„Дори един от първите посланици сред децата е именно едно такова дете, 14-годишната Ема, която страда от спина бифида и хидроцефалия. Тя е много красиво, смело и умно момиченце, от което и ние - възрастните, има много какво да научим\", разказа Ева Жечева, заместник-директор на „Националния превантивен механизъм и основни права и свободи на човека“.  \r\nПо този повод, учениците от Карнобат решиха да инициират кампания, с подкрепата на омбудсмана, за инсталиране на асансьор за техен съученик в инвалидна количка, когото сега родителите пренасят на ръце по стълбите на училището.", "date": "2017-06-14", "title": "Ученици се жалват на омбудсмана Мая Манлова от мерките за сигурност на матурите"}
{"url": "http://www.focus-news.net/news/2017/06/14/2404966/pravitelstvoto-predlaga-prof-yanko-dimitriev-da-bade-udostoen-posmartno-s-orden-sv-sv-kiril-i-metodiy.html", "text": "Министерският съвет предлага на президента на Република България с орден „Св. Св. Кирил и Методий“ – първа степен, да бъде удостоен посмъртно проф. Янко Димитриев за неговите големи заслуги в областта на образованието и науката. Това съобщиха от правителствената информационна служба. Янко Димитриев завършва висше образование като инженер-химик, специалност „Технология на силикатите“ във Висшия химикотехнологичен институт. На 32 години защитава научна степен доктор. Работи в катедра „Технология на силикатите“ в ХТМУ – София като преподавател. От 1993 г. е професор в катедрата и неин ръководител до 2003 г.\r\nНаучните интереси и области на компетентност на проф. Димитриев са свързани със стъклообразуването, синтеза на нови материали (оптични стъкла, твърди електролити, свръхпроводими керамични материали и др.) йонообменни технологии, фазови равновесия в оксидни системи. Създател е на българска школа в областта на високотемпературната химия на неорганичните материали. Има общо 200 публикации в международни списания с импакт фактор, над 100 публикации в български списания, над 2000 цитата в SCOPUS и 38 авторски свидетелства. Под негово ръководство успешно са защитили 30 докторанти. \r\nПроф. Янко Димитриев е бил гост преподавател в университети в Москва, Рединг, Парма, Тулуза и др. Участвал е в наши и международни конференции, част от които са проведени в Япония, Китай, Франция, Великобритания, Испания, Португалия и Русия. Бил е член на множество експертни комисии, консултативни и научни съвети. Членувал е и в Съюза на химиците в България. \r\nНосител е на почетен знак на Института по обща и неорганична химия – БАН за принос в укрепване на авторитета на института (2007 г.), почетен знак на ХТМУ – София за дългогодишна преподавателска и научна дейност и за утвърждаване авторитета на университета (2012 г.) и почетен знак за заслуги към БАН (2012 г.).\r\nПроф. Янко Димитриев почина на 20.12.2016 г.", "date": "2017-06-14", "title": "Правителството предлага проф. Янко Димитриев да бъде удостоен посмъртно с орден „Св. Св. Кирил и Методий“"}
{"url": "http://www.focus-news.net/news/2017/06/14/2404964/monika-panayotova-stava-zamestnik-ministar-za-balgarskoto-predsedatelstvo-na-saveta-na-es-2018.html", "text": "Министър-председателят Бойко Борисов назначи Моника Панайотова за заместник-министър за Българското председателство на Съвета на ЕС 2018. Това съобщиха от правителствена информационна служба.\r\nМоника Панайотова е била член на Европейския парламент в периода декември 2012 - юли 2014 г., а преди това – и депутат в 41-ото Народно събрание. В последната година е работила като независим експерт към Европейската комисия по подготовката на 9-ата рамкова програма за научните изследвани и иновации.\r\nИма докторска степен по политология от УНСС, магистър е по икономика и бакалавър по международни отношения от същото висше учебно заведение. Преминала е редица обучения и специализации в международни организации и учебни институции.", "date": "2017-06-14", "title": "Моника Панайотова става заместник-министър за Българското председателство на Съвета на ЕС 2018"}
{"url": "http://www.focus-news.net/news/2017/06/14/2404945/plus-info-makedoniya-gartsiya-e-protiv-nalaganeto-na-sanktsii-na-makedoniya-i-interventsiyata-na-treti-strani.html", "text": "В рамките на първото си посещение в Атина като министър на външните работи на Македония Никола Димитров поиска подкрепата на Гърция по пътя на страната му към евроатлантическата интеграция. Срещата с гръцкия му колега Никос Кодзиас премина в приятелска и позитивна атмосфера, предава електронната медия „Плус Инфо“ .\r\n„Гърция подкрепя териториалния интегритет на страната, без интервенции от трети страни. Ние сме против налагането на санкции на нашия съсед. Наясно сме, че нашият съсед иска да стане член на някои организации, подготвени сме, но първо трябва да се реши спорът с името. Предходното правителство не работеше за компромис и превърна спора за името от географски въпрос в проблем с идентичността. Надявам се, че ще разговаряме за името, така че да постигнем решение“, подчерта първият дипломат на Атина.\r\nКодзиас изрази задоволство от визитата на Димитров в Атина и благодари за поканата да „посети хубавото Скопие“, за да продължат започнатите в сряда дискусии. \r\n „Доволни сме, че съседната страна намери пътя към стабилността, наистина сме доволни от всичко, което чухме за усилията на новото правителство и премиера Зоран Заев. Преговорите стават по-приятни. Договорихме се с министъра на БЮРМ, че трябва да се вземат най-добрите мерки за развитие на нашето сътрудничество и да започне процес на изграждане на мерки на доверие“, допълни още Кодзиас.Тереза Герова", "date": "2017-06-14", "title": "„Плус Инфо“ (Македония): Гърция е против налагането на санкции на Македония и интервенцията на трети страни"}
{"url": "http://www.focus-news.net/news/2017/06/14/2404965/veliko-tarnovo-ochakva-se-obshtina-elena-da-vnese-predlozhenie-za-finansirane-na-ukrepitelnite-deynosti-na-svlachishteto-po-patya-elena-miykovtsi.html", "text": "Очаква се Община Елена да внесе в Областната комисия предложение за финансиране на укрепителните дейности на свлачището по пътя Елена – Мийковци. Това съобщи областният управител на Велико Търново проф. Любомира Попова, предаде репортер на Радио „Фокус“ – Велико Търново. Тя посочи, че вероятно предложението ще бъде внесено на следващото заседание на Областната комисия за предоставяне на целеви средства от републиканския бюджет за извършване на неотложни дейности за трайно възстановяване на обекти. В момента се изчаква преписката да бъде окомплектована с експертно мнение и снимков материал. „Знаем, че в този район има доста населени места, макар и разпокъсани. Има и доста къщи за гости. Участъкът е натоварен, но в момента е сигнализиран и обезопасен. Така че за тези, които пътуват в този район, няма опасност“, допълни проф. Попова.\r\n„Фокус“ припомня: В резултат на обилни и продължителни валежи на 8 юни на пътя Елена – Лазарци – Мийковци, се активизира свлачище, което се е развило по откоса на пътя. Засегнати са банкета и част от пътното платно. Ширината на активизиралия се свлачищен процес е 30 м, а допълнително са компроментирани още около 20 м пътно платно и банкет, а общата част на засегнатия пътен участък е 60 м. Забранено е преминаването на товарни автомобили с общо тегло над 2.5 тона през участъка от гр. Елена до с. Лазарци, а всички останали водачи трябва да преминават през участъка с повишено внимание. Възможните обходни маршрути в посока с. Мийковци са от гр. Елена по републикански път II-53 за гр. Сливен, отклонение през селата Руховци и Илаков рът до с. Лазарци, както и от гр. Елена по републикански път III-662 за гр. Твърдица, отклонение през с. Буйновци и с. Нешевци до местността „Бърдушка кория“.\r\nНадежда КРЪСТЕВА", "date": "2017-06-14", "title": "Велико Търново: Очаква се Община Елена да внесе предложение за финансиране на укрепителните дейности на свлачището по пътя Елена – Мийковци"}
{"url": "http://www.focus-news.net/news/2017/06/14/2404968/izmenya-se-klasifikatorat-na-dlazhnostite-na-voennosluzheshtite.html", "text": "Правителството одобри промени Класификатора на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия. Предвижда се измененията да влязат в сила от 01.07.2017 г. Това съобщиха от правителствената информационна служба. Промените са свързани с осигуряване на необходимите длъжности за военнослужещи по степени в обхвата на военните звания в единствени по рода си структури (стационарна опорна комуникационна система, бригадно командване, военновъздушна учебна база, център за управление и киберотбрана, група за съхранение на танкове и авиационна група) във въоръжените сили. С предложения проект се унифицира длъжността „Заместник-началник на многопрофилна болница“ за всички многопрофилни болници от състава на Военномедицинска академия.\r\nЗа нуждите на Централния артилерийски технически изпитателен полигон, Стационарната комуникационна и информационна система, военни формирования от Съвместното командване на силите, Сухопътните войски и Военновъздушните сили се разкриват специфични длъжности с цел повишаване на експертния и технически потенциал, както и с произтичащите задачи и отговорности за определените длъжности.\r\nПроменят се длъжности от Мобилната комуникационна и информационна система като се приравняват изискванията за военно звание на основния команден състав в съответствие с аналогични структури от въоръжените сили с ранг на „полк“.\r\nРазширяват се възможностите за кариерното развитие на сержантите чрез заемане на длъжности в професионална област „п6 – професионална“ в съответствие с мисията, функциите и задачите на Мобилната комуникационна и информационна система и Стационарната комуникационна и информационна система.", "date": "2017-06-14", "title": "Изменя се Класификаторът на длъжностите на военнослужещите"}
{"url": "http://www.focus-news.net/news/2017/06/14/2404970/gartsiya-politsiyata-e-zadarzhala-oshte-500-kg-marihuana-v-blizost-do-granitsata-s-albaniya.html", "text": "Гръцката полиция е задържала още 500 кг. марихуана в планинската част на страната, в близост до границата с Албания, предава македонското електронно издание \"Плuс Инфо\".\r\nСпоред съобщението на полицията, цитирано от македонското издание, дрогата е била открита при операция на полицията в района на Янина и е била предназначена за гръцкия наркопазар, като в трафика са били замесени албански наркопласьори.\r\n\"Плюс Инфо\" съобщава, че албанската полиция е задържала други 51 кг. марихуана при акция в близост до град Делвина, в областта Епир, Южна Албания. Задържани са били двама албански граждани на възраст 24 и 29 години.\r\nПрез последната седмица в Гърция са били задържани 335 кг. албанска марихуана при проверка на пътя Кожани-Янина. По същото време на пристанището във Вльора са намерени още 685 кг. марихуана, натоварени на моторна лодка и предназначени за Италия.Тереза Герова", "date": "2017-06-14", "title": "Гърция: Полицията е задържала още 500 кг. марихуана в близост до границата с Албания"}
{"url": "http://www.focus-news.net/news/2017/06/14/2404955/prokuror-ivan-geshev-v-aktsiyata-na-gkpp-kulata-uchastvaha-nad-250-sluzhiteli-na-gdbop-dans-i-spetsializiranata-prokuratura-ima-23-zadarzhani-mitnicheski-inspektori.html", "text": "Тази операция следва да бъде преценявана и с оглед на мащабите ѝ. В тези действия участват над 250 служители на ГДБОП, ДАНС, следователи от следствения отдел на Специализираната прокуратура, двама прокурори, като на място се намира и командирован съдия от Специализирания наказателен съд. Лично за мен, като мащаб, това е най-голямата операция, в която аз съм участвал и смятам, че колегите до този момент се справят добре. Това каза по време на брифинг прокурор Иван Гешев, административният ръководител на Специализираната прокуратура във връзка с антикорупционната акция на ГКПП „Кулата“ през изминалата нощ, предаде репортер на Агенция „Фокус“.  „Досъдебно производство в следствен отдел на Специализираната прокуратура, по което е работено по оперативна информация основно на ДАНС. Действията за разследването са проведени, освен от следователи от следствения отдел на Специализираната прокуратура и от разследващи полицаи и екипи на ГДБОП“, посочи Гешев. Според него Специализираната прокуратура ще направи всичко възможно, за да няма никаква толерантност към престъпления с корупционен елемент.“В част от гражданите и част от съдебната власт, според мен,  има едно недооценяване на този тип престъпна дейност. Включително и към стопанската престъпност. Много хора считат, че това е, едва ли не, второстепенно престъпление“, коментира той. Гешев допълни, че досъдебното производство е образувано през август 2015 г. .,а инкриминираният период, който се разследва и за който, според наблюдаващите прокурори има доказателства, е от март 2015 г. „Към вчерашния ден и сутринта, с мерки по закона за МВР 24 часово задържане, бяха 23 лица. Основно митнически инспектори от „Кулата“. Досъдебното производство е образувано за  организирана престъпна група,  извършваща корупционни престъпления – получаване на подкупи“, допълни той. По думите му до края на седмицата ще се прецени колко от тези 23 човека ще бъдат привлечени в качеството им на обвиняеми и за колко от тях няма да се съберат достатъчно доказателства и ще бъдат привлечени в качеството им на  свидетели. „Схемите, по която се е работило, са няколко. Традиционните – да се поискат дребни суми, за да не се създават пречки на шофьорите, 5-10 евро на камиони с автовози с определена дължина“, съобщи той. По думите му има и друга схема, по която „ВИП клиенти“ получават „абонамент“. „Взима  се такса на преминаващ камион на определен кръг фирми, които са на „абонамент“ при организираната престъпна група,  като цената е между 50 и 100 лв. Тези пари се получават, за да не бъдат проверявани камионите и да не бъде извършено мерене на съответния камион“, посочи Гешев. Той допълни, че за различните камиони има различни законови регламентации колко трябва бъде товарът. „Ако се констатира претоварване, се плащат определени суми, регламентирани от закона. За да не бъдат плащани те, тези фирми „на абонамент“ са плащали по 50-100 лв. Плащането става на месечна база. Води се „черно счетоводство“, каза административният ръководител на Специализираната прокуратура. „При другия случай не се използва тази „преференциална цена“, когато се констатира претоварен определен камион. Сумата е различна, в зависимост от претоварването. В случай, че се констатира това на кантара, не нулират системата и предлагат на съответния шофьор да мине втори път срещу 100 или над 100 евро. Тогава не се отчита претоварването и камионът преминава“, разказа Гешев. Според него такива действия уронват престижа на държавата. „Сигурен съм, че приходът е бил значителен“, коментира той. По думите му има информация за 6 транспортни фирми, които редовно са участвали в схемата, но не жела да посочи кои са те. „Предполагам, че тази група има ръководител. Нивото, което е стигнато е началник-смяна. Работи се по всички смени на митница „Кулата“, каза още Гешев. \r\nСтефан ПЕТРОВ", "date": "2017-06-14", "title": "Прокурор Иван Гешев: В акцията на ГКПП „Кулата“ участваха над 250 служители на ГДБОП, ДАНС и Специализираната прокуратура, има 23 задържани митнически инспектори"}
{"url": "http://www.focus-news.net/news/2017/06/14/2404954/meta-makedoniya-gartsiya-othvarli-vazmozhnostta-makedoniya-da-se-prisaedini-kam-es-i-nato-pod-vremenno-naimenovanie.html", "text": "Министърът на външните работи на Гърция Никос Кодзиас отхвърли възможността Атина да позволи на Македония да се присъедини към Европейския съюз и НАТО под временно наименование, предава информационната агенция „Мета“.\r\n„Сега Македония иска да бъде член на повече международни организации. Ние подкрепяме това, но при условие, че бъде решен проблемът във връзка с името“, заяви Кодзиас, подчертавайки, че е необходимо споразумение в ООН за ново име, което след това ще се представи в Европейския съюз.\r\nПървият дипломат на Атина изрази надежди, че прилагането на мерките за изграждане на доверие ще доведе до етап, когато ще бъдат възможно разговорите за решаването на проблема.Тереза Герова", "date": "2017-06-14", "title": "„Мета“ (Македония): Гърция отхвърли възможността Македония да се присъедини към ЕС и НАТО под временно наименование"}
{"url": "http://www.focus-news.net/news/2017/06/14/2404973/smetnata-palata-poluchi-chast-ot-imot-v-ruse.html", "text": "Правителството предостави безвъзмездно за управление на Сметната палата офис и заседателна зала на първия етаж в сградата на ул. „Пирот“ №24 в Русе. Това съобщиха от правителствената информационна служба. Помещенията ще се използват за осъществяване на дейността и професионалните задължения на институцията. Частта от имота досега е била под управлението на Агенцията за държавна финансова инспекция към Министерството на финансите.", "date": "2017-06-14", "title": "Сметната палата получи част от имот в Русе"}
{"url": "http://www.focus-news.net/news/2017/06/14/2404974/v-galeriya-sredets-na-ministerstvoto-na-kulturata-na-19-yuni-se-otkriva-yubileyna-izlozhba-zhivopis-na-arshak-nersisyan.html", "text": "Арменският художник с българско гражданство Аршак Нерсисян ще представи в престижната столична галерия „Средец” над 20 живописни платна в годината, когато навършва 65 години, съобщиха от пресцентъра на Министерството на културата. Експозицията, озаглавена „Аршак”, се организира със съдействие от посолството на Република Армения у нас, а куратор е проф. Аксиния Джурова.\r\nАршак Нерсисян е роден на 1 ноември 1952 г. в Армения. Завършва Ереванската художествена академия, специалност „Живопис” и „Графика”. Специализира в Санкт Петербург, Литва и Латвия. В Армения работи като художествен редактор за списание „Жените на Армения”. През 1994 г. идва в България за първи път като представител на „Фонд култура” на Армения. За втори път идва през 1996 г. и остава да живее в България като художник на свободна практика, като получава и българско гражданство. Участвал е със свои творби в изложби в Иран, Франция, Финландия и Русия и има десетки самостоятелни изложби у нас. Рисува илюстрации към сборници с поезия. В България е илюстрирал книгата „Арменски народни приказки” и „Духът на Армения”. Участвал е в изписването на църквата „Св. цар Борис-Михаил Покръстител” и параклиса „Св. Анна” във Варна през 1997 г. През 2002 г. участва във възстановяването на Арменската църква в морската ни столица.\r\nКритиката отбелязва за Аршак Нерсисян, че изследва възможностите на вариантност, основана на различни стилистики, което е присъщо на динамичната му природа. Определят стила му като странно съчетание на южен темперамент и на една изискана и рафинирано северняшка школа, които раждат интересни сюжети, нарисувани с деликатност и майсторство. \r\nПроф. Аксиния Джурова го отличава като художник, който не можеш да сбъркаш с други, най-яркият сред българската гилдия неокубист. „Сочната живопис на Аршак, която художникът ни представя по повод своя 65-ти юбилей, известна със своята чувствителност към колорита и композицията („Преди буря”, „В средата на лятото”), ни връща към едни от най-енергичните експериментатори във френската и руската живопис, а в последните десетилетия - и в българската. Точно сред тях, според мен, трябва да търсим и инвенциите на Аршак Нерсисян, преработени от неговата собствена чувствителност и умение”, пише за изложбата проф. Джурова.\r\nЕкспозицията ще остане в галерия „Средец” на Министерството на културата до 28 юни. Повече информация можете да намерите на интернет страницата на ведомството.", "date": "2017-06-14", "title": "В галерия „Средец” на Министерството на културата на 19 юни се открива юбилейна изложба живопис на Аршак Нерсисян"}
{"url": "http://www.focus-news.net/news/2017/06/14/2404975/balgariya-otkriva-pochetno-konsulstvo-v-gana.html", "text": "Министерският съвет даде съгласие за откриване на българско консулство в Република Гана със седалище гр. Акра и назначи за почетен консул Николаас Корнелес Матеас ван Щаалдуйнен. Той е личност, ползваща се с добро име, обществени позиции и институционални контакти, които ще са полезни за по-нататъшното активизиране на връзките между двете държави. Това съобщиха от правителствената информационна служба. Откриването на наше почетно консулство в Гана ще предостави възможност за активизиране на отношенията между двете страни в търговско-икономическата област, културния и образователен обмен и други сфери от взаимен интерес.", "date": "2017-06-14", "title": "България открива почетно консулство в Гана"}
{"url": "http://www.focus-news.net/news/2017/06/14/2404971/za-parvo-trimesechie-na-2017-g-za-komandirovki-na-ministrite-i-zamestnik-ministrite-v-stranata-sa-izrazhodvani-obshto-216190-lv.html", "text": "Правителството утвърди разходите за командировки в страната за първо тримесечие на 2017 г. на министрите и заместник-министрите, на областните управители, на председателите на държавни комисии, агенции и институции.\r\nЗа командировки на министрите и заместник-министрите в страната са изразходвани общо 2161,90 лв., за командировки на председателите на държавни агенции и техните заместници – 860,42 лв., за командировки на председатели и членове на държавни комисии –10 лв., за командировки на ръководителите на държавни институции – 50 лв., и за командировки на областни управители – 4705,92 лв.", "date": "2017-06-14", "title": "За първо тримесечие на 2017 г.  за командировки на министрите и заместник-министрите в страната са изразходвани общо 2161,90 лв."}
{"url": "http://www.focus-news.net/news/2017/06/14/2404976/plovdiv-razuznavachat-dimitar-chumpov-e-priznat-za-vinoven-za-iskane-i-poluchavane-na-pari-i-veshti-no-e-opravdan-za-razglasyavaneto-na-sluzhebna-informatsiya.html", "text": "Окръжен съд – Пловдив призна подсъдимия Димитър Чумпов за невинен в това на неустановена дата през периода в края на месец юли 2014 г. – началото на месец август 2014 г. в сградата на Районно управление „Полиция“ – Стамболийски  да е разгласил сведения, които не са държавна тайна, но чието разгласяване е забранено съгласно чл. 22 ал.2 от Закона за министерството на вътрешните работи, като да е предоставил на Н. К. лични данни: трите имена, установени адреси по местоживеене и пет броя снимки на лица с криминални прояви, поради което и на основание чл. 304 от НПК го оправдава да е извършил престъпление по чл. 360 от НК. Това съобщиха от пресслужбата на Съдебна палата - Пловдив.\r\n      Съдът признава подсъдимия Димитър Чумпов за виновен в това, че през периода от 3 декември 2014 г. до 26 февруари 2015 г. в с. Ново село, гр. Стамболийски и с. Йоаким Груево при условията на продължавано престъпление – три деяния,  в качеството си на длъжностно лице - Разузнавач V степен, група „Криминална полиция\" в Районно управление „Полиция\" гр. Стамболийски при ОД на МВР - Пловдив, е поискал и приел дар от Димитър С., който не му се следва, а именно:\r\nНа 3 декември 2014 г. в с. Ново село, обл. Пловдивска - сумата от 400 лв.;\r\nНа 28 януари 2015 г. в гр. Стамболийски, обл. Пловдивска - сумата от 50 лв.;\r\nНа 26 февруари 2015 г. в с. Йоаким Груево, обл. Пловдивска - 2,428 кг нарязан тютюн без бандерол, на стойност 456,47 лв, всичко пари и вещи на стойност - 906,47 лв, за да не извърши действия по служба – да не предприема по отношение на Д. С. и Г. С. действия по установяване и разкриване на държане от тях на акцизни стоки (тютюневи изделия) без бандерол, да не се установят достатъчно данни за търсене на административно-наказателна отговорност по Закона за акцизите и данъчните складове, Закона за тютюна и тютюневите изделия или за извършено от тях престъпление по чл. 234 ал.1 или 234 ал.2 от НК, поради което и на основание чл. 301 ал.1 вр. чл. 26 ал.1 във вр. с чл. 55 ал.3 вр. ал.1 т.2 б. Б от НК го осъжда на наказание пробация при следните пробационни мерки: \r\n-\tЗадължителна регистрация по настоящ адрес при периодичност от два пъти седмично за срок от три години.\r\n -   Задължителни периодични срещи с пробационен служител за срок от три години,\r\n като го признава за НЕВИНЕН да е извършил престъплението чрез изнудване посредством злоупотреба със служебно положение, поради което и на основание чл. 304 от НПК го ОПРАВДАВА  по първоначално повдигнатото му обвинение по чл. 302 т.2 от НК.\r\n      Признава подсъдимия Димитър Чумпов за виновен в това, че на 26.02.2015 г. в землищата на с. Кадиево, с. Йоаким Груево и гр. Стамболийски обл. Пловдивска в лек автомобил марка „Фолксваген Туаран\" е държал 2,428 кг. тютюн за пушене, представляващ акцизна стока по смисъла на Закон за акцизите и данъчните складове, стойността на акцизната стока възлиза на 456,47 лв., като случаят е немаловажен, поради което и на основание чл. 234 ал.1 във вр. с чл. 55 ал.3 вр. ал.1 т.1 от НК го осъжда на  шест месеца лишаване от свобода.\r\n     На основание чл. 23 от НК налага на подсъдимия Димитър Чумпов едно общо най-тежко наказание в размер на шест месеца лишаване от свобода.\r\n        На основание чл. 66 ал.1 от НК така наложеното общо най-тежко наказание от шест месеца лишаване от свобода се отлага за изпълнение с изпитателен срок от три години, считано от влизане на присъдата в законна сила. \r\nПрисъдата подлежи на обжалване и протест в 15-дневен срок пред Апелативен съд – Пловдив.", "date": "2017-06-14", "title": "Пловдив: Разузнавачът Димитър Чумпов е признат за виновен за искане и получаване на пари и вещи, но е оправдан за разгласяването на служебна информация"}
{"url": "http://www.focus-news.net/news/2017/06/14/2404977/ministar-valentin-radev-shte-podpishe-sporazumenie-mezhdu-balgariya-i-shveytsariya-za-satrudnichestvo-v-borbata-s-prestapnostta.html", "text": "Правителството упълномощи министъра на вътрешните работи Валентин Радев да подпише Споразумение между България и Федералния съвет на Конфедерация Швейцария за сътрудничество в борбата с организираната престъпност, тероризма и трафика на хора. Това съобщиха от правителствената информационна служба. Проектът на споразумение беше одобрен от кабинета през м. юли 2015 г. Целта документа е да се засили полицейското сътрудничество между двете страни в усилията за превенция на заплахите за обществената сигурност и борба с всички форми на престъпност, по-специално чрез обмен на информация на стратегическо и оперативно ниво и чрез поддържане на редовни контакти между компетентните органи.", "date": "2017-06-14", "title": "Министър Валентин Радев ще подпише споразумение между България и Швейцария за сътрудничество в борбата с престъпността"}
{"url": "http://www.focus-news.net/news/2017/06/14/2404967/kyustendil-uslovni-prisadi-poluchiha-petima-afganistantsi-zaloveni-pri-opit-da-preminat-darzhavnata-granitsa-na-gkpp-gyueshevo.html", "text": "Условни присъди получиха петима афганистанци, заловени при опит да преминат държавната граница на ГКПП „Гюешево”, предаде репортер на Радио „Фокус” – Кюстендил. Петимата чуждестранни граждани, от които двама непълнолетни, една жена и двама мъже, сключиха споразумение с Районна прокуратура – Кюстендил, чрез което се признават за виновни по повдигнатото им обвинение. Наложената присъда е 3 месеца лишаване от свобода, с изпитателен срок от 3 години. В съдебната зала задържаните заявиха, че не са имали представа, че извършват нарушение. Нито един от тях няма документи за самоличност и няма информация за рождената им дата. Петимата чуждестранни граждани ще бъдат приведени в бежански център от затворен тип. Жената и двете непълнолетни лица ще престоят там минимум 3 месеца, а двамата мъже – 6 месеца.\r\nВенцеслав ИЛЧЕВ", "date": "2017-06-14", "title": "Кюстендил: Условни присъди получиха петима афганистанци, заловени при опит да преминат държавната граница на ГКПП „Гюешево”"}
{"url": "http://www.focus-news.net/news/2017/06/14/2404980/burgas-politsiyata-izdirva-77-godishniya-nikola-sabev.html", "text": "Областната дирекция на МВР - Бургас издирва 77-годишния Никола Батилов Събев от Бургас, който е напуснал дом си на 8 юни около 09.00 часа и до момента е в неизвестност, съобщиха от полицията.\r\nНикола Събев е мъж на видима възраст 80 години, висок е –  170 см, с нормално телосложение, бяла коса, смесено оплешивяване, лицето му е бяло, сбръчкано, очите му са сини. \r\nМъжът е бил облечен в тъмно синьо яке, тъмно кафяв панталон, обут с черни обувки с връзки. На главата си носи тъмен каскет.\r\nОД на МВР – Бургас призовава гражданите, разполагащи с някаква информация относно местонахождението на Никола Батилов Събев, да съобщят незабавно на тел. 112 или в най-близкото поделение на МВР.", "date": "2017-06-14", "title": "Бургас: Полицията издирва 77-годишния Никола Събев"}
{"url": "http://www.focus-news.net/news/2017/06/14/2404979/lora-lyubenova-gd-granichna-politsiya-po-8-km-sa-kolonite-ot-tovarni-avtomobili-na-gkpp-kulata-na-vhod-i-na-izhod-ot-stranata.html", "text": "Интензивен е трафикът на ГКПП „Кулата“, по 8 км са колоните от товарни автомобили на вход и на изход от страната. Това каза за Радио „Фокус“ - Пирин Лора Любенова, говорител на ГД „Гранична полиция“. „Гранична полиция“ няма проблем с обработката на документите на всички превозни средства, преминаващи през пункта. Тя трае средно около 1 минути. Има опашка от товарни автомобили пред кантарите на митницата. И на вход, и на изход от страната чакащите камиони са по около 8 км. Преминаването на леки коли и автобуси през пункта е нормално, няма образувани колони“, каза още тя.\r\nНатали СТЕФАНОВА", "date": "2017-06-14", "title": "Лора Любенова, ГД „Гранична полиция“: По 8 км са колоните от товарни автомобили на ГКПП „Кулата“ на вход и на изход от страната"}
{"url": "http://www.focus-news.net/news/2017/06/14/2404972/odobreni-sa-promeni-v-tarifata-za-taksite-koito-se-sabirat-ot-babh.html", "text": "Правителството промени Тарифата за таксите, които се събират от Българската агенция по безопасност на храните (БАБХ) във връзка с влезли в сила изменения на Закона за ветеринарномедицинската дейност. Това съобщиха от правителствената информационна служба. Правят се изменения и допълнения и се прецизират текстовете, които се отнасят до съществуващата такса от тарифата, която касае регистрацията на оператори, които търгуват с пратки странични животински продукти (СЖП). Въведена е и нова такса по чл. 37, ал. 1, ред №19 за промяна на името (наименованието и/или адреса), седалището на операторите, които търгуват с пратки СЖП и/или продукти, получени от тях.", "date": "2017-06-14", "title": "Одобрени са промени в Тарифата за таксите, които се събират от БАБХ"}
{"url": "http://www.focus-news.net/news/2017/06/14/2404984/kyustendil-obshtinata-e-izgotvila-programa-za-podobryavane-kachestvoto-na-atmosferniya-vazduh.html", "text": "Община Кюстендил е изготвила програма за подобряване качеството на атмосферния въздух. Това каза пред Радио „Фокус” – Кюстендил Ирина Велкова, еколог на Община Кюстендил. „Програмата за управление и подобряване качеството на атмосферния въздух в Община Кюстендил е приета от страна на Общинския съвет. Тя е публикувана на интернет страницата на Община Кюстендил, а преди приемането й тя също беше поместена на страницата, което даде възможност всеки да се запознае с нея, а ако има свои препоръки да ги подаде. Най-общо казано при изготвянето на програмата е направен много подробен анализ на замърсяването на въздуха на територията на град Кюстендил с фини прахови частици”, каза Ирина Велкова. По думите й въз основа на този анализ са направени прогнозни оценки за очакваното състояние при запрашеността на въздуха в следващите години. На база на това са разработени групи от мерки, които са икономически, административни и технически, които трябва да постигнат няколко основни приоритета.\r\nВелкова обясни, че Община Кюстендил ще работи приоритетно за намаляване на фините прахови частици във въздуха. „Сред приоритети са намаляване на емисиите от битовия и от обществения сектор, отопляващ се основно на твърдо или течно гориво. Трябва да се намалят емисиите от фини прахови частици от промишлената дейност, от транспорта, от откритите улични платна, от строителните дейности. При направените замервания от подвижната лаборатория на Изпълнителната агенция по околна среда, извършени 2013 г. – 2014 година, е установено, че в Кюстендил въздухът е добър – няма замърсяване със серни окиси и други вещества”, каза Ирина Велкова. По думите й е  установено леко надвишаване в нормата на фините прахови частици, констатирано основно през зимния сезон. „Това се дължи основно на факта, че населението се отоплява предимно с твърди горива, както и на котловинния характер на общината”, каза Ирина Велкова.\r\nВенцеслав ИЛЧЕВ", "date": "2017-06-14", "title": "Кюстендил: Общината е изготвила програма за подобряване качеството на атмосферния въздух"}
{"url": "http://www.focus-news.net/news/2017/06/14/2404941/nikola-dimitrov-kam-gratskiya-vanshen-ministar-iskame-podkrepa-ot-gartsiya-po-patya-kam-evropeyskata-integratsiya.html", "text": "\"Гърция иска да помогне на своя съсед и е важно да имаме приятелски отношения с министър Димитров. С днешните дискусии няма да решим въпроса, но градим положителен климат и имаме положителна рамка за решаване на този въпрос. Не е достатъчно да имаш добри намерения, необходими и усилия за добро решение“. Това заяви министърът на външните работи на Гърция Никос Кодзиас в рамките на съвместната пресконференция, последвала срещата с македонския му колега Никола Димитров, предава  скопският телевизионен канал TV 21.  \r\n„Въпреки че в региона е необходимо време, за да се разбере, ние напредваме или изоставаме заедно. Тъй като ние сме във възходяща линия имаме нужда от помощ, и мисля, че това е добре за вашата страна. Основното послание, което искам да изпратя при посещението е, че искаме подкрепа от Гърция да напредваме по пътя на европейската интеграция“, обясни на свой ред първият дипломат на Скопие. Тереза Герова", "date": "2017-06-14", "title": "Никола Димитров към гръцкия външен министър: Искаме подкрепа от Гърция по пътя към европейската интеграция"}
{"url": "http://www.focus-news.net/news/2017/06/14/2404982/vitsepremier-tomislav-donchev-debatat-za-badeshteto-na-kohezionnata-politika-ne-tryabva-da-e-za-sredstva-a-za-prioriteti.html", "text": "Дебатът за бъдещето на европейската политика по сближаване трябва да се фокусира не само върху средствата, а преди всичко върху приоритетите - накъде ще се развива Европа след 2020 година.  \r\nТова заяви заместник министър-председателят Томислав Дончев във Варшава на срещата на министрите, отговарящи за кохезионната политика в държавите от Вишеградската четворка (Полша, Унгария, Чехия, Словакия) и Румъния, Словения, България и Хърватия с участието на еврокомисаря по бюджета и човешките ресурси Гюнтер Йотингер. Това съобщиха от правителствената информационна служба.\r\nДнес ЕС реагира на непредвидени предизвикателства в динамични процеси, а Кохезионната политика се превръща в универсален инструмент за справяне с кризи. Имаме поуките си от изминалите години и знаем, че дебатът за бъдещето на политиката по сближаване трябваше да започне не утре, а вчера, подчерта Дончев. Трябва ни фокус. Не можем да си позволим да губим посоката, но можем отсега да задаваме важните въпроси какво и как: какви ще бъдат приоритетите за инвестиции в изменящата се среда, така че да водят до споделени ползи, икономически растеж, заетост и сигурност? И по какъв начин ще управляваме тези инвестиции, така че да имаме опростяване на правилата, а фокусът да бъде върху реализирането на политики и постигане на резултати, а не върху създаване на допълнителни механизми и сложни бюрократични процедури.\r\nВицепремиерът подчерта още, че подходът за ограничен достъп на група държави до инструментите на кохезионната политика не води до устойчиво и балансирано развитие на ЕС и призова за търсене на решение с реална добавена стойност за всички региони. \r\nРаботната среща на министрите се организира по повод края на полското председателство на групата на държавите от Вишеградската четворка, което ще бъде поето от Унгария. В нея участва и заместник-министърът на икономиката Александър Манолев.", "date": "2017-06-14", "title": "Вицепремиер Томислав Дончев: Дебатът за бъдещето на Кохезионната политика не трябва да е за средства, а за приоритети"}
{"url": "http://www.focus-news.net/news/2017/06/14/2404986/prezidentat-rumen-radev-udostoi-luish-figo-i-dimitar-berbatov-s-pocheten-znak-na-prezidenta-na-republika-balgariya.html", "text": "На церемония в Гербовата зала на „Дондуков“ 2 държавният глава удостои Луиш Фиго и Димитър Бербатов с Почетен знак на Президента на Република България за изключителния им принос към развитието на европейския и световния футбол, социалната им ангажираност и подкрепа на младите хора. Това съобщиха от прессекретариата на държавния глава. „Това отличие е скромен знак на уважение към две големи имена от световния футбол и признание към двама изтъкнати дарители и големи приятели на България“. С тези думи държавният глава Румен Радев приветства гостите на церемонията. „Луиш Фиго е един от най-обичаните футболисти в Португалия, носител на златната топка и впечатлил със своята игра много хора по света. В последните години той оставя ярка следа с дейността на своята фондация, която подкрепя деца в неравностойно положение и с тежки заболявания. Една кауза, заслужаваща възхищение и уважение“, заяви пред португалския футболист Румен Радев.\r\nДържавният глава припомни богатата футболна биография на Димитър Бербатов и изтъкна неговия изключителен принос за развитието на българския спорт. „Неговото име е едно от най-обичаните, заслужено спечели любовта, възхищението и признателността на всички българи и фенове по света. Той е не просто успял спортист, а човек с голямо сърце. Дейността на неговата фондация дава шанс на много български деца да се развият в областта на изкуството, науката и спорта“, заяви в словото си президентът. Румен Радев припомни мотото на фондация „Димитър Бербатов“ – няма успех без първа крачка и добави, че няма успех без подадена ръка. Държавният глава благодари на Димитър Бербатов за активната му подкрепа за благотворителната инициатива „Българската Коледа“. Футболистът е едно от лицата на благотворителната инициатива, която ежегодно се провежда под патронажа на президентската институция.\r\nТази вечер имаме удоволствието демонстративният мач с благотворителна цел да се проведе на Националния стадион „Васил Левски“. Това е събитие, което не само ще допринесе за развитието на нашите фондации, но и за развитието на децата, които ние подкрепяме, заявиха от своя страна двамата изтъкнати спортисти и изказаха благодарност на държавния глава за високата чест, която им е оказана.\r\nДимитър Бербатов допълни, че искрено се надява и в бъдеще държавните институции да подкрепят талантливите деца на България, защото именно те ни дават най-добрия пример за това как да бъдем добри и успешни личности.", "date": "2017-06-14", "title": "Президентът Румен Радев удостои Луиш Фиго и Димитър Бербатов с Почетен знак на Президента на Република България"}
{"url": "http://www.focus-news.net/news/2017/06/14/2404978/ministar-ekaterina-zaharieva-dvama-nashi-sanarodnitsi-sa-potarsili-pomosht-ot-balgarskoto-posolstvo-vav-velikobritaniya-zaradi-pozhara-v-london.html", "text": "Двама наши сънародници са потърсили помощ от Българското посолство във Великобритания заради пожара в Лондон. Това каза пред журналисти вицепремиерът и министър на външните работи Екатерина Захариева, във връзка с пожара в Лондон, предаде репортер на Агенция „Фокус“. „До момента информация за пострадали българи няма. Има двама наши сънародници, които са живели в съседния блок. Не са пострадали, добре са. Понеже са евакуирани целите жилищни сгради около изгорялата, те са потърсили помощ от нашето посолство и ще бъдат настанени там, докато приключат часовете на евакуация на съседните сгради“, коментира външният министър. Според нея евакуацията се е наложила заради заплаха от срутване. \r\nДеница КИТАНОВА", "date": "2017-06-14", "title": "Министър Екатерина Захариева: Двама наши сънародници са потърсили помощ от Българското посолство във Великобритания заради пожара в Лондон"}
{"url": "http://www.focus-news.net/news/2017/06/14/2404983/afp-donald-tramp-saobshti-che-prostrelyaniyat-kongresmen-e-ranen-losho-no-shte-se-vazstanovi-napalno.html", "text": "Държавният глава на Съединените американски щати Доналд Тръмп съобщи, че простреляният конгресмен от Републиканската партия е „ранен лошо“ от нападателя, който откри стрелба на бейзболна тренировка в щата Вирджиния, но увери, че „ще се възстанови напълно“, предава AFP.\r\n„Стив Скалис от Луизиана, истински приятел и патриот, бе ранен лошо, но ще се възстанови напълно. Нашите мисли и молитви са с него“, написа Тръмп в социалната мрежа „Туитър“.Тереза Герова", "date": "2017-06-14", "title": "AFP: Доналд Тръмп съобщи, че простреляният конгресмен е „ранен лошо, но ще се възстанови напълно“"}
{"url": "http://www.focus-news.net/news/2017/06/14/2404985/ministar-ekaterina-zaharieva-balgariya-mozhe-da-bade-most-i-da-podpomaga-dialoga-mezhdu-es-i-turtsiya.html", "text": "С посещението на премиера Бойко Борисов в югоизточната ни съседка се показа, че България може да бъде мост и да подпомага диалога между ЕС и Турция. Това каза вицепремиерът и министър на външните работи Екатерина Захариева пред журналисти във връзка с посещението на премиера Бойко Борисов в Турция, предаде репортер на Агенция „Фокус“. „Подобряването и добрите отношения, подобряването на атмосферата на отношения между ЕС и Турция е процес, който ще продължи. Все още има какво да се желае. Той свърши много важна работа за България и ЕС“, каза министър Захариева. Във връзка с очакването да отпаднат визите за турски граждани по време на българското председателство на ЕС, Захариева обясни, че това са преговори, които се водят между ЕС и Турция от дълго време. „Знаете, че визовата либерализация беше част и от преговорите и пакета, свързани със споразумението между ЕС и Турция по отношение на мигрантите и бежанците. Министър Захариева поясни, че 72 са условията към Република Турция. „Остава да бъдат изпълнени още няколко и тогава, когато те се изпълнят, ще се случи и визовата либерализация. По думите ѝ така или иначе в редица европейски държави, сред които и България, отдавна е облекчен визовият режим с тях. „Те са едни от най-важните ни туристи“, каза Захариева. Министърът поясни, че турските гражданите, имат право да пребивават безвизово от 90 дни на 6 месеца,  тези,  които имат шенгенски визи могат да влизат в България без проблем.   \r\nДеница КИТАНОВА", "date": "2017-06-14", "title": "Министър Екатерина Захариева: България може да бъде мост и да подпомага диалога между ЕС и Турция"}
{"url": "http://www.focus-news.net/news/2017/06/14/2404989/predsedatelyat-na-parlamentarnata-grupa-na-gerb-tsvetan-tsvetanov-se-sreshtna-s-irakski-deputati-i-npo-ta.html", "text": "Председателят на Парламентарната група на ГЕРБ и заместник-председател на партията Цветан Цветанов се срещна с група иракски депутати и представители на неправителствения сектор, водени от Програмата на ООН за развитие на Ирак. Това съобщиха от пресцентъра на ГЕРБ. Иракските представители са в България по покана на фондация „Софийска платформа“, а основната тема на обучението им е защитата на равенството и практики за защита от дискриминация. По време на работната среща Цветан Цветанов даде за пример толерантността на българското общество, изобразена чрез съжителството в центъра на столицата София на църква, джамия и синагога. „Българското общество е толерантно и всички граждани в страната се чувстват пълноценни. Тази сила идва и от нашия модел на управление – парламентарната република, в която на определен период се провеждат избори, хората гласуват и на база на резултатите се формират управляващото мнозинство, което избира правителство. Така хората решават в какво общество искат да живеят и всеки има равни шансове за развитие“, каза още Цветанов. Той подчерта, че за да не се концентрира цялата власт в една институция или личност, Конституцията на страната гарантира разделението и независимостта на отделните власти. „Отделните власти имат механизми за контрол помежду си. Пример за това е независимата Комисия за защита от дискриминацията, която е последния арбитър за всички жалби на гражданите. Тази комисия обаче прави годишни отчети, които се гласуват от Народното събрание. Състава на комисията е от 5 члена, избрани от парламента и още 4 члена, излъчени от президента на страната. Парламентарната вота е избрана след диалог между управляващи и опозиция, за да има широка представителност в независимия орган, но и равна отдалеченост на комисията от останалите институции. Когато в този орган има представителност на всички политически сили, политиканстването минава на заден план и комисията работи и търси решения на проблемите на гражданите“, сподели още Цветанов пред иракските представители.\r\n\tПредседателят на вътрешната комисия в парламента Цветан Цветанов заяви още, че колкото по-бързо се нормализира обстановката в Ирак и се възстановят демократичните процеси, толкова по-скоро ще може да се работи за хората, за развитието на традиционно добрите отношения между България и Ирак и за засилване на икономическите отношения между страните ни. Заместник-председателят на ГЕРБ даде съвет на представителите на иракския парламент отделните партии да изградят силни структури в цялата страна, за да могат да бъдат устойчиви в изборните процеси, да са представени в местната власт и да ангажират максимален брой граждани с политиките си. \r\nВ края на срещата Цветан Цветанов призова иракските политици заедно да работим за развитие на приятелските и добросъседски отношения в Европа и Близкия изток. „Уверен съм, че децата на Европа, децата на Близкия изток, децата на света искат политиците да правят политики за съхраняване на различията и извличане на енергия от тях да се опознаваме и да живеем в разбирателство и уважение“, подчерта Цветанов.", "date": "2017-06-14", "title": "Председателят на Парламентарната група на ГЕРБ Цветан Цветанов се срещна с иракски депутати и НПО-та"}
{"url": "http://www.focus-news.net/news/2017/06/14/2404990/ministar-ekaterina-zaharieva-ne-usetih-nesaglasie-s-prioritetite-na-ministerstvo-na-vanshnite-raboti-koito-izlozhih-pred-komisiyata-po-vanshna-politika.html", "text": "Не усетих несъгласие с приоритетите на Министерство на външните работи, които изложих пред Комисията по външна политика. Това каза пред журналисти вицепремиерът и министър на външните работи Екатерина Захариева, след заседанието на Комисията по външна политика в Народното събрание, предаде репортер на Агенция „Фокус“.  По думите ѝ взаимодействието между парламента и министерството е много важно. „Много е важна и парламентарната външна политика“, каза министър Захариева. Според нея за съществени въпроси като Шенген и еврозоната, е хубаво да има еднаква позиция и на всички нива трябва да се отправят едни и същи послания и да се работи обединено в тази сфера. Захариева поясни, че взаимодействието между Комисията по външна политика и Министерство на външните работи е много важно. „Представих и екипа си. Зададоха се въпроси, свързани с приоритетите, с казуса в Украйна, с подобряването на работата по отношение на придвижването на пощата“, каза министър Захариева. Попитана как са реагирали коалиционните партньори на ГЕРБ за „рамото“ за европейския път на Турция от страна на България, Екатерина Захариева заяви: „Не съм чула досега реакция. България от години има неизменна политика по отношение на европейската перспектива на Западните Балкани и Турция и тя е една. Ние подкрепяме европейската перспектива на Западните Балкани и Република Турция, разбира се, когато съответните държави са част от националният интерес на България“, поясни Екатерина Захариева. \r\nДеница КИТАНОВА", "date": "2017-06-14", "title": "Министър Екатерина Захариева: Не усетих несъгласие с приоритетите на Министерство на външните работи, които изложих пред Комисията по външна политика"}
{"url": "http://www.focus-news.net/news/2017/06/14/2404981/ministar-ekaterina-zaharieva-nyamam-indikatsii-che-turskiyat-poslanik-v-balgariya-syuleyman-gyokche-shte-bade-otzovan.html", "text": "Нямам индикации, че турският посланик в България ще бъде отзован. Това каза вицепремиерът и министър на външните работи Екатерина Захариева пред журналисти, във връзка с отсъствието на турския посланик в България по време на визитата на премиера Бойко Борисов в Турция, предаде репортер на Агенция „Фокус“. „Решение на всяка от страните в случая на Турската страна е кого да включи в делегацията при такова посещение“, каза министър Захариева. Според нея отсъствието на Гьокче е знак и уважение към българската делегация, защото той е направил непремерени изказвания. Тя изрази надежда тези неща да се оставят в миналото, тъй като изборите са свършили и сега трябва да се работи. „Нямам информация за отзоваването му“, каза Захариева и призова да не се тълкува така отсъствието му по време на посещението на премиера Борисов в Турция.\r\nДеница КИТАНОВА", "date": "2017-06-14", "title": "Министър Екатерина Захариева: Нямам индикации, че турският посланик в България Сюлейман Гьокче ще бъде отзован"}
{"url": "http://www.focus-news.net/news/2017/06/14/2404940/plovdiv-zhitelite-na-shishmantsi-sa-resheni-da-protestirat-ako-institutsiite-ne-osashtestvyat-kompleksna-proverka-vav-vrazka-s-pozhara-v-seloto.html", "text": "Жителите на селото са решени да протестират, ако институциите в България не действат адекватно и не се осъществи комплексна проверка във връзка с пожара. Това каза за Радио „Фокус“ – Пловдив Костадин Иванов, кмет на населеното място. Той посочи, че собствениците на склада за преработка на пластмасови отпадъци, в който на 2 юни възникна пожар, са нямали удостоверение за противопожарна пригодност. „Обемът за съхранение на отпадъците, който собствениците са заявили, е бил надвишен многократно. Сега площадката ще бъде затворена от Регионалната инспекция по околната среда и водите, ще се изготви предписание на наемателите, за да може, ако решат отново да съхраняват нещо, дейността им да отговаря на всички изисквания. Причината за случилото се е нехайство и немарливост. До запалилата се площадка има и друга, за която също ще се изготви предписание. И тя е пълна догоре с боклуци. Нищо чудно и тя да се запали. В крайна сметка всички боклуци ще бъдат извозени и терена няма да се ползва като площадка за тяхното съхранение“, коментира Костадин Иванов.\r\nКметът на село Шишманци добави, че предстои жителите на населеното място да сформират и регистрират официално Инициативен комитет, след което ще се изпрати искане до всички институции за становище във връзка с пожара и комплексна проверка на дейността на всички фирми, намиращи се на територията на бившия стоманолеярен завод.\r\n„За нас не е от значение кои са собствениците на складовете и какво са роднинските връзки помежду им. За нас е важно да се спазват изискванията и да не се стига до подобни ситуации. Ако не се предприемат мерки, жителите на село Шишманци излизат на протест на пътя“, каза още Костадин Иванов.\r\nТони МИХАЙЛОВ", "date": "2017-06-14", "title": "Пловдив: Жителите на Шишманци са решени да протестират, ако институциите не осъществят комплексна проверка във връзка с пожара в селото"}
{"url": "http://www.focus-news.net/news/2017/06/14/2404991/hurriyet-turski-opozitsionen-deputat-be-osaden-na-25-godini-zatvor-za-razkrivane-na-strogo-sekretna-informatsiya.html", "text": "Истанбулски съд осъди депутата от главната опозиционна сила Републиканската народна партия (РНП), Енис Бербероглу, заради неправомерното разсекретяване на конфиденциална информация относно придвижването на камиони, собственост на службите за сигурност, за Сирия, предава турското издание Hurriyet.\r\nПрез 2015 г. във вестник „Cumhuriyet“ излезе информация, че камиони, принадлежащи на Националната разузнавателна агенция на Турция (MIT) са пътували за Сирия, натоварени с оръжия и амуниции, когато са били спрени и претърсени в южна Турция.\r\nПрокурорът поиска доживотна присъда за депутата Енис Бербероглу, заради разкриването на тази строго секретна информация.\r\nБе подготвен обвинителен акт срещу народния представител, заради това, че е дал снимки на камионите, които са били собственост на MIT, на главния редактор на „Cumhuriyet” Чан Дюндар.\r\n„Това решение е неприятно за опозицията“, заяви заместник-председателят на парламентарната група на РНП Енгин Алтай. Симеон Миланов", "date": "2017-06-14", "title": "Hurriyet:  Турски опозиционен депутат бе осъден на 25 години затвор за разкриване на строго секретна информация"}
{"url": "http://www.focus-news.net/news/2017/06/14/2404988/prof-stati-statev-unss-studentat-razprostranil-informatsiya-za-nerednosti-na-izpita-po-geoikonomika-i-regionalno-razvitie-e-nakazan-s-preduprezhdenie-za-izklyuchvane.html", "text": "Студентът, разпространил информация за нередности на изпита по „Геоикономика и регионално развитие“, е наказан с предупреждение за изключване. Това каза ректорът на УНСС проф. Стати Статев на пресконференция след проведен Академичен съвет на висшето учебно заведение във връзка с изпита по „Геоикономика и регионално развитие“, предаде репортер на Агенция „Фокус“. „Поради големия нарастващ интерес към проблем с проведен изпит в УНСС на 9 юни следобед и фактът, че имахме нарочен редовен академичен съвет на днешната дата, който току-що приключи, решихме да внесем този проблем за разглеждане в точките. Окончателно се произнесе Академичният съвет. При възникването на инцидента в петък следобед, никой от присъстващите в качеството им на длъжностни лица и ръководители на институции в университета, не е бил информиран по надлежния ред. Аз бях информиран от началника на отдел на Връзки с обществеността Лили Пипонкова. Служебно бяхме ангажирани извън София и в понеделник сутринта ректорският съвет се събра. Получихме информация по случая. Самосезирахме се, тъй като нямахме нищо официално постъпило. Ректорският съвет взе две решения в понеделник“, коментира проф. Статев. По думите му едното бе да се създаде комисия със състав, пряко ангажирана по изясняване на случая. „Неин председател е зам.-ректорът по обучението по бакалавър доц. Славова. Имаме доклад на комисията, в който се установяват нарушения от страна и на двете страни. Проф. Докова, че не е спазила правилника за организиране и провеждане на изпит и студента за това, че не е спазил вътрешно нормативната уредба да се обърне към някоя от институциите. Става въпрос за декана на университета, зам.-ректора, ректора. Предложението на комисията вървеше към налагане на санкции и на двете страни“, допълни той и уточни, че причината за това е лоша практика по нарушаване на правилника, а от друга страна много силно уронване на престижа на УНСС. „На базата на доклада на комисията, омбудсманът на университета, контролният съвет и студентският съвет дадоха свои становища, изцяло подкрепящи изводите и препоръките от доклада. Академичният съвет също взе своите решения, след като изслуша всичко. Вчера се получи изявление от Соня Докова за прекратяване на трудовото отношение. Тя не е член на академичния състав. Няма как да ѝ бъде наложена персонално санкция. Академичният съвет осъди тези практики, като обърна сериозно внимание на преподавателите, служителите и студентите да се спазва стриктно правилника на УНСС, правилата за провеждане на изпити и учебни занятия и при възникване на инциденти, своевременно да бъдат информирани студентските органи. Академичният съвет реши да наложи наказание за предупреждение за отстраняване на студента Медев“, поясни проф. Статев. По думите му това е средното наказание по правилника на УНСС. \r\n„Наказанията са забележка, предупреждение за отстраняване и отстраняване. Поканихме колегата Медев, той изрази своето желание да продължи да се учи и да работи за подобряване на качеството на учебното заведение. Изрази съжаление, че се е получило така. Може би това повлия да не отидем към първоначалната нагласа за налагане на най-тежкото наказание и в двата случая. Ситуацията ни принуди в единия случай да не можем да наложим наказание, а в другия да го смекчим. В УНСС се учат 22 000 студенти, изпитите само в редовната сесия на бакалавър са 1200. Сега в лятната поправителна сесия са още 1200. С магистърските изпити ще надхвърлят 7000. Няма как да не възникват недоразумения от която и да е страна, въпросът е своевременно да получаваме информация. Това нито е първият случай, нито ще е последният, но въпросът е да решаваме проблемите. Ако не може да се намери в рамките на университета решение, тогава всеки е прав да го изнася навън“, каза още ректорът на УНСС.\r\nЛюба АЛЕКСИЕВА", "date": "2017-06-14", "title": "Проф. Стати Статев, УНСС: Студентът, разпространил информация за нередности на изпита по „Геоикономика и регионално развитие“, е наказан с предупреждение за изключване"}
{"url": "http://www.focus-news.net/news/2017/06/14/2404993/kyustendil-izvarshvat-se-proverki-otnosno-hraneneto-na-detsata-v-detskite-zavedeniya.html", "text": "Извършват се проверки относно храненето на децата в детските заведения. Това съобщи за Радио „Фокус” – Кюстендил д-р Любослава Георгиева, директор на Дирекция „Обществено здраве” към Регионална здравна инспекция – Кюстендил. По думите й в рамките на един месец са взети показания от 12 детски заведения в региона, касаещи спазване изискванията на наредбата за здравословно хранене на децата от 0 до 3 години в детските заведения и детските кухни, както и наредбата и за здравословно хранене на децата от 3 до 7 години в детските заведения относно организираното хранене на децата. В момента предстои анализ, след което ще бъдат оповестени и самите резултати от проверките.\r\nВенцеслав ИЛЧЕВ", "date": "2017-06-14", "title": "Кюстендил: Извършват се проверки относно храненето на децата в детските заведения"}
{"url": "http://www.focus-news.net/news/2017/06/14/2404995/burgas-zadarzhana-e-21-godishnata-balgarka-izdirvana-za-ubiystvo-v-holandiya.html", "text": "Задържана е 21-годишната българка, издирвана за убийство в Холандия, съобщиха от ОД на МВР - Бургас. Задържането на Красимира Мирославова Костова е осъществено благодарение перфектната организация и бързите полицейски действия на служителите от група „Издирване” към отдел „Криминална полиция” при ОД на МВР – Бургас със съдействие на служителите от Районно управление – Несебър. \r\nКрасимира Костова пребивавала в апартамент, разположен в близост до търговски обект, държан от родителите й, на главната алея до х-л „Кубан” в Слънчев бряг. Проведени са множество оперативно-издирвателни мероприятия в резултат на които е констатирано, че семейството на Костова притежава жилище в курортния комплекс, което обаче отдава под наем и не ползва в лично качество. \r\nУстановено е, че родителите на бургазлийката стопанисват няколко търговски обекта в Слънчев бряг, като в близост до единия от тях се намира и обитаваното от тях жилище. Въпреки липсата на настояща адресна регистрация, в резултат на оперативното майсторство и професионализма на служителите от група „Издирване” към отдел „Криминална полиция” при ОД МВР – Бургас и Районно управление – Несебър, Красимира Костова е установена в търговския обект, разположен до сезонното жилище, като е задържана първоначално за срок до 24 часа / полицейско задържане/, а впоследствие приведена в следствения арест в Бургас с прокурорско постановление за задържане за срок до 72 часа.", "date": "2017-06-14", "title": "Бургас: Задържана е 21-годишната българка, издирвана за убийство в Холандия"}
{"url": "http://www.focus-news.net/news/2017/06/14/2404996/odobreni-za-balgarskite-pozitsii-za-zasedaniya-na-saveta-na-es.html", "text": "Правителството одобри българските позиции за предстоящи заседания на Съвета на ЕС, които ще се проведат в Люксембург.\r\nСъветът „Общи въпроси” ще подготви редовното заседание на Европейския съвет на 22 и 23 юни, което ще бъде посветено на темите миграция, сигурност и отбрана, работни места, растеж и конкурентоспособност и външни отношения. Това съобщиха от правителствената информационна служба. България последователно отстоява позиция за ефективно прилагане на всеобхватен набор от мерки в областта на миграцията и защитата на външните граници. По темата „Работни места, растеж и конкурентоспособност” България ще изрази подкрепа за поетите ангажименти от страна на ЕС за задълбочаване на Единния пазар и установяване на свободна и справедлива търговия, която ще допринесе за повишаване на икономическия растеж, просперитета и конкурентоспособността на Съюза. На своето заседание СОВ ще одобри и 18-месечната програма на Триото, в която са залегнали пет приоритета: Съюз на работни места, растеж и конкурентоспособност; Съюз, който оправомощава и защитава всички свои граждани; Към Енергиен съюз с насочена към бъдещето политика в областта на климата; Съюз на свобода, сигурност и правосъдие и Европа като мощен фактор на световната сцена.\r\nСъветът „Общи въпроси” ще заседава и в специалния си формат по чл. 50 – в състав от министри на 27-те държави-членки, по въпросите, свързани с оттеглянето на Обединеното кралство от Съюза. Освен преглед на актуалното състояние на преговорите по Брекзит, ще бъде одобрено и решение относно процедурата и критериите за преместване на Европейската агенция по лекарствата (ЕМА) и Европейския банков орган (ЕВА) в контекста на този процес. Съгласно проекта на процедура, крайният срок за издигане на кандидатури е 31 юли 2017 г., след което в срок до 15.09.2017 г. ЕК следва да направи оценка доколко кандидатурите отговарят на посочените критерии. България е на позицията, че принципите на преместване на двете агенции и за селекция на новите им локации трябва да бъдат прозрачни за всички участници. Критериите за оценка на кандидатурите трябва да бъдат с еднаква относителна тежест и да отговарят на необходимостта от финансовата ефективност и оптимизиране на разходите. Подчертаваме и ангажимента на Европейския съвет към постигането на географски баланс в разположението на агенциите и другите децентрализирани органи на ЕС между държавите-членки.\r\nВ рамките на Съвета на ЕС по заетост, социална политика, здравеопазване и потребителски въпроси на 15 юни се очаква да бъде постигнат Общ подход по предложението за Директива относно защитата на работниците от рискове, свързани с експозицията на канцерогени или мутагени по време на работа. Ще бъде обсъдена темата за Европейския стълб за социални права и възможностите за прилагането му от държавите-членки. Дневният ред на заседанието включва и ориентационен дебат относно Европейския семестър 2017 г. Очаква се делегатите да одобрят проекта за препоръки на Съвета по националните програми за реформи за 2017 г. към всяка държава-членка. Ще бъде представен доклад за напредъка по Директивата за командироване на работници в рамките на предоставянето на услуги. Очаква се да бъде приет проект на заключения на Съвета относно стратегиите за повишаване на привлекателността на труда.\r\nНа следващия ден Съветът на ЕС по заетост, социална политика, здравеопазване и потребителски ще заседава във формат „Здравеопазване“. Министрите ще приемат проект на Заключения относно спиране на нарастването на наднорменото тегло и затлъстяването при децата и на Заключения относно доброволното сътрудничество между системите на здравеопазване. Ще бъде проведена дискусия по темата за Европейския стълб за социалните права с акцент върху здравни аспекти и последици. Очаква се делегациите на държавите-членки да представят информация по важни здравни теми и въпроси.\r\nНа 19 юни Съветът на министрите по околна среда на ЕС ще обсъди законодателни предложения относно приноса на секторите извън Европейската схема за търговия с емисии към общите усилия за намаляване на емисиите на ЕС с най-малко 40% до 2030 г. Ще бъде разгледан и проект на Заключения по План за действие за природата, хората и икономиката. Планът цели да подобри прилагането на екологичното законодателство на ЕС с по-широко участие на националните, регионалните и местните органи, както и на заинтересованите страни и гражданите.\r\nПо време на заседанието на Съвета на ЕС по икономически и финансови въпроси (ЕКОФИН) на 16 юни се очаква да се постигне общ подход по предложенията за директиви, свързани със ставките на данъка върху добавената стойност за книги, вестници и периодични издания, за общия механизъм за обратно начисляване и за мерките за намаляване на рисковете в банковата система. Министрите ще обменят мнения по доклада за необслужените кредити и съобщението на Европейската комисия за средносрочния преглед на плана за изграждане на Съюза на капиталовите пазари. Очаква се ЕКОФИН да приеме проектите на препоръки на Съвета на ЕС за националните програми за реформи за 2017 г. към всяка държава-членка, проектите на становища за актуализираните програми за стабилност или за конвергенция, както и проекти за решения за прилагане на Пакта за стабилност и растеж.", "date": "2017-06-14", "title": "Одобрени за българските позиции за заседания на Съвета на ЕС"}
{"url": "http://www.focus-news.net/news/2017/06/14/2404997/burgas-mlad-mazh-se-e-obesil-s-charshaf-v-zatvora.html", "text": "Млад мъж се е обесил с чаршаф в Бургаския затвор, съобщи за Радио „Фокус“-Бургас Йовита Григорова, зам.-апелативен прокурор и говорител на Апелативна прокуратура – Бургас. Инцидентът се е случил през изминалите почивни дни. По случая е образувано досъдебно производство срещу неизвестен извършител. Извършен е оглед на местопроизшествието и се водят следствени действия. Мъжът е осъден за кражби.\r\nМария РУСЕВА", "date": "2017-06-14", "title": "Бургас: Млад мъж се е обесил с чаршаф в затвора"}
{"url": "http://www.focus-news.net/news/2017/06/14/2404998/ministar-nikolina-angelkova-otchete-rast-na-izraelskite-turisti-pred-poslanik-irit-lilian.html", "text": "Министър Николина Ангелкова се срещна с посланика на Държавата Израел в България Н.Пр. Ирит Лилиан и обсъди с нея перспективите за разширяване на двустранното сътрудничество в туризма. Това съобщиха от пресцентъра на министерството. Николина Ангелкова информира, че през 2016 г. туристическите посещения от Израел в България са се увеличили с близо 19% спрямо 2015 г., като по данни на НСИ през миналата година са реализирани над 183 хил. визити.\r\nОчакваме през 2017 г. тенденцията за укрепване на добрите взаимоотношения в сектора да продължи да се развива възходящо и да надгради постигнатите резултати през рекордната за нашия туризъм 2016 г., подчерта министър Ангелкова. Тя допълни също, че само за първите четири месеца на 2017 г. НСИ отчита около 43 хил. визити на граждани на Държавата Израел в България, което е ръст от близо 37% спрямо същия период на 2016 г. \r\nПосланик Лилиан обърна внимание, че интересът на израелските туристи към България се увеличава, тъй като страната ни предлага много разнообразен туристически продукт. Сред най-търсените от тях услуги са комбинираните пакети, включващи балнео- и СПА процедури, както и планинският и културният туризъм наред с традиционно предпочитаните морски и ски ваканции.\r\nДвете страни обсъдиха възможностите за развитие на съвместни инициативи за насърчаване на взаимния туристопоток и продължение на инициативата на израелското посолство „Мислиш си, че познаваш България?!“. Тя стартира през лятото на 2015 г. и разкри непознати страни от красотата, културата и традициите на страната ни. Към проекта тогава се присъединиха и посолствата на Полша и Хърватия, творци и медии.", "date": "2017-06-14", "title": "Министър Николина Ангелкова отчете ръст на израелските  туристи пред посланик Ирит Лилиан"}
{"url": "http://www.focus-news.net/news/2017/06/14/2404999/19-yuni-e-obyaven-za-profesionalen-praznik-na-finansoviya-inspektor.html", "text": "Правителството обяви 19 юни за професионален празник на финансовия инспектор. На тази дата през 1901 г. с Указ №114 на княз Фердинанд І е утвърден Законът за инспекцията, упражнявана от Министерството на финансите. Това съобщиха от правителствената информационна служба. Финансово-икономическият контрол възниква в страната през 1879 г., заедно със създаването на Министерството на финансите, като обособен специален апарат от контролиращи органи за проверка на дейността на държавните предприятия. Първият Закон за инспекцията поставя основите на професията финансов инспектор и на принципите при нейното упражняване, които са действащи и досега, но продължават да се доразвиват и надграждат. Работата на финансовия инспектор изисква висок професионализъм, качество, спазване на срокове и постигане на резултатност при възложените контролни и санкционни правомощия, което трябва да бъде отчетено с уважение към усилията и ефективността на финансовите инспектори и на всички експерти, работещи в сферата на държавния финансов контрол.", "date": "2017-06-14", "title": "19 юни е обявен за професионален празник на финансовия инспектор"}
{"url": "http://www.focus-news.net/news/2017/06/14/2404992/prof-stati-statev-unss-nyamame-iskane-ot-studentite-izpitat-po-geoikonomika-i-regionalno-razvitie-da-bade-anuliran.html", "text": "Нямаме искане от студентите изпитът по „Геоикономика и регионално развитие“ да бъде анулиран. Това каза ректорът на УНСС проф. Стати Статев на пресконференция след проведен Академичен съвет на висшето учебно заведение във връзка с изпита по „Геоикономика и регионално развитие“, предаде репортер на Агенция „Фокус“. „Проф. Соня Докова е в пенсионна възраст. Професорите имат право до 68 години да продължат своята дейност, а доцентите - до 67 години. Постигането на 67 и 68-годишна възраст е категорично условие за пенсиониране. Проф. Докова е във второ удължение и няма как да ѝ бъде отказано да бъде пенсиониране. Аз я повиках вчера в 11.00 часа и ѝ предложих двата варианта. Тя избра варианта да се пенсионира. Много съжалявам и за двамата колеги. Проф. Докова е във военна болница в недобро здраве. Колегата, когато е бил изслушан, също е казал, че не се чувства добре. Най-важно от всичко е здравето“, обясни проф. Статев. \r\nЛюба АЛЕКСИЕВА", "date": "2017-06-14", "title": "Проф. Стати Статев, УНСС: Нямаме искане от студентите изпитът по „Геоикономика и регионално развитие“ да бъде анулиран"}
{"url": "http://www.focus-news.net/news/2017/06/14/2405000/plovdiv-v-karlovo-shte-se-provede-futbolen-turnir-za-detsa-posveten-na-180-godini-ot-rozhdenieto-na-vasil-levski.html", "text": "В Карлово ще се проведе футболен турнир за деца, родени през 2007 и 2008 година, посветен на 180 години от рождението на Васил Левски. Това съобщиха за Радио „Фокус“ – Пловдив от отдел „Връзки с обществеността“ на Община Карлово. Футболният празник ще се проведе на 8 и 9 юли на градския стадион. Участие в събитието ще вземат детските формации на ОФК „Левски Карлово“ – ФК „Атлетик“ - Шумен, ФК „Германея“ - Сапарева Баня, ФК „Пирин“-Разлог, ДФК „Звездичка“-Бургас, ФК „Металик“-Сопот. Организаторите обясниха, че футболният турнир ще се проведе в съответствие с европейските принципи в този формат – ще се изиграят футболни срещи всеки срещу всеки без регистриране на класиране. ОФК „Левски Карлово“ пуска в продажба рекламни артикули, чиято цел е финансиране на детските футболни формации.\r\nТони МИХАЙЛОВ", "date": "2017-06-14", "title": "Пловдив: В Карлово ще се проведе футболен турнир за деца, посветен на 180 години от рождението на Васил Левски"}
{"url": "http://www.focus-news.net/news/2017/06/14/2405001/ministerstvo-na-energetikata-upravitelyat-na-vets-plovdiv-e-podal-ostavka-koyato-rakovodstvoto-na-nek-e-prielo-schitano-ot-15-yuni-2017-g.html", "text": "Приключи проверката на Предприятие ВЕЦ Пловдив към „Националната електрическа компания“ ЕАД, разпоредена от министъра на енергетиката Теменужка Петкова, съобщиха от пресцентъра на министерството. Проверката имаше за задача да установи твърдения на служителите на Предприятие ВЕЦ за нарушения на управителя на предприятието Веселин Маневски, изнесени в сигнал до Министерството на енергетиката през февруари 2017 г.\r\nПроверката не установи административни нарушения, свързани с определянето на работната заплата и допълнителното материално стимулиране във фирмата. Разработени са и се прилагат правила за създаване на организация за изпълнение на поставените задачи, които гарантират законосъобразното управление на административните процеси, е записано в изводите на проверяващия екип. \r\nВ ръководния екип на Предприятие ВЕЦ Пловдив е налице конфликт, сочи друг извод от направената проверка. Ангажирането на голяма част от персонала като страна в междуличностните отношения в ръководството на фирмата сочи, че работниците и служителите са допуснали личните им пристрастия да влияят върху изпълнението на техните задължения. \r\nВъз основа на тези изводи и с оглед възстановяването на професионалните взаимоотношения и подобряването на работния микроклимат в предприятието, изпълнителният директор на НЕК ЕАД следва да предприеме необходимите действия, включително и вземане на кадрови решения, препоръчва проверяващият екип. \r\nМаневски е депозирал своята оставка, която е приета от ръководството на НЕК, считано от 15 юни 2017 г. \r\nПредприятие ВЕЦ към НЕК ЕАД е от стратегическо значение за енергийната система на страната. То поддържа и експлоатира 30 водноелектрически централи  като 15 от тях работят в четири каскади: „Батак“, „Въча“, „Арда“ и „Белмекен-Сестримо“. Общата им инсталирана мощност е близо 3 хил. мегавата.", "date": "2017-06-14", "title": "Министерство на енергетиката: Управителят на ВЕЦ Пловдив е подал оставка, която ръководството на НЕК е приело, считано от 15 юни 2017 г."}
{"url": "http://www.focus-news.net/news/2017/06/14/2404969/sky-news-tereza-mey-e-dalboko-natazhena-ot-zagubata-na-zhivoti.html", "text": "Говорител на Даунинг Стрийт заяви, че министър-председателят на Великобритания Тереза Мей е „дълбоко натъжена от трагичната загуба на животи“ и следи отблизо ситуацията с огнения ад, който обхвана 24-етажна жилищна сграда, предава Sky News.\r\n„Мислите на премиера са с всички онези, които са засегнати от този ужасен инцидент и службите за спешна помощ, които работят неуморно в много трудни обстоятелства\".\r\nСъобщава се, че Тереза Мей свиква извънредно заседание в 16 часа (местно време), на което да бъдат обсъдени мерките за овладяване на ситуацията, и да бъде гарантирано, че правителството е готово да окаже съдействие на службите за спешна помощ и местните власти, ако е необходимо.Тереза Герова", "date": "2017-06-14", "title": "Sky News: Тереза Мей е „дълбоко натъжена“ от „загубата на животи“"}
{"url": "http://www.focus-news.net/news/2017/06/14/2405003/makfaks-makedoniya-haos-na-balgaro-gratskata-granitsa-arestuvat-mitnichari.html", "text": "Километрична опашка от превозни средства се е образувала на най-големия граничен пункт между България и Гърция – „Кулата“, поради задържането на почти цяла смяна български митничари, предава македонската информационна агенция „Макфакс“.\r\nВ рамките на акция, проведена във вторник, българската полиция арестува 23-ма души, сред които множество митнически служители. \r\nГоворителката на българската прокуратура, Румяна Арнаудова, заяви, че организираната престъпна група е действала от март 2005 г. Освен митничари, тя включва и представители на транспортни фирми, които са давали подкупи, за да преминат камионите им през границата без извършването на проверки.Тереза Герова", "date": "2017-06-14", "title": "„Макфакс“ (Македония): Хаос на българо-гръцката граница, арестуват митничари"}
{"url": "http://www.focus-news.net/news/2017/06/14/2405004/zhelyo-boychev-i-boris-tsvetkov-ot-bsp-obsadiha-s-grazhdani-tsenite-na-parnoto-i-vodata-v-sofiya-infrastrukturni-problemi-i-zakona-za-akademichniya-sastav.html", "text": "Народният представител от „БСП за България“ Жельо Бойчев и общинският съветник от левицата Борис Цветков проведоха приемна за граждани от столицата, съобщиха от пресцентъра на БСП –\r\n София. Членове на гражданска организация запознаха представителите на БСП с конкретни въпроси, които са поставили пред КЕВР, свързани с формирането на цената на топлоенергията на „Топлофикация София“ и на водата от „Софийска вода“, но не са получили отговор. Те изразиха неудовлетворението си от начина, по който се провеждат обществените обсъждания и се разглеждат предложенията на гражданите от енергийния регулатор. Борис Цветков ще постави част от въпросите пред СОС, а тези, които са от компетентността на Народното събрание ще бъдат представени пред ресорната комисия, както и ще бъде отправено питане към министъра на енергетиката.\r\nЖители на Кокаляне се оплакаха от лошото състояние на инфраструктурата в селото и по-конкретно на ул. „Иван Асен II”, тъй като е извършен некачествен ремонт и е необходимо цялостно преасфалтиране на улицата. Също така бе представен случай на неизпълнение, в продължение на 17 години, на решение на поземлената комисия за възмездяване на наследници със земя в землището на с. Кокаляне. Борис Цветков се ангажира да проучи конкретните казуси и да проследи решаването им.\r\nПреподавател от Университета по архитектура, строителство и геодезия насочи вниманието към проблеми свързани с академичното израстване и опасността от възможен недостиг на квалифицирани кадри във ВУЗ в резултат от измененията в Закона за развитието на академичния състав. Жельо Бойчев посочи, че от „БСП за България“ вече са внесли предложения за промени в закона, които предстои да бъдат разгледани.\r\n„За нас е важно да сме близо до софиянци и да следим пулса на обществото, защото това е най-верният път да изпълним това, за което сме избрани – да решаваме проблемите на хората.“, това заяви заместник-председателят на ПГ на „БСП за България“ Жельо Бойчев в края на приемния ден. Всеки вторник народни представители и общински съветници от БСП, избрани от София, се срещат с граждани в постоянната приемна на ул. „Леге“ №10.", "date": "2017-06-14", "title": "Жельо Бойчев и Борис Цветков от БСП обсъдиха с граждани цените на парното и водата в София, инфраструктурни проблеми и Закона за академичния състав"}
{"url": "http://www.focus-news.net/news/2017/06/14/2405002/anadolu-agency-141-dushi-zaginaha-v-bangladesh-sled-prirodno-bedstvie.html", "text": "Свлачища образувани след проливни дъждове в хълмистата югоизточна част на Бангладеш, предизвикаха смъртта на 141 души, предава Anadolu Agency.\r\nНай-засегнати са трите района Рангамати, Бандарбанд и Читангонг.\r\nСред жертвите има и военнослужещи, които са участвали в разчистването на свлачищата. Симеон Миланов", "date": "2017-06-14", "title": "Anadolu Agency: 141 души загинаха в Бангладеш след природно бедствие"}
{"url": "http://www.focus-news.net/news/2017/06/14/2405005/interfaks-ukrainskiyat-prezident-petro-poroshenko-shte-se-sreshtne-s-donald-tramp-vav-vashington.html", "text": "Следващата седмица украинският президент Петро Порошенко ще посети американската столица Вашингтон, където ще се срещне с президента Доналд Тръмп, предава Интерфакс .\r\n„Наистина, бе постигнато споразумение за среща, която ще се проведе на 19-20 юни“, заяви дипломатически източник. Симеон Миланов", "date": "2017-06-14", "title": "Интерфакс: Украинският президент Петро Порошенко ще се срещне с Доналд Тръмп във Вашингтон"}
{"url": "http://www.focus-news.net/news/2017/06/14/2405008/plovdiv-gradat-shte-bade-domakin-na-nay-golemiya-festival-za-elektronni-sportove-i-igri-prez-uikenda.html", "text": "Градът ще бъде домакин на най-големия фестивал за електронни спортове и игри през уикенда. Това съобщиха на пресконференция днес организаторите, предаде репортер на Радио „Фокус” - Пловдив. Близо 2000 участници ще се надпреварват за награден фонд от над 12000 лева в Палата 2 на Международния панаир. На място посетителите ще могат да видят най-новите технологии, виртуална реалност, електронен спорт, както и да премерят сили в турнири, като за целта са осигурени 40 компютъра, 10 плейстейшъна и 5 чифта очила.\r\n„Фестивалът „Пловдив е-Арена“ се организира за първи път в града от Game Evolution и срещна подкрепата на Община Пловдив“, заяви заместник-кметът Георги Титюков. „Пловдив е много добър град за организиране на подобни мероприятия, заради многото млади хора, които живеят тук и добрия интернет“, заяви Димитър Александров, главен организатор на събитието.\r\nФеновете на електронните игри ще могат да наблюдават играчите от голяма сцена или да участват. Билетите за единия или двата дни са съответно на цена – 10 и 20 лева. Предвидени са много изненади и забавления – ретро аркадни игри, рейсинг с вибриращ волан, най-новите апликации за виртуална реалност, като всичко ще бъде безплатно за желаещите да опитат своите умения.\r\nДеца под 14 години могат да посетят фестивала, но с придружител, съобщиха организаторите.\r\nЩе поведат и състезания за професионални геймъри, за които геймингът или компютърните игри са основно занимание и професия. Ще има участници от Сърбия и Румъния. Класирани са по 4 отбора за двата турнира на League of Legends и Counter-Strike.\r\nЕлектронните спортове са индустрия за 3,8 милиарда долара, а професионалните геймъри са еквивалентни на професионалните футболисти. Индустрията се хвали с постоянно нарастваща аудитория, а създателите на съдържание печелят от стабилните приходи и видео стриймове. Гейминг турнирите конкурират всяко спортно събитие, в платформата на Youtube гейминът събира повече гледания от новините, филмите и образователните материали, взети заедно.\r\nОрганизаторите се надяват за започват да работят в бъдеще с училища и университети, като внедрят гейминга при съвместни образователни проекти.\r\nЦветана ТОНЧЕВА", "date": "2017-06-14", "title": "Пловдив: Градът ще бъде домакин на най-големия фестивал за електронни спортове и игри през уикенда"}
{"url": "http://www.focus-news.net/news/2017/06/14/2405009/blagoevgrad-turisti-ot-pirinski-strazhi-pri-treto-ou-se-sreshtnaha-s-kmeta-na-gotse-delchev-vladimir-moskov.html", "text": "Кметът на община Гоце Делчев Владимир Москов, се срещна днес с част от учениците, участващи в клуб „Пирински стражи“ при Трето ОУ „Братя Миладинови“ – Гоце Делчев, които успешно изминаха пътя на Ботевата чета. Това съобщиха от пресцентъра на Община Гоце Делчев.\r\n71-ят поход е започнал от Козлодуй и е завършил на връх Околчица, над Враца. Продължил е пет дни, а малките участници от Гоце Делчев са се справили геройски с изминатите над 120 км.\r\nУчениците връчиха на кмета Владимир Москов подаръци и благодариха за помощта на общинското ръководство при осъществяване на участието им в това вълнуващо приключение. На свой ред, кметът Владимир Москов им благодари за участието и достойното представяне, за активността им в такива патриотични инициативи и им подари книгата на Красимир Узунов „Каймак-Чалан“.\r\nНа срещата присъства и председателят на Общински съвет – Гоце Делчев Ангел Гераксиев. Двамата с кмета на общината бяха категорични, че по всякакъв начин ще подкрепят такива инициативи, които освен, че възпитават учениците в родолюбие и любов към българската история, изграждат техните характери, каляват ги, и развиват у тях желанието да бъдат активни туристи, които да опознават красотите на Родината ни.", "date": "2017-06-14", "title": "Благоевград: Туристи от „Пирински стражи“ при Трето ОУ се срещнаха с кмета на Гоце Делчев Владимир Москов"}
{"url": "http://www.focus-news.net/news/2017/06/14/2405007/prof-plamen-mishev-unss-studentat-kezim-medev-signaliziral-za-nerednosti-na-izpita-po-geoikonomika-i-regionalno-razvitie-prizna-che-e-postapil-emotsionalno.html", "text": "Студентът Кезим Медев, сигнализирал за нередности на изпита по „Геоикономика и регионално развитие“, призна, че е постъпил емоционално. Това каза председателят на Комисията по етика към УНСС проф. Пламен Мишев на пресконференция след проведен Академичен съвет на висшето учебно заведение във връзка с изпита по „Геоикономика и регионално развитие“, предаде репортер на Агенция „Фокус“. „Нямаме официални административни функции и затова бяхме сезирани в понеделник с писмо от Кезим Медев. Проведохме много откровен разговор. В началото се получи даже малко недоразумение, тъй като беше с друго момче, което се представяше като адвокатски помощник. То не беше допуснато. Проведохме много спокоен разговор с Медев. Той се съгласи, че е постъпил много емоционално. Малко прибързано прекратихме заседанието, тъй като каза, че не се чувства добре. Стигнахме до разбирателство, че емоциите са хубаво нещо, но при всички случаи първо трябва да се премисли преди да се реагира прекалено емоционално, особено когато се злепоставя една институция или човек“, коментира проф. Мишев. По думите му това говори за злоупотреба с определени възможности. „Разделихме се съвсем спокойно с колегата. Надявам се, че той си е направил извода. Надявам се, че ще използва възможностите, които дава всяка една система за реакция, а няма да се поддава на емоциите“, посочи той. \r\nПроф. Виолета Цакова, която е председател на Контролния съвет към УНСС посочи, че от е изпитала обида от всичко това, което се случва, но и  че от друга страна е получила много ясен сигнал. „Обидена съм, защото съм втори мандат председател на Контролния съвет. Над 80% от жалбите са от студенти. Нито един не е оставен настрани. Тъй като се касае за права и интереси режимът, по който работи Контролният съвет, е много тежък, но веднага от понеделник задвижих процедурата. Огорчението ми е заради недоверието и прескачането ми. Тази институция винаги е била на страната на студентите. От друга страна съм сигнализирана за това, че нашите студенти ни нямат доверие. Нещо трябва да се направи. Не намирам този ход като най-добър“, коментира тя. \r\nПредседателят на Студентския съвет Кристиян Маджуров също заяви, че не толерира подобни практики да се изнасят извън институцията. „Въпреки че човекът е член на Студентския съвет, не ни беше уведомил. Не бяха информирани и другите институции. Студентският съвет се свиква извънредно не само защото Медев е негов член, но и е студент“, посочи той. \r\nПредседателят на Студентския сенат Даниел Парушев посочи, че случилото се преди няколко дни, не е било добро за УНСС. „Това, което ще обсъждаме заради казуса с Кезим Медев, ще бъде през зимната сесия. Студентският съвет е обиден от това, което се случи. Ще бъде обсъдено неговото членство и дали подкрепят неговите виждания. По време на сесия сме и не можем да ги съберем в момента“, обясни още Парушев.\r\nРекторът на УНСС проф. Стати Статев коментира, че не може да разбере защо няколко пъти журналистите настояват на въпроса по анулирането на изпита. „50 човека, посещавали лекции, знаейки, че имат текущ контрол 3, си предават белите листи и излизат. Останалите 4 остават“, посочи той и уточни, че студентът Кезим Медев не е посещавал лекции и по правилата на УНСС той е трябвало да бъде санкциониран и да не бъде допуснат до изпит. „Студент, който не си е изпълнил ангажиментите по учебната програма, няма право да бъде допуснат на изпит. При нас е казано, че ако имаш повече от 3 отсъствия, може да не бъдеш допуснат до изпит“, допълни проф. Статев. По думите му обаче някои преподаватели са по-широко скроени и затова допускат такива студенти. „Не мога да проумея тази активност. Включително и Кезим Медев няма претенции за това, че оценката му е 2-ка“, каза още ректорът на УНСС.\r\nЛюба АЛЕКСИЕВА", "date": "2017-06-14", "title": "Проф. Пламен Мишев, УНСС: Студентът Кезим Медев, сигнализирал за нередности на изпита по „Геоикономика и регионално развитие“, призна, че е постъпил емоционално"}
{"url": "http://www.focus-news.net/news/2017/06/14/2405012/priet-e-doklad-za-izpalnenieto-na-merkite-proiztichashti-ot-chlenstvoto-na-balgariya-v-es.html", "text": "Министерският съвет прие доклад за изпълнението към 31 май на Плана за действие за 2017 г. с мерките, произтичащи от членството на България в Европейския съюз. Това съобщиха от правителствената информационна служба. Общо 130 мерки са със срок на изпълнение до края на месец май, като от тях изпълнените са 75. Неизпълнението е 42,3%, при 40,2% в края на месец април. \r\nОт неизпълнените мерки 29 са законопроекти, 16 от които са свързани с отстраняване на допуснати нарушения на правото на ЕС. Други 22 са свързани със стартирали процедури за нарушения по чл. 258 от Договора за функционирането на Европейския съюз.\r\nКъм доклада са приложени директивите на ЕС в областта на Вътрешния пазар (Single Market Scoreboard) с изтекъл срок за транспониране до 30 ноември 2016 г. Пет директиви са с изтекъл срок за транспониране до 30 ноември 2016 г. и десет – със срок на въвеждане до края на май 2017 г. Дефицитът на въвеждане на директивите в областта на Вътрешния пазар е 1,4% или 15 директиви от общо 1036.\r\nПравителството възложи на министрите, съобразно тяхната компетентност, да предприемат необходимите действия за изпълнението на закъснелите мерки. Ще продължи и засиленият текущ мониторинг за заложените междинни срокове за изпълнение на мерките в Плана за действие за 2017 г. в рамките на координационния механизъм по въпросите на ЕС.", "date": "2017-06-14", "title": "Приет е доклад за изпълнението на мерките, произтичащи от членството на България в ЕС"}
{"url": "http://www.focus-news.net/news/2017/06/14/2405013/darzhavniyat-glava-rumen-radev-prie-rakovodstvata-na-lukoyl-i-lukoyl-balgariya.html", "text": "Българската държава подкрепя инвестициите в технологии и производства, които се реализират в условията на прозрачност и при спазване на националното и европейското законодателство. Оценяваме високо тези партньори, които работят при стриктно зачитане на екологичните стандарти и развиват дейността си при висока данъчна дисциплина. Това заяви държавният глава Румен Радев, който днес проведе работна среща с президента на „Лукойл“ Русия Вагит Алекперов, вицепрезидента на компанията Вадим Воробьов и ръководителя на „Лукойл - България“ ЕООД Валентин Златев на „Дондуков“ 2, съобщиха от прессекретариата на държавния глава. \r\nНа срещата бяха обсъдени мерките за развиване на производствата в България и възможните бъдещи инвестиции в енергийния ни сектор, които имат реален потенциал да повишат конкурентоспособността и данъчните постъпления за страната ни, включително и корпоративните. \r\nГостите потвърдиха пред държавния глава намеренията на компанията да развива своето трайно присъствие на българския пазар и да завърши нов високотехнологичен цикъл, който ще допринесе за утвърждаването на България като ключов експортен център в региона.", "date": "2017-06-14", "title": "Държавният глава Румен Радев прие ръководствата на „Лукойл“ и „Лукойл България“"}
{"url": "http://www.focus-news.net/news/2017/06/14/2405015/stara-zagora-ganka-bogdanova-be-pozdravena-ot-kmeta-na-obshtina-kazanlak.html", "text": "Ганка Богданова бе поздравена от кмета на Община Казанлък, съобщиха от пресцентъра на Общината. Галина Стоянова отправи пожелания за още по-зелено село Дунавци при връчването на Грамотата в началото на кметския полуден в сградата на Община Казанлък. От своя страна, Ганка Богданова благодари на екипа си от знаещи и можещи хора, с които се надява да направят Дунавци още по-приятно и приветливо място за живеене. \r\nВ общинската класация на кметовете по населени места през месец май жителите и приятелите им гласуваха в категорията „Природа за бъдещите поколения – озеленяване, паркове и околна среда“. Най-голям брой гласове в интернет събра кметът на Дунавци заради добрата поддръжка на местата за отдих в селото. \r\nСред успехите в своя мандат Ганка Богданова изтъкна откриването на здравен кабинет през декември, миналата година за 670-те жители на населеното място, отпушването на канализацията, монтиране на улично осветление, основен ремонт на гробищния парк и изграждане на частична ограда, новата селска чешма, работи се по монтиране на видеонаблюдение. В Дунавци продължава работата по асфалтиране на улици. Тази година се извършва третият етап от полагането на асфалтова настилка на ул. „Изгрев“ и започва първи етап на ул. „Мургаш“,  вече е насипана с фрезован материал е ул. „Узана“. \r\nИнтернет вотът през месец юни за кмет на населено място в община Казанлък продължава в интернет страницата на Общината с категорията „Туризъм, традиции – наличие на хижи, почивни бази, къщи за гости, екопътеки, празници, традиции.", "date": "2017-06-14", "title": "Стара Загора: Ганка Богданова бе поздравена от кмета на Община Казанлък"}
{"url": "http://www.focus-news.net/news/2017/06/14/2404987/sreshtata-dimitrov-kodzias-nyama-promyana-v-pozitsiyata-na-atina-makedoniya-tryabva-da-promeni-imeto-si-ako-iska-podkrepata-na-gartsiya-za-chlenstvoto-v-es-i-nato-obzor.html", "text": "Първата среща между министъра на външните работи на Гърция Никос Кодзиас и новия му македонски колега Никола Димитров премина в приятелска и позитивна атмосфера. Но след нея стана ясно, че няма промяна в позицията на Гърция по отношение на македонското членство в Европейския съюз и НАТО.\r\nНадеждите на новото правителство в Скопие, че Македония ще може да се присъедини към международните организации с временно наименование, бяха разбити на пух и прах. Първият дипломат на Атина подчерта изключително ясно, че Гърция ще даде „зелена светлина“ на членството на Македония в ЕС и Алинса само с ново име в ООН. \r\nВ рамките на първото си посещение в Атина като министър на външните работи на Македония Никола Димитров поиска подкрепата на Гърция по пътя на страната му към евроатлантическата интеграция. \r\n„В региона е необходимо време, за да се разбере, ние напредваме или изоставаме заедно. Тъй като ние сме във възходяща линия имаме нужда от помощ, и мисля, че това е добре за вашата страна. Основното послание, което искам да изпратя при посещението е, че искаме подкрепа от Гърция да напредваме по пътя на европейската интеграция“, обясни първият дипломат на Скопие. \r\nМинистърът на външните работи на Гърция Никос Кодзиас изрази готовността на Атина да подкрепи усилията на Македония за присъединяване към международните организации.\r\nУсловието за това обаче е да бъде намерено решение на т.нар. спор за името, подчерта първият дипломат на Атина в рамките на среща с новия външен министър на Македония. \r\n\"Гърция иска да помогне на своя съсед и е важно да имаме приятелски отношения с министър Димитров. С днешните дискусии няма да решим въпроса, но градим положителен климат и имаме положителна рамка за решаване на този въпрос. Не е достатъчно да имаш добри намерения, необходими и усилия за добро решение“. Това заяви министърът на външните работи на Гърция Никос Кодзиас в рамките на съвместната пресконференция, последвала срещата с македонския му колега.\r\nКодзиас продължи: „Гърция подкрепя териториалния интегритет на страната, без интервенции от трети страни. Ние сме против налагането на санкции на нашия съсед. Наясно сме, че нашият съсед иска да стане член на някои организации, подготвени сме, но първо трябва да се реши спорът с името. Предходното правителство не работеше за компромис и превърна спора за името от географски въпрос в проблем с идентичността. Надявам се, че ще разговаряме за името, така че да постигнем решение“, подчерта първият дипломат на Атина.\r\nКодзиас изрази задоволство от визитата на Димитров в Атина и благодари за поканата да „посети хубавото Скопие“, за да продължат започнатите в сряда дискусии. \r\n„Доволни сме, че съседната страна намери пътя към стабилността, наистина сме доволни от всичко, което чухме за усилията на новото правителство и премиера Зоран Заев. Преговорите стават по-приятни. Договорихме се с министъра на БЮРМ, че трябва да се вземат най-добрите мерки за развитие на нашето сътрудничество и да започне процес на изграждане на мерки на доверие“, допълни още Кодзиас.\r\nГръцкият външен министър изрази надежди, че прилагането на мерките за изграждане на доверие ще доведе до етап, когато ще бъдат възможни разговорите за решаването на проблема.Тереза Герова", "date": "2017-06-14", "title": "Срещата Димитров-Кодзиас: Няма промяна в позицията на Атина – Македония трябва да промени името си, ако иска подкрепата на Гърция за членството в ЕС и НАТО (ОБЗОР)"}
{"url": "http://www.focus-news.net/news/2017/06/14/2405018/ministerstvo-na-turizma-balgariya-i-rumaniya-mogat-uspeshno-da-predlagat-obsht-turisticheski-produkt-za-potrebitelite-ot-dalechnite-pazari.html", "text": "През 2016 година Румъния е страната, генерирала най-много туристи на българския пазар – близо 1.1 млн. посещения по данни на НСИ, с които се отчита над 11% ръст спрямо 2015 г. Надяваме се, през настоящата година тези резултати да бъдат надградени и отношенията между нашите две държави и бизнеса в сектора да бъдат още по-интензивни. Това заяви министърът на туризма Николина Ангелкова на среща с посланика на Румъния в България Н.Пр. Йон Гъля, съобщиха от пресцентъра на министерството.\r\nТя допълни, че за периода януари - април 2017 г., според статистиките на НСИ, за посещенията на чуждестранни туристи в България са реализирани близо 222 хил. визити от северната ни съседка, което засега й отрежда второ място в класацията и около 17% ръст спрямо същия период на рекордната за нашия туризъм 2016-а. Притокът на румънски туристи е висок не само през активните сезони, а и по време на големите календарни празници. Същевременно посланик Гъля подчерта, че е регистриран ръст от 27% на българските пътувания в Румъния, които през 2016 г. са били над 400 хил.\r\nДвамата обсъдиха възможностите за общи проекти и инициативи в туристическата индустрия, които да увеличат този обмен и да разширят знанията на двата съседни народа за природата, историята, културата и традициите им.  \r\nНа срещата бяха дискутирани също развитието и перспективите пред проектите и инициативите, развивани от България и Румъния по Стратегията на ЕС за Дунавския регион. Министър Ангелкова и Н. Пр. Йон Гъля се обединиха около становището, че двете страни могат много успешно да предлагат общ туристически продукт за потребителите от далечните пазари.", "date": "2017-06-14", "title": "Министерство на туризма: България и Румъния могат успешно да предлагат общ туристически продукт за потребителите от далечните пазари"}
{"url": "http://www.focus-news.net/news/2017/06/14/2405019/vitseprezidentat-iliyana-yotova-shte-prisastva-na-otkrivaneto-na-izlozhbata-krasotata-na-zanayatite-ot-tohoku.html", "text": "Вицепрезидентът Илияна Йотова ще присъства на официалното откриване на изложба на традиционните занаятчийски произведения от Североизточна Япония „Красотата на занаятите от Тохоку“ в Галерията на Съюза на българските художници на 15 юни. Това съобщиха от прессекретариата на държавния глава. Организатори на събитието са посолството на Япония в Република България и Съюзът на българските художници. \r\nЕкспозицията е посветена на занаятчийските трaдиции от регион Тохоку, пострадал най-тежко от голямото земетресение и последвалото цунами на 11 март 2011 г.", "date": "2017-06-14", "title": "Вицепрезидентът Илияна Йотова ще присъства на откриването на изложбата „Красотата на занаятите от Тохоку“"}
{"url": "http://www.focus-news.net/news/2017/06/14/2405016/cnn-amerikanski-kongresmeni-opisvat-strelbata-vav-virdzhiniya.html", "text": "Конгресменът Стив Скалис от Републиканската партия, както и служител на Конгреса и охранителен полицай, бяха застреляни в щата Вирджиния, предава CNN.\r\nСтив Скалис бе застрелян в бедрото. Според конгресмена Мо Брукс, двама полицейски служители също са били простреляни.\r\nКъм 9:45 местно време, Стив Скалис е бил стабилно състояние, докато лекарите са го оперирали, съобщават от полицията.\r\nСтрелбата се случи по време на на тренировка на бейзболния отбор на републиканците в Конгреса.\r\nТексаският конгресмен Роджър Уилямс, който е и един от треньорите на отбора заяви, че един човек от щаба му, също е бил прострелян по време на инцидента.\r\nСпоред източници от Конгреса и полицията, стрелбата е била „целенасочена атака“.\r\nИзточници от полицията са казали, че задържаният стрелец, е в болница.\r\nАмериканските законотворци описват хаотична сцена. Конгресмени, служители и членове на щабовете им, включително и младият син на един от служителите на Конгреса, са прескачали огради, за да се скрият от стрелбата.\r\nОчевидците разказват, че Стив Скалис се е влачил по земята, докато стрелецът не е бил неутрализиран, при което най-накрая някой е изтичал при раненият конгресмен, за да му окаже помощ.\r\nНезабавна медицинска помощ му е оказал конгресменът Брад Уентструп, който е лекар.\r\nСенаторът от Кентъки Рон Пол заяви пред медиите, че „можеше да е клане“, без полицията.\r\n„Никой не би оцелял, без полицаите от Капитолия“, каза Рон Пол и добави“ щеше да бъде истинско клане“.\r\n„Нямахме нищо освен бейзболните си бухалки срещу огнестрелно оръжие“, каза конгресменът Мо Брукс.\r\nСенаторът от Аризона Джеф Флейк добави, че е видял човек от охраната на Стив Скалис да отвръща на огъня за десет минути, въпреки раната си в крака.\r\n„Би било подценяване да кажа, че имаше 50 изстрела“, заяви Джеф Флейк на въпрос от полицията.\r\nОчевидците твърдят, че оръжието на нападателя е било полуавтоматично.\r\nПрезидентът Доналд Тръмп също бе информиран за случилото се, и веднага реагира в социалната мрежа „Twitter’’. Там той написа следното:\r\n„ С вицепрезидента знаем за инцидента във Вирджиния и следим развитието внимателно. Дълбоко сме наскърбени от тази трагедия. Молитвите ни са с членовете на Конгреса, служителите им, както и полицията на Капитолия. Конгресменът Стив Скалис от Луизиана, е истински приятел и патриот.“ Симеон Миланов", "date": "2017-06-14", "title": "CNN: Американски конгресмени описват стрелбата във Вирджиния"}
{"url": "http://www.focus-news.net/news/2017/06/14/2405020/stara-zagora-kmetat-na-kazanlak-galina-stoyanova-i-predstaviteli-na-neyniya-ekip-provedoha-redovnata-si-sreshta-s-kmetovete-po-naseleni-mesta.html", "text": "Кметът на община Казанлък Галина Стоянова и представители на нейния екип проведоха редовната си среща с кметовете по населени места, съобщиха от пресцентъра на Общината. Събираемостта на местни данъци и такси по места бе сред основните теми. В началото на годината Община Казанлък обучи хора от кметствата и въведе възможността за заплащане на дължимото към общинския бюджет в сградата на кметството на населеното място, без да е необходимо хората да пътуват до град Казанлък. Първите отчетени резултати показват положителен ефект от новата мярка с тенденция към повишаване на събираемостта. \r\nКметовете по места получиха указания от общинското ръководство как да реагират бързо при необходимост от разширяване на гробищните паркове в селата, предвид сложното административно уреждане на процедурата.", "date": "2017-06-14", "title": "Стара Загора: Кметът на Казанлък Галина Стоянова и представители на нейния екип проведоха редовната си среща с кметовете по населени места"}
{"url": "http://www.focus-news.net/news/2017/06/14/2405014/dots-d-r-milanka-slavova-unss-tvardenieto-che-samo-na-beli-listi-sa-postavyani-otsenki-ne-e-100-vyarno.html", "text": "Твърдението, че само на бели листи са поставяни оценки, не е 100% вярно. Това каза зам.-ректорът на УНСС доц. д-р Миланка Славова на пресконференция след проведен Академичен съвет на висшето учебно заведение във връзка с изпита по „Геоикономика и регионално развитие“, предаде репортер на Агенция „Фокус“. „Имаше листи, както с развити въпроси, така и такива, на които бяха имената на студентите и самите въпроси без да бъдат достатъчно развити. Това са точно студентите, на които е предложено да им бъде зачетена оценката от текущ контрол и те са я приели. По принцип в УНСС, съгласно правилника за учебната дейност, от изпит могат да бъдат освободени студенти, които имат оценка добър 4. Тези, които не са получили този текущ контрол, са се явили на изпита. Те са били около 30-40 от общо 160 в двата потока“, уточни проф. Славова. По думите й със среден 3 няма освобождаване от текущ контрол. „По време на изпита преподавателката е предложила да зачете оценката от текущ контрол среден 3 за оценка по време на изпита“, посочи тя. \r\nДоц. д-р Славова заяви, че признават вината на проф. Соня Докова и Комисията е излязла с предложение да бъдат наложени санкции. „Тя е подала заявление за пенсиониране. Социалните мрежи не са само слава, те нанасят ущърб тогава, когато се коментира проблем, свързан с конкретната организация. Предполагам, че и в медиите не решавате проблемите си първо в други медии, а ги поставяте вътре във вашата институция. Считаме, че ролята на социалните мрежи е много важна“, допълни доц. д-р Славова. \r\nТя подчерта, че се стремят да решат  мъдро случая. „Мисля, че явяването отново на изпит би причинило повече проблеми на университета. Този случай в УНСС има две страни и искаме да бъдат отразени коректно“, каза още зам.-ректорът на УНСС.\r\nЛюба АЛЕКСИЕВА", "date": "2017-06-14", "title": "Доц. д-р Миланка Славова, УНСС: Твърдението, че само на бели листи са поставяни оценки, не е 100% вярно"}
{"url": "http://www.focus-news.net/news/2017/06/14/2405011/premierat-boyko-borisov-shte-naddeleem-po-temata-kontrabanda.html", "text": "Няма да ги оставим на мира. С тези думи премиерът Бойко Борисов обобщи в началото на днешното правителствено заседание мерките, които правителството и правоохранителните органи предприемат по отношение на борбата с контрабандата, съобщиха от правителствената информационна служба. Конкретен повод за коментара му са вчерашните арести на ГКПП „Кулата”.\r\n„По темата контрабанда, по тези схеми или ще надделем или само можем да си приказваме. Доста неща са направили колегите, полагаме огромни усилия. Всички министерства, които са въвлечени в тази дейност засега са много активни. С цялата си мощ държавата трябва да ги застъпи всичките тези места, в които макар и рядко, но се случва”, подчерта министър-председателят.\r\nБорисов коментира и друг приоритет пред кабинета – да се промени отношението на администрацията към хората, да се осъзнае, че обслужваният гражданин, а не служителят е по-важният.", "date": "2017-06-14", "title": "Премиерът Бойко Борисов: Ще надделеем по темата контрабанда"}
{"url": "http://www.focus-news.net/news/2017/06/14/2405010/osmiyat-sastav-na-vss-shte-bade-izbran-s-mnogo-po-golyama-predstavitelnost-posochiha-chlenove-na-saveta-pred-misiyata-na-ek.html", "text": "Постигнатият напредък по изпълнение на две препоръки по Механизма за сътрудничество и оценка от Доклада на Европейската комисия от месец януари 2017 г. - изборът на членове на осмия състав на Висшия съдебен съвет и назначенията на висши съдебни длъжности, бе темата на проведената днес среща на министъра на правосъдието Цецка Цачева и членове на ВСС с представители на експертната мисия на Европейската комисия. Това съобщиха от Висшия съдебен съвет. От страна на ВСС в разговора участваха Димитър Узунов – представляващ Съвета и член на Съдийската колегия; Юлия Ковачева – член на Съдийската колегия и заместник-председател на Комисията по атестиране и конкурси; Соня Найденова – член на Съдийската колегия на ВСС; Ясен Тодоров – член на Прокурорската колегия и председател на Комисия професионална етика към Прокурорската колегия и Румен Георгиев – член на Прокурорската колегия и председател на Комисия „Професионална квалификация и информационни технологии“ към Пленума на ВСС. В екипа на Европейската комисия са Уилиам Слийт – и.д. директор на дирекция, Генерален секретариат; Жулиен Мусние – заместник-началник на отдел, Генерален секретариат; Туе Фосдал – Генерален секретариат; Юри Бюрер-Тавание – Генерален секретариат и Инго Войщенфелд – Генерална дирекция „Правосъдие“. \r\nПо предложение на Слийт представителите на Висшия съдебен съвет представиха отделните етапи в процедурата за провеждане на избори за членове на новия състав на ВСС от съдиите, прокурорите и следователите. Коментирани бяха новите правила, по които се провежда изборът, системата за електронно дистанционно гласуване и гаранциите за нейната сигурност, осигурената публичност и прозрачност в организирането и провеждането на Общите събрания на магистратите, в проведените от кандидатите изборни кампании и тяхното изслушване пред съответното Общо събрание, на получените резултати в приключените вече процедури за следователите и прокурорите. Акцентирано бе, че всеки магистрат има възможност да участва пряко във вота и на обстоятелството, че в срока за обжалване не е направено оспорване на приключилите към момента Общи събрания на следователите и на прокурорите. Членовете на ВСС направиха извод, че осмият състав на Съвета ще има много по-голяма представителност от предходните, следователно и много по-широка власт. Избраните от магистратската квота членове на ВСС са подкрепени от по-голямо мнозинство, спрямо предходните състави на Съвета, тъй като в приключените процедури са участвали 76% от следователите и 79% от прокурорите; а излъчените от Народното събрание членове на ВСС ще бъдат избирани с мнозинство от две трети от народните представители. На системата за електронно дистанционно гласуване са се доверили 365 следователи, което е 82,21% от  имащите право на глас 444 следователи, както и 1377 прокурори, които представляват 91,62% от всички 1503 прокурори в страната. От включените в избирателния списък на съдиите 2236 магистрати, електронно гласуване са заявили 1677 съдии или 75%. В дискусията с представителите на мисията на ЕК бе откроена възможността, която изборната процедура дава за дебат по темите, които вълнуват магистратската общност, за начина за номиниране и подкрепа на кандидатите и други.\r\nПо отношение на втората тема бяха коментирани правилата и етапите, по които протича стартиралата процедура за председател на Върховния административен съд. \r\nВ края на срещата ръководителят на мисията на ЕК Слийт предложи ВСС да обсъди въпросите за създаване на институции за наднационален мониторинг, подобен на осъществявания по Механизма за сътрудничество и оценка, и препоръча новият състав на Висшия съдебен съвет да набележи в началото на мандата си целите, които ще определят неговата дейност. Поставен бе и въпрос, дали ВСС, ВАС, ВКС, ИВСС биха поискали от ЕК техническа помощ за оценка на дейността им, подобно на Прокуратурата на Република България. \r\nЧленовете на ВСС посочиха във връзка с първия въпрос създадената методика за оценка на тяхната дейност и тази на инспекторите в ИВСС, която предстои да бъде направена от осмия Висш съдебен съвет; както и документите, от които ще се черпи информация при извършване на анализа. \r\nВторият въпрос министърът на правосъдието Цецка Цачева се ангажира да постави пред председателите на върховните съдилища и главния инспектор на ИВСС.", "date": "2017-06-14", "title": "Осмият състав на ВСС ще бъде избран с много по-голяма представителност, посочиха членове на Съвета пред мисията на ЕК"}
{"url": "http://www.focus-news.net/news/2017/06/14/2405022/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на партията на етническите сърби в Косово \"Сръбска листа\", Славко Симич, заяви, че \"Албанците могат само да сънуват армия!\" Повод за изявлението на Симич стана позицията на лидера на коалиция ПАН, Рамуш Харадинай, според който \"досегашният подход в диалога с Белград е погрешен и условие за подновяването на преговорите е признаването на независимостта на Косово.\"\r\nСпоред Симич, въпреки победата на коалицията, водена от Харадинай, на предсрочните избори, бившият партизански командир едва ли ще успее да формира правителство.\r\n*** Няма военно решение на конфликта в Афганистан, който принуди рекорден брой хора да напуснат домовете си. Това заяви генералният секретар на ООН Антониу Гутериш в рамките на изненадващата си двудневна визита в Кабул.\r\nПървото посещение на Гутериш в размирната страна в качеството му на генерален секретар се случва в момент, в който афганистанското правителство е изправено пред вътрешни сътресения, талибаните бележат успехи, а международната стабилизираща мисия обмисля изпращането на хиляди допълнителни войници, които да окажат помощ на афганистанските сили за сигурност. \r\nТези комбинирани заплахи задълбочават кризата с бежанците и вътрешно разселените лица, принуждавайки международни органи като ООН да призоват за спешно финансиране.\r\nКризата може да бъде решена само с края на войната, подчерта Гутериш при посещение в импровизиран лагер в покрайнините на Кабул, в който се настанят афганистанците, разселени от сраженията.\r\n\"Мирът е решението на проблема\", категоричен бе португалският политик, който по-рано заемаше поста на върховен комисар на Агенцията на ООН за бежанците.\r\n***  Най-малко шестима души са станали жертви на огнената стихия, която погълна 24-етажна жилищна сграда в Лондон, и се очаква броят им да се увеличи. Това потвърди британската полиция.\r\n„Мога да потвърдя шест смъртни случая към момента, но тази цифра вероятно ще нарасне“, заяви полицейският командир Стюарт Кунди.\r\nВ болница са настанени около 50 души.\r\n*** На фона на огнената стихия в Лондон министър-председателят на Обединеното кралство едва ли ще обяви постигането на коалиционно споразумение между торите и северноирландската Демократическа юнионистка партия, предава.\r\n„Разговорите продължават, но мисля, че събитията в Лондон вероятно ще им окажат въздействие. Мисля, че едва ли ще има някакво съобщение днес“, заяви за агенцията говорителят на Демократическата юнионистка партия.\r\n*** В сряда Германия изрази „голяма загриженост“ по повод новото унгарско законодателство, насочено срещу подкрепяните от чужбина групи от гражданското общество.\r\n„По този начин Унгария се присъединява към редиците на страни като Русия, Китай и Израел, които очевидно разглеждат финансирането на неправителствени организации от чуждестранни дарители като враждебно или поне неприятелско действие\", подчерта говорителят на Министерството на външните работи на ФРГ. \r\nВъпреки международната критика, унгарският парламент одобри във вторник закон, насочен към чуждестранните неправителствени организации в страната – стъпка, разглеждана като удар срещу американския милиардер Джордж Сорос.\r\nГласуването, което премина с подкрепата на 130 депутати срещу 44 „против“, ще принуди организациите, получаващи чуждестранно финансиране в размер, по-голям от 24 хил. евро (26 хил. щатски долара) годишно, да се регистрират като \"организация с чуждестранно подпомагане\" или да преустановят дейност.\r\n*** Министърът на външните работи на Гърция Никос Кодзиас отхвърли възможността Атина да позволи на Македония да се присъедини към Европейския съюз и НАТО под временно наименование.\r\n„Сега Македония иска да бъде член на повече международни организации. Ние подкрепяме това, но при условие, че бъде решен проблемът във връзка с името“, заяви Кодзиас, подчертавайки, че е необходимо споразумение в ООН за ново име, което след това ще се представи в Европейския съюз.\r\nПървият дипломат на Атина изрази надежди, че прилагането на мерките за изграждане на доверие ще доведе до етап, когато ще бъдат възможно разговорите за решаването на проблема.\r\n*** Конгресменът от Републиканската партия Стив Скалис е прострелян при нападение по време на бейзболна тренировка в щата Вирджиния. \r\nИнцидентът се е случил в ранните часове на сряда. По първоначални данни конгресменът е получил огнестрелна рана в бедрото. Има информация и за други пострадали.\r\nСвидетел разказва, че нападателят е бял мъж, но допълва: „Видях го за секунда или две“. \r\nПредполагаемият нападател е задържан.\r\n*** Външният министър на Гърция Никос  Котциас каза косвено \"Не\" на стремежите на Скопие да получи покана под временното име \"БЮРМ\".\r\nИзданието отбелязва, че по време на първата си среща двамата министри са използвали възможността да изразят както различните си виждания, така и решителните стъпки, които трябва да предприемат.\r\n***Истанбулски съд осъди депутата от главната опозиционна сила Републиканската народна партия (РНП), Енис Бербероглу, заради неправомерното разсекретяване на конфиденциална информация относно придвижването на камиони, собственост на службите за сигурност, за Сирия.\r\nПрез 2015 г. във вестник „Cumhuriyet“ излезе информация, че камиони, принадлежащи на Националната разузнавателна агенция на Турция (MIT) са пътували за Сирия, натоварени с оръжия и амуниции, когато са били спрени и претърсени в южна Турция.\r\nПрокурорът поиска доживотна присъда за депутата Енис Бербероглу, заради разкриването на тази строго секретна информация.\r\nБе подготвен обвинителен акт срещу народния представител, заради това, че е дал снимки на камионите, които са били собственост на MIT, на главния редактор на „Cumhuriyet” Чан Дюндар.\r\n„Това решение е неприятно за опозицията“, заяви заместник-председателят на парламентарната група на РНП Енгин Алтай.", "date": "2017-06-14", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/14/2405023/tets-sofiya-zapochna-podavaneto-na-topla-voda-v-tsentralnata-gradska-chast.html", "text": "ТЕЦ „София“ възстанови работата си и започна подаването на топла вода към клиентите в някои квартали, съобщиха от „Топлофикация София” ЕАД. \r\nТова са централна градска част между бул. „История Славянобългарска“,площад Сточна гара, бул. „Данаил Николаев“, ул. „Проф. Милко Бичев“, бул. „Евлоги и Христо Георгиеви“, бул. „Фр. Нансен“, бул. „Патриарх Евтимий“, ул. „Княз Борис I“, ул. „Солунска“, бул. „Хр. Ботев“, бул. „Мария Луиза“, ул. „Козлодуй“, както и към ж.к „Фондови жилища“ и част от ж.к „Света Троица“ в района на бул. „Конст. Величков“, бул. „Т Александров“, ул. „Зографски манастир“, ул. „Цар Симеон“, ул. „Хайдут Сидер“,ул. „Й. Щросмайер“, ул. „Габрово“ и ул. „Майор Векилски“.\r\nВъзстановяването на топлоподаването към абонатите се извършва поетапно и е възможно да има временни колебания към посочените райони. Утре процесът ще продължи в следните квартали, като към момента подаването на топла вода е спряно:\r\nЖ.к. „Зона Б- 5“, ж.к. „Зона Б-18“, ж.к „Банишора“ и сградите в района между бул. „Мария Луиза“, бул. „Хр. Ботев“, бул. „Прага“, бул. „Пенчо Славейков“, бул. „Е.Тотлебен“, ул. „Йоаким Кърчовски“, ул. „Добруджански край“, ул. „Партений Нишавски“, ул. „Опълченска“, бул. „Ал. Стамболийски“, бул. „ Димитър Петков“, бул. „Ген. Н. Столетов“.", "date": "2017-06-14", "title": "ТЕЦ „София“ започна подаването на топла вода в централната градска част"}
{"url": "http://www.focus-news.net/news/2017/06/14/2405025/veliko-tarnovo-dvizhenieto-po-pat-ii-55-prohod-na-republikata-pri-mishemorkov-han-se-izvarshva-v-edna-lenta-poradi-ptp.html", "text": "Движението по път II-55 Проход на Републиката, при Мишеморков хан, се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017-06-14", "title": "Велико Търново: Движението по път II-55 Проход на Републиката, при Мишеморков хан, се извършва в една лента поради ПТП"}
{"url": "http://www.focus-news.net/news/2017/06/14/2405024/aktsenti-v-sutreshniya-blok-dobro-utro-balgariya-na-radio-fokus.html", "text": "Няма да има знаци преди камерите за скорост на пътя – това решиха депутатите. Предлага се и по-тежка мярка за собствениците, които предоставят автомобила си на неправоспособни водачи. Промените в Закона за движение по пътищата ще коментираме с депутата Нели Петрова от ГЕРБ. Ще потърсим и мнението на самите автоинструктори как може да се спре купуването на книжки. Промяната в изборните правила и мажоритарното гласуване ще коментираме със социолога Кънчо Стойчев. От него ще научим и дали са се променили нагласите на хората спрямо този вид избирателна система. С богата празнична програма Свищов ще отбележи 140 години от своето освобождение. Тържествата започват следващата седмица, а подробности в аванс очакваме от кмета Генчо Генчев. С него ще говорим и за актуалните проекти и ремонти в общината през лятото. Ще проверим и как в Кюстендил се готвят за Международния фолклорен фестивал „Пауталия”.\r\nКак изглежда Благоевград в снимки? Репортерите от Радио „Фокус“ – Пирин ще ни разкажат повече за инициативата „Месец на фотографията“ 2017 г. \r\nТези и други теми предстоят в сутрешния блок на Радио „Фокус“ от 6.00 до 10.00 часа. Водещ е Албена Иванова.", "date": "2017-06-14", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/06/14/2405017/premierat-boyko-borisov-kolkoto-po-uspeshni-sme-v-borbata-s-kontrabandata-tolkova-po-malko-kandidati-ima-za-katadzhii-i-mitnichari-ne-mozhe-da-popalnim-broykite.html", "text": "Няма кандидати вече за катаджии и митничари, не може да попълним бройките. Сиреч, колкото повече в борбата с контрабандата сме успешни, толкова най-търсени преди години професии, които се уреждаха с връзки, сега не могат да съберат кандидати. Това заяви премиерът Бойко Борисов по време на днешното заседание на Министерски съвет, става ясно от стенограмата на правителственото заседание. „Доста неща са направили колегите, полагаме огромни усилия. Всички министерства, които са въвлечени в тази дейност засега са много активни. С цялата си мощ държавата трябва да ги застъпи всичките тези места, в които макар и рядко, но се случва“, заявява още премиерът Борисов. „Днес вече мога да ви кажа, че в двата месеца на служебното правителство, когато министър беше Ананиев, приходите бяха със стотина милиона надолу. Днес вече агенциите, Министерството на финансите докладват, че отново сме свили контрабандата и това са докладите, които идват от независимите проверяващи системи“, допълни още той.", "date": "2017-06-14", "title": "Премиерът Бойко Борисов: Колкото по-успешни сме в борбата с контрабандата, толкова по-малко кандидати има за катаджии и митничари - не може да попълним бройките"}
{"url": "http://www.focus-news.net/news/2017/06/14/2405021/barziyat-vlak-ot-burgas-za-sofiya-e-udaril-nepravomerno-preminavasht-avtomobil-na-prelez-mezhdu-garite-kazichene-i-musachevo.html", "text": "Бързият влак от Бургас за София е ударил неправомерно преминаващ автомобил на прелеза в района между гарите Казичене и Мусачево. Това съобщиха за Агенция „Фокус“ от пресцентъра на БДЖ. Във влака има около 150 човека, сред тях и възрастни хора. От БДЖ уточниха, че районът около произшествието не е достъпен за автобуси и хората изчакват докато следствените органи си свършат работата. Инцидентът е станал в 15.30 часа. Към момента няма данни за състоянието на пътуващите в лекия автомобил.\r\nДеница КИТАНОВА", "date": "2017-06-14", "title": "Бързият влак от Бургас за София е ударил неправомерно преминаващ автомобил на прелез между гарите Казичене и Мусачево"}
{"url": "http://www.focus-news.net/news/2017/06/14/2405027/zaginal-e-vodachat-na-avtomobila-udaren-ot-vlak-na-preleza-mezhdu-garite-kazichene-i-musachevo.html", "text": "Починал е водачът на автомобила, ударен от бързия влак от Бургас за София на жп прелеза между гарите Казичене и Мусачево. Това съобщиха за Агенция „Фокус“ от пресцентъра на МВР.  В 15.10 часа е подаден сигнал, че на неохраняем жп прелез на Равно поле, влак е ударил автомобил. Загинал е шофьорът. Според информацията на МВР най-вероятно автомобилът е бил управляван от жена. Други пътници в него не е имало. \r\nДеница КИТАНОВА", "date": "2017-06-14", "title": "Загинал е водачът на автомобила, ударен от  влак на прелеза между гарите Казичене и Мусачево"}
{"url": "http://www.focus-news.net/news/2017/06/14/2404994/liberal-gartsiya-kotsias-kaza-kosveno-ne-na-stremezhite-na-skopie-da-poluchi-pokana-za-nato-pod-vremenno-ime.html", "text": "Външният министър Никос Котциас каза косвено \"Не\" на стремежите на Скопие да получи покана под временното име \"БЮРМ\", пише гръцкото издание Liberal.\r\nИзданието отбелязва, че по време на първата си среща двамата министри са използвали възможността да изразят както различните си виждания, така и решителните стъпки, които трябва да предприемат.Тереза Герова", "date": "2017-06-14", "title": "Liberal (Гърция): Коциас каза косвено \"Не\" на стремежите на Скопие да получи покана за НАТО под временно име"}
{"url": "http://www.focus-news.net/news/2017/06/14/2405006/nikos-kodzias-v-sotsialnata-mrezha-tuitar-reshavaneto-na-spora-s-imeto-e-predvaritelno-uslovie-za-podkrepata-na-gartsiya-za-makedonskoto-chlenstvo-v-es-i-nato.html", "text": "Министърът на външните работи на Гърция Никос Кодзиас публикува съобщение в социалната мрежа „Туитър“, в което още веднъж сподели позицията на Атина за стремежите на Македония да стане член на Европейския съюз и НАТО, предава Deutsche Welle в македонската си редакция. \r\n\"Знаем, че нашите съседи искат да се присъединят към няколко организации. Готови сме да окажем подкрепа на техните усилия, но след като бъде решен въпросът за името. Това е предварително условие“, пише Кодзиас в социалната мрежа „Туитър“.\r\nСлед днешната среща между Кодзиас и Димитров в Атина, надеждите на новото правителство в Скопие, че Македония ще може да се присъедини към международните организации с временно наименование, бяха разбити на пух и прах. Първият дипломат на Атина подчерта изключително ясно, че Гърция ще даде „зелена светлина“ на членството на Македония в ЕС и Алинса само с ново име в ООН. Тереза Герова", "date": "2017-06-14", "title": "Никос Кодзиас в социалната мрежа „Туитър“: Решаването на спора с името е предварително условие за подкрепата на Гърция за македонското членство в ЕС и НАТО"}
{"url": "http://www.focus-news.net/news/2017/06/14/2405029/afp-shveytsarskiyat-vanshen-ministar-podava-ostavka.html", "text": "Външният министър на Швейцария Дидие Буркхалтер изпрати оставката си на парламента, предава AFP.\r\nДидие Буркалхтер е казал пред местни медии, че решението му се е появило изведнъж и го е „ударило като вълна“.\r\n„Не чувствам огорчение. Просто искам да правя нещо друго“, заяви 57 годишният член на Либералната партия, който е част от Федералния съвет от 2009 г., когато служеше като вътрешен министър, преди да бъде назначен за министър на външните работи през 2012 г. Очаква се той да остане министър още 4 месеца. Симеон Миланов", "date": "2017-06-14", "title": "AFP: Швейцарският външен министър подава оставка"}
{"url": "http://www.focus-news.net/news/2017/06/14/2405032/sliven-proveryavat-prichinata-za-umartvena-riba-v-reka-tundzha-kray-grada.html", "text": "Община Сливен извърши проверка по сигнал за мъртва риба в река Тунджа, на границата между землищата на селата Крушаре и Глуфишево, съобщиха от пресцентъра на Община Сливен. При проверката се установи наличие на значително количество мъртва риба, едри екземпляри. С цел да се установи причината, сигналът е подаден към Регионалната инспекция по околната среда и водите - Стара Загора и Изпълнителна агенция по рибарство и аквакултури.", "date": "2017-06-14", "title": "Сливен: Проверяват причината за умъртвена риба в река Тунджа край града"}
{"url": "http://www.focus-news.net/news/2017/06/14/2405031/tenis-tsvetanka-pironkova-izvoyuva-pobeda-sreshtu-kurumi-nara.html", "text": "Цветанка Пиронкова победи японката Куруми Нара след 6:3 и 6:2. След тази победа се очаква българката да играе срещу Луцие Шафаржова или Су-Вей Хсиех.", "date": "2017-06-14", "title": "Тенис: Цветанка Пиронкова извоюва победа срещу Куруми Нара"}
{"url": "http://www.focus-news.net/news/2017/06/14/2405026/bbc-londonskata-sgrada-v-koyato-izbuhna-pozhar-e-bila-remontirana-predi-1-godina-za-10-miliona-liri.html", "text": "„Гренфел Тауър“, където на 6 юни избухна пожар, е била ремонтирана миналата година, предава BBC.\r\nРемонтът е включвал нова външна облицовка и централна отоплителна система.\r\nПреди и след ремонтът, местната „Група за действие в Гренфел“ е заявила, че има риск от пожари за сградата. Жителите също са предупредили, че достъпът до мястото за спешни превозни средства, е бил „значително ограничен“.\r\nСтроителната фирма „Ридън“, която е извършила ремонта, заяви, че е „шокирана да чуе за този ужасяващ пожар“ и добави, че работата, която е извършила по сградата „отговаря на всички изисквания за сграден контрол,  превенция на пожарите, както и здравни и охранителни стандарти.“ Симеон Миланов", "date": "2017-06-14", "title": "BBC: Лондонската сграда, в която избухна пожар, е била ремонтирана преди 1 година за 10 милиона лири"}
{"url": "http://www.focus-news.net/news/2017/06/14/2405036/predstoyashti-sabitiya-v-stranata-za-15-yuni-agentsiya-fokus.html", "text": "***\r\nДържавният глава Румен Радев ще посети Варна. Президентът ще се срещне с кмета Иван Портних и неговия екип в сградата на Община Варна.  След това в сградата на Радио Варна Румен Радев ще разговаря с културни дейци от града.  По-късно в Аулата на Икономическия университет президентът Радев ще участва в инициативата на Европейската комисия „Граждански диалог“.\r\n*** \r\nВицепрезидентът Илияна Йотова ще присъства на официалното откриване на изложба на традиционните занаятчийски произведения от Североизточна Япония – „Красотата на занаятите от Тохоку“ в Галерията на Съюза на българските художници. \r\n***\r\nОт 09.30 часа пред Щаба на Военноморските сили във Варна министърът на отбраната Красимир Каракачанов ще бъде посрещнат с официална церемония. Той ще награди военнослужещи от състава на Военноморските сили. По-късно министъръ ще проведе срещи с личния състав на Пункта за базиране Варна, както и с екипажите на минен ловец „Цибър” и на фрегатите „Смели” и „Дръзки”.\r\n***\r\nОт 13.30 часа в сградата на МВР синдикатите в КНСБ от системата на МВР ще се срещнат с министъра на вътрешните работи Валентин Радев. Ще бъдат обсъдени исканията на работещите в системата, сред които увеличение на заплатите и осигуряване на екипировка, техника и работно облекло, жизнено нужни за нормалната работа на служителите в системата.\r\n***\r\nОт 10.30 часа в хотел „Империал“ министърът на регионалното развитие и благоустройството Николай Нанков ще открие работен семинар на тема „Интелигентни градове“. От 11.30 часа е предвидена пресконференция на Николай Нанков и Витория Алиата ди Вилафранка - директор на дирекция „Изграждане на административен капацитет“ в ГД „Регионална и градска политика“  на ЕК. \r\n***\r\nОт 14.00 часа министърът на регионалното развитие и благоустройството Николай Нанков ще открие блок 5 в ж.к. „Хале“, обновен по Националната програма за енергийна ефективност на многофамилни жилищни сгради. След това, от 15 часа той ще проверка напредъка по изпълнението на строително-монтажните работи на блокове 42, 44 и 78 в ж. к. „Граф Игнатиев“, които се финансират от програмата.\r\n***\r\nОт 09.00 часа ще започне редовното заседание на Народното събрание.\r\n***\r\nОт 09.00 часа в София Ивент Център министърът на енергетиката Теменужка Петкова и заместник-министърът на регионалното развитие и благоустройството Малина Крумова ще участват Дванадесетата годишна конференция „Стратегическа инфраструктура и инвестиции, България 2017“. От 14.30 часа, заместник-министърът на енергетиката Жечо Станков ще говори пред участниците в конференцията за развитието на основните проекти в енергийната инфраструктура на страната до 2020 г.\r\n***\r\nОт 09.30 часа в парк-хотел „Москва“ Министерство на образованието и науката организира национална среща-дискусия на тема „Мерки за обхващане, задържане и превенция на отпадането на децата и учениците в детските градини и училищата. Ефективно взаимодействие между институциите“.  \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа 2 състав на Специализирания наказателен съд ще гледа делото срещу Огнян М., Георги И., Томи Р., Еленко Ст., Захари Т., Михаил Г. и др., обвинени в образуване и ръководене на организирана престъпна група. \r\n***\r\nОт 9.30 часа 5 състав на Специализирания наказателен съд ще гледа делото срещу Хованес М., Пламен Т., Мариян М., Пламен М., Димитър М. и др., обвинени в образуване и ръководене на организирана престъпна група.\r\n***\r\nОт 10.00 часа в Галерия - книжарница „София прес“, ул. “Славянска” 29, ще се състои откриване на изложба фотография „Където текстът се  превръща в образ (Геофилософия)“.\r\n***\r\nОт 10.00 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан Й., Маруан Ф., обвинени в образуване и ръководене на организирана престъпна група.\r\n***\r\nОт 10.00 часа 17 състав на Софийския градски съд ще гледа делото срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nОт 10.00 часа 15 състав на Специализирания наказателен съд ще гледа делото срещу Камен Ж., Иван Р., Росен В., Николай И., Георги Е., Денис Ал и др., обвинени в образуване и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н. и др., обвинени в образуване и ръководене на организирана престъпна група.\r\n***\r\nОт 10.00 часа в София хотел Балкан (пл. „Света Неделя“ 5) Белгийско-българската асоциация Best2B организира работна закуска “Белгийският опит в подкрепа на успешното българско председателство на съвета на Европейския съюз”. \r\n***\r\nОт 10.00 часа състав на Софийски градски съд ще заседава за мярката за неотклонение на Димитър М. (обвинен в кражбата на детската инвалидна количка). \r\n***\r\nОт 11.00 час в хотел „Маринела“ ще се проведе първа национална дискусия за 2017 г. от кампанията „Да! На българската икономика“ - „Работната сила – проблем №1 за бизнеса“.\r\n***\r\nОт 11.00 часа 9 състав на Специализирания наказателен съд ще гледа делото срещу Атанас П., Веселин М., Николай Н., Чавдар Н., обвинени в образуване и ръководене на организирана престъпна група.\r\n***\r\nОт 11.00 часа 10 състав на Специализирания наказателен съд ще гледа делото срещу Иван И., Дилян И. и Милен Д., обвинени в образуване и ръководене на организирана престъпна група.\r\n***\r\nОт 11.00 часа 8 състав на Специализирания наказателен съд ще гледа делото срещу Гьорче В., Борис Б., Емил Д., Георги Б., Ангел А., Илия Тр., обвинени в образуване и ръководене на организирана престъпна група.\r\n***\r\nОт 11.00 часа 9 състав на Специализирания наказателен съд ще гледа делото срещу Селяйдин А., обвинен в образуване и ръководене на организирана престъпна група.\r\n***\r\nОт 11.00 часа в Сентръл Парк Хотел София Стопанска академия „Д. А. Ценов“ - Свищов организира тържествена церемония по награждаване на победителите в Национален конкурс „Най-добра администрация“ по прилагане на системите за финансово управление и контрол (СФУК) в общините.\r\n***\r\nОт 12.00 часа в Националния пресклуб на БТА ще бъде представена социалната мрежа www.volontime.com, която обединява неправителствения сектор с бизнеса и частни лица, които искат да правят и показват добро.\r\n***\r\nОт 18.00 часа в Националната галерия-Двореца ще бъде открита Фотоизложбата „С отворена уста“.\r\n***\r\nОт 18.00 часа в галерия „Академия“, ул. „Шипка“ 1, ще бъде отрита изложба на \r\nКазахската национална академия за изкуства Т. К. Жургенов, Алмати, Казахстан  “Палитра на приятелството.”\r\n***", "date": "2017-06-14", "title": "Предстоящи събития в страната за 15 юни (Агенция „Фокус“)"}
{"url": "http://www.focus-news.net/news/2017/06/14/2405035/ministar-lilyana-pavlova-chetiri-vazhni-sreshti-ot-kalendara-na-balgarskoto-predsedatelstvo-shte-se-provedat-vav-varna.html", "text": "Варна има своето много важно място в Българското председателството на Съвета на ЕС, тъй като в нея ще се проведат четири много важни срещи през юни 2018 г. Това каза министърът за Българското председателство на Съвета на ЕС Лиляна Павлова във Варна, където заедно със спортния министър Красен Кралев в продължение на два дни ще са домакини на работна среща с еврокомисаря по образованието, културата, младежките политики и спорта – Тибор Наврачич, съобщиха от пресцентъра на Министерството за Българското председателство на Съвета на ЕС 2018. \r\nВъв Варна в рамките на Българското председателство ще заседават министрите с ресор туризъм на страните-членки на Организацията за черноморско икономическо сътрудничество (ОЧИС). Събитието, насрочено за 14 юни 2018 г., се организира от Министерството на туризма и в него ще участват 15 министри, посочи министър Павлова. \r\nНеформално заседание на Работната група „Конкурентноспособност и растеж“ се планира в морската ни столица на 8 юни 2018 г. На него ще присъстват всички държави-членки на ЕС, очакват се над 80 експерти. \r\n„По време на заседанието ще се обсъжда и темата за единния цифров пазар като част от ресора на бъдещия еврокомисар на България – г-жа Мария Габриел“, каза още министър Павлова. \r\n„Тъй като в морската ни столица има още една инициатива – „Варна - град на знанието“, именно в нея на 7-8-и юни 2018 г. ще се проведе Комитетът по образование. Той е организиран съвместно с Европейската комисия“, допълни Павлова. Въпросите, които ще бъдат поставени, обхващат всички равнища на образование и обучение – от образованието в ранна детска възраст до висшето образование и ученето за възрастни. \r\nЧетвъртото важно събитие, което ще е във Варна, е насрочено за 4-5-и юни 2018 г. Тогава ще се проведе неформалното заседание на Комитета по търговска политика, а Министeрството на отбраната организира специално обучение по морска сигурност. В него ще участват 70 експерти, ще се проведе във Военноморското училище и също е под егидата на Българското председателство. \r\n„Паралелно с това България има културна програма, която се провежда по време на формалните и неформалните съвети в Брюксел и София. Това, което предвиждаме, е Министерството за Българското председателство да отвори една грантова схема за всички общини на стойност 300 000 лв. Общините ще могат да кандидатстват със своите партньори и неправителствени организации за проекти под егидата на председателството, насочени към популяризиране на държавата и към културното наследство“, обясни министър Павлова.", "date": "2017-06-14", "title": "Министър Лиляна Павлова: Четири важни срещи от календара на Българското председателство ще се проведат във Варна"}
{"url": "http://www.focus-news.net/news/2017/06/14/2405038/veliko-tarnovo-katastrofa-mezhdu-dva-tezhkotovarni-avtomobila-s-turska-registratsiya-e-stanala-na-prohoda-na-republikata-nyama-postradali.html", "text": "Катастрофа между два тежкотоварни автомобила с турска регистрация е станала на Прохода на Републиката, няма пострадали. Това съобщиха за Агенция „Фокус“ от ОДМВР-Велико Търново. Проходът на Републиката няма да бъде затварян за движение. Движението се извършва в едната лента, а на място има екипи на „Пътна полиция“, които го регулират. В момента органите изчакват на мястото на инцидента да пристигне кран, който да премести единият от тежкотоварните автомобили, който се е обърнал. Инцидентът е регистриран около 18.30 часа.", "date": "2017-06-14", "title": "Велико Търново: Катастрофа между два тежкотоварни автомобила с турска регистрация е станала на Прохода на Републиката, няма пострадали"}
{"url": "http://www.focus-news.net/news/2017/06/14/2405030/patriarh-neofit-shte-oglavi-blagodarstven-moleben-za-80-godishniya-yubiley-na-tsar-simeon-vtori.html", "text": "На 16 юни се навършват 80 г. от раждането на Негово величество цар Симеон Втори. По този повод на 16 юни сутринта, петък,  в катедралния храм „Св. Александър Невски” ще се състои Благодарствен молебен към Всеподателя Бога, предаде репортер на Агенция „Фокус“. Благодарственият молебен ще бъде оглавен от Негово Светейшество Неофит, Патриарх Български и митрополит Софийски, в съслужение с Високопреосвещени митрополити от Светия Синод на Българската православна църква. \r\nНикола ПЕТКОВ", "date": "2017-06-14", "title": "Патриарх Неофит ще оглави Благодарствен молебен за 80-годишния юбилей на цар Симеон Втори"}
{"url": "http://www.focus-news.net/news/2017/06/14/2405034/burgas-dva-leki-avtomobila-sa-katastrofirali-v-rayona-na-mehanotehnikuma.html", "text": "Катастрофа между два леки автомобила е възникнала в района на Механотехникума, съобщи за Радио \"Фокус\" дежурният в ОДМВР. Пътният инцидент е настъпил преди минути. На мястото има екип на полицията. Все още няма данни за пострадали хора. Шофьорите да се движат с повишено внимание.\r\nМария РУСЕВА", "date": "2017-06-14", "title": "Бургас: Два леки автомобила са катастрофирали в района на Механотехникума"}
{"url": "http://www.focus-news.net/news/2017/06/14/2405033/katastrofi-na-zhp-prelezi-spravka-agentsiya-fokus.html", "text": "На 4 март 2017 година влак блъска кола, която преминава жп прелез въпреки спуснатите бариерите, край пазарджишкото село Ковачево. По време на инцидента е била включена и звуковата сигнализация. При катастрофата загива пътуваща в автомобила жена, шофьорът на колата се е спасил, тъй като при удара е изхвърчал от автомобила.\r\nНа 14 декември  2016  година неправомерно пресичащ автомобил се е ударил в пътнически влак. На прелез в междугарието Филипово - Труд, лек автомобил е преминал през съоръжението, въпреки редовно задействаното автоматично прелезно устройство (бариера, светлина и звук). Автомобилът се удря в края на преминаващия пътнически влак, пътуващ по направление Пловдив - Карлово. При инцидента няма пострадали. \r\nНа 3 април 2016 година влак удря кола с тричленно семейство край Благоевград. Шофьорът не се съобразява със сигнализацията и преминал, когато върху автомобила връхлетял влакът от Кулата за София. Със сериозни наранявания са мъжът и жената, които са откарани за лечение в болница „Н. И. Пирогов\". Детето, което също пострада при инцидента, е в стабилно състояние.\r\nНа 18 февруари 2016 година водач на лек автомобил и 70-годишния му спътник се отървават със средни телесни повреди, след като колата им е ударена от влак при неправилно пресичане на жп прелез.Лек автомобил „Фолксваген Голф“, управляван от 43-годишен от село Згалево, пресичайки неправилно, обозначен и оборудван със звукова и светлинна сигнализация жп прелез при село Згалево, се блъска във влак – локомотив електровоз в направление от Плевен за Горна Оряховица. На двамата пострадали мъже в автомобила е оказана медицинска помощ в плевенска болница.\r\nНа 14 декември 2015 година пътнически влак блъска лек автомобил край Кърджали. Инцидентът става на жп прелез край село Вишеград, след като шофьор на Фолксваген „Голф\" опитва да премине при спуснати бариери. 46-годишният мъж е пострадал и транспортиран в болницата в Кърджали.\r\nНа 3 април 2015 година две жени на 48 и 57 години загиват, след като автомобилът, в който са се возили, преминава неправомерно през жп прелез. Инцидентът става в междугарието Карнобат - Лозарево. Автомобилът е ударен от  бързия влак Бургас - Карнобат - Русе. В него са пътували четирима пътника. 30-годишният шофьор и 50-годишна пътничка, са тежко пострадали.\r\nНа 27 януари 2015 година един човек е ранен при катастрофа между влак и товарен автомобил. Инцидентът е станал на прелез между Съединение и Филипово, където мотриса се удря в неправилно преминаващ пред влака товарен автомобил.         Влакът се е движел по направлението Панагюрище – Пловдив. 53-годишният шофьор на товарния автомобил е транспортиран с линейка до болница.   Железопътният прелез е обозначен с предупредителни пътни знаци.\r\nНа 11 декември 2014 година пътнически влак, пътуващ от Кулата за София, се  блъска в катастрофирал на жп прелеза край Мурсалево камион и се запалва, а двамата шофьори на товарния автомобил, които са гърци, са ранени.  Инцидентът е станал малко след 19 часа, когато влакът със стотина пасажери, се удря в товарния автомобил, който преди това е претърпял катастрофа на пътя Е-79 при Мурсалево и от удара е попаднал на жп прелеза. Композицията не успяла да спре навреме и се ударя в камиона. И той, и влакът са се запалили, а пътниците са евакуирани. Сред тях няма пострадали, а дошлите коли на пожарната са потушили огъня. Двамата пътуващи в гръцкия камион обаче са ранени и се настанени в болницата в Благоевград.\r\nНа 14 ноември 2014 година стават два инцидента на жп прелези в страната само за ден. И в двата случая водачите на леките автомобили са преминали неправилно през железопътните прелези. В междугарието Добрич - Вълчи дол при спуснати бариери шофьорът на лек автомобил преминал през прелеза и се ударил в задната част на пътнически влак.  Шофьорът е леко ранен. Прегледан е на място от медицински екипи и е освободен. Във втория случай джип минава през прелез със задействана сигнализация и се сблъскал с преминаваща машина за ремонт на железопътната инфраструктура между гарите Образцов чифлик и Ястребово. Шофьорът и неговият спътник са леко пострадали и са прегледани от екипи на Бърза помощ. Няма пострадали служители на железопътната компания.\r\nНа 9 октомври 2014 година един човек загива, а друг е ранен, след като влак блъска кола на железопътен прелез в столичния кв. \"Обеля\".Локомотив, движещ се от гара Волуяк за Централна гара София, удря \"Сеат\". Още на следващия ден Министърът на транспорта, информационните технологии и съобщенията Николина Ангелкова разпорежда на генералния директор на НКЖИ, Милчо Ламбрев да бъдат отстранени от длъжност, пряко отговорните лица: прелезопазачът, който е бил на смяна, ръководител движение на жп гара Волуяк и директорът на поделение „Управление на движението на влаковете и гарова дейност“ – София.\r\nНа 2 юли 2014 година влак удря лека кола на жп прелез край Дъбене. Инцидентът временно прекъснато движението на влаковете между Карлово и Баня. Причината за катастрофата е опита за нерегламентирано преминаване на лекия автомобил през прелеза. При инцидента няма сериозно пострадали, а пътниците от влаковете, които пътуват по участъка, са извозени с автобуси.\r\nНа 9 юни 2014 година катастрофа между товарен влак и автомобил затваря жп линията Кричим – Стамболийски. Инцидентът  става на прелеза при с. Куртово Конаре. Двама души са пострадали тежко и са настнени в университетската болница в Пловдив.  Прелезът в Куртово Конаре е регулиран само със светлинна и звукова сигнализация. Няма бариери, видимостта също не е добра. Без да се съобрази с условията, шофьорът на пикапа решава да премине бързо през релсите, но върху него връхлетява идващият от Кричим товарен влак. От удара автомобилът излетява на 20 метра и поврежда светлинната и звуковата сигнализация на съоръжението. Пострадалите са двамата мъже - 23-годишният шофьор и неговият спътник на 48 години.\r\nНа 7 май 2014 година десет души са ранените при жп катастрофата по пътя София-Пловдив, след сблъсък на пътническия влак за София и товарния камион при гара Септември. Водачът на ТИР-a не е спазва правилата за преминаване на жп прелез.Машинистът е реагирал адекватно, но не е успял да спре влака навреме, заради дължината на спирачния път. Всички пострадали пътници са пътували в първия вагон на влака, който е смачкан от силния удар. Камионът е влачен от локомотива поне 100 метра. \r\nНа 4 януари 2014 година шестмесечно бебе и жена на 54 години загиват при тежка катастрофа между пътнически влак и кола на прелеза в карловското село Долна махала. Прелезът е без бариери, но  с работеща звукова и светлинна сигнализация. Има и предупредителна табела. 36-годишният шофьор навлиза в прелеза  въпреки сигнализацията, че отсреща идва пътническият влак от Пловдив за Карлово. Мотрисата блъска автомобила в задната му част, след което колата изхвърча успоредно на 20 метра от линиите, удря се странично в  електрически стълб. В автомобила на място е загива 54-годишна жена, пострадала е дъщеря й, която е на 21 години и зет й 36 години. На път за болницата почива 6 месечно бебе.\r\nНа 30 октомври 2013 година катастрофа между камион и влак край Благоевград затруднява движението на влаковете в района за часове. Малко след 9.00 часа влакът от София за Петрич  минава край село Бело поле. В същото време камион, превозващ бетонни плочи, пресича прелеза, въпреки светлинната и звукова сигнализация. При удара камионът е изхвърчал край линията, а шофьорът е останал невредим.\r\nНа 1 април 2013 година влак помита линейка на прелез край Карнобат. Линейката пресича прелез, въпреки забраната и е връхлетяна от влак.При катастрофата загива 64-годишна фелдшерка, а шофьорът е настанен в болница в гежко състояние. Инцидентът се случва на прелез при село Мъдрино край Карнобат.    \r\nНа 12 март 2013 година катастрофа между лек автомобил “Фолксваген” и товарен влак става на прелеза в село Гавраилово. В 00,40 часа днес от тел.112 е получен сигнал ,че на ЖП прелез в с.Гавраилово  лек автомобил “Фолксваген”, управляван от неправоспособен 25-годишен мъж е ударен от товарен влак. От произшествието са пострадали пътниците,возещи се на задната седалка на автомобила,  две момчета на 19 и 22 години, от село Баня. Водачът не е пострадал и е без наранявания. При пробата за употреба на алкохол, той е показал положителен резултат от 0,82 промила.\r\nНа 14 ноември 2012 година катастрофа между влак и кола по чудо се размина без жертви. Виновен за инцидента е шофьорът на лекия автомобил, който не се съобразил с пътната маркировка и преминал през през неохраняем прелез без дори да намали скоростта. В същия момент оттам преминавал влак, който ударил колата. Инцидентът е станал в междугарието Симеоновград - Гълъбово.    Пострадали и ранени няма, но движението по релсите в района временно е прекъснато.\r\nНа 8 юли 2012 година 35-годишна жена и 11-годишното й момиченце загиват при тежка катастрофа след неспазена спазва забраната на светофарната уредба за преминаване през прелеза. Инцидентът става на жп прелеза до село Оборище.\r\nЛокомотивна машина, пътуваща от Добрич за Варна, удря лек автомобил Фолксваген Голф 4. На място е загива 35-годишна жена, а по пътя за болницата във Варна -11–годишното ѝ момиченце.\r\nНа 15 юни 2012 година гръцки гражданин загива при катастрофа на жп прелез в района на село Невша. При инцидента са се сблъскали автомобил и преминаващ влак.  Пострадали са и двама души, които са пътували в колата. Те са откарани с наранявания в болница „Св. Анна\".   Водачът на автомобила решил да прекоси неохранявания прелез и не изчакал влака, при което последвал сблъсък.\r\nНа 29 май 2012 година пътническият влак София - Кулата блъсна лек автомобил \"Лада\", пир което на място загива шофьорът на автомобила. Катастрофата е станала на неохраняем ж п прелез край Симитли.Лекият автомобил пътувал от село Горна Железница към Долна Железница, преминавайки през железопътния прелез. Той е ударен и влачен 150 метра от пътническия влак, който тръгва от Благоевград в посока Кулата. В лекия автомобил е бил само 50-годишният шофьор от Благоевград. \r\nНа 13 февруари 2012 година двама мъже са ранени при катастрофа на охраняем прелез до Ново село. Лек автомобил „Ауди 80”, управляван от 36 –годишен водач от Пещера, при нормално работеща светофарна уредба и спусната бариера навлязъл в ж п прелеза, при което е блъснат от дизелова мотриса, движеща се от Пловдив за Пещера. При удара леката кола се завъртяла, ударила се в предпазната мантинела и после в изчакващия в насрещната лента лек автомобил „Субару Трибека”. При инцидента са пострадали водачът на „Ауди”-то и спътникът му на 19 години. След оказаната им медицинска помощ двамата са изписани за домашно лечение.\r\nНа 22 август 2011 година 28-годишна жена загива в катастрофа на жп прелез в Брусарци. Жената е преминавала неправилно с автомобила си през прелеза и е била ударена от пътнически влак, движещ се по линията София-Видин.Прелезът, на който е станало произшествието е охраняем и със сигнализация. Сред пътуващите във влака няма пострадали. \r\nНа 8 септември 2011 година един човек загива, а друг е с опасност за живота след катастрофа между влак и микробус на охраняем жп прелез край Криводол. Товарната кола е нарушила забраната и е преминала през линията при спусната бариера.\r\nНа 29 юни 2011 година влак блъска лека кола на неохраняем ж п прелез в Трявна, при което 3 души са ранени. Влакът е влачил колата около 500 метра. Той се е движил от Горна Оряховица за Плачковци.Пострадалите са  61-годишен мъж, неговата 17-годишна дъщеря, както и друго 20-годишно момиче. \r\nНа 21 май 2011 година  четирима души са леко ранени при катастрофа между влак и камион на жп прелеза до град Летница. Те са откарани за прегледи в болницата в Ловеч и изписани веднага. Сблъсъкът е по вина на шофьора на камиона, който превозвал дърва и не спрял на прелез със светещ червено светофар и включена звукова сигнализация, но без бариера. Водачът решил да премине и бил пометен от влака. В трена освен персонала се возели само 20 пътници.\r\nНа 1 май 2010 година моторист без книжка е прегазен от влак по жп линията София - Кулата. 33-годишният мъж от село Марикостиново преминал при спусната бариера и бил премазан от идващия влак. По време на огледа стана ясно, че младият мъж е карал, без да притежава свидетелство за правоспособност. Очевидци разказват, че мотористът профучал, без дори да се огледа.\r\nНа 17 юни 2010 година 52-годишен мъж загива при катастрофа между пътнически влак и автомобил. По време на удара мъжът е бил в автомобилът си на железопътен прелез край Враца. Прелезът е бил охраняем и е бил със спуснати бариери и включена сигнализация. Според очевидци колата е блокирала на прелеза и мъжът, който е инвалид, не е успял да избегне удара.\r\nНа 15 април 2010 година двама души са загинали при пътен инцидент на неохраняем ж п прелез край сливенското село Чинтулово. При катастрофата товарен влак, движещ се по направлението София – Бургас, е блъснал, преминаващ през жп линията лек автомобил със сливенска регистрация, в който освен шофьорът са пътували още две жени. При удара са починали на място водачът и една от пътуващите в колата жени.\r\nНа 14 февруари 2010 година става тежка катастрофа със смъртен случай между кола на снегопочистваща фирма и влак на железопътния прелез в столичния квартал „Левски”. Шофьорът на камиона е починал на път за болницата. Пострадали са двамата машинисти на влака. Те са откарани във ВМА и „Пирогов”. Снегопочистващата машина се е опитала да пресече жп прелеза при спуснати бариери.", "date": "2017-06-14", "title": "Катастрофи на жп прелези (Справка Агенция „Фокус”)"}
{"url": "http://www.focus-news.net/news/2017/06/14/2405037/reuters-prezidentat-donald-tramp-obyavi-che-streletsat-ot-virdzhiniya-e-martav.html", "text": "Американският президент Доналд Тръмп заяви, че човекът, който стреля по група сенатори и конгресмени от Републиканската партия, е загинал от раните си, предава Reuters.\r\n„Нападателят умря от раните си“, каза Тръмп от Белия дом.  Симеон Миланов", "date": "2017-06-14", "title": "Reuters: Президентът Доналд Тръмп обяви, че стрелецът от Вирджиния е мъртъв"}
{"url": "http://www.focus-news.net/news/2017/06/14/2405043/blagoevgrad-balgarski-muzikanti-shte-razdavat-avtografi-v-grada-na-16-yuni.html", "text": "Звездите на българската музика ще раздават автографи на своите тийн почитатели в Благоевград, съобщиха от пресцентъра на Община Благоевград. Точно преди началото на едно от най-значимите музикални събития в България - Годишните музикални награди на БГ Радио, най-верните фенове ще имат възможност да се срещнат със своите любимци. Идолите на хиляди тийнейджъри ще се срещнат с тях в 20.30 часа на 16 юни във оформената ВИП зона. Всеки желаещ, който няма 18 години, трябва да бъде придружен от родител. Община Благоевград и БГ Радио отправят своя реверанс към всички, които обичат българската музика и искат да видят от близо любимите си изпълнители. За да се улесни достъпа и повече желаещи да имат възможност да се срещнат със своите идоли, организаторите апелират малките почитатели и тийнейджъри да бъдат придружени от родител. \r\n21.00 часа е началото на двойния празник за БГ Радио и почитателите на българска музика- 15 години Годишни музикални награди и 5 години БГ Радио в Благоевград. Мястото- новият парк „Македония“, района на бившите казарми, поставени са и обозначителни, ориентировъчни табели, с вход от страната на ул. „Александър Стамболийски“, продължение на бул. „Димитър Солунски“.\r\nПредстоят редица изненади, награди и уникални моменти, които организаторите обещават. Годишните музикални на БГ Радио в Благоевград и както традицията повелява през изминалите години са с вход свободен.", "date": "2017-06-14", "title": "Благоевград: Български музиканти ще раздават автографи в града на 16 юни"}
{"url": "http://www.focus-news.net/news/2017/06/14/2405040/prof-mihail-konstantinov-mazhoritarnata-izbiratelna-sistema-mozhe-da-dovede-do-palna-katastrofa-kakto-za-stranata-taka-i-za-izbranata-partiya.html", "text": "Мажоритарна избирателна система видяхме в действие на последните избори във Франция, която доведе до изкривяване на разликата в тежестта на мандатите в съотношение близо 35 пъти между партиите на Макрон и Льо Пен. Това коментира в предаването „Това е България“ на Радио „Фокус“ проф. Михаил Константинов. Той допълни, че френският президент е заявил намерение да промени изборната система в страната.\r\n„Това прехвърля страшно много власт на партия, която не я заслужава, която няма такава подкрепа в обществото. Това е изключително опасно както за държавата, така и за партията“, според проф. Константинов. „Така че аз смятам, че господин Макрон е много прав да смени френската изборна система. При това положение, ако България приеме подобна система ще бъдем единствените в Европа и едни от малкото в света. При сегашната ситуация в България, искам да припомня, че ГЕРБ има точно толкова – 32-33%. 80 на сто от местата в българския парламент, това са към 200 мандата. Това е пълна катастрофа както за България, така и за самата партия ГЕРБ“, коментира проф. Михаил Константинов. Той каза, че ако една партия има толкова много депутати в парламента, то тя задължително се олива. Властта трябва да бъде пропорционална, допълни проф. Константинов.", "date": "2017-06-14", "title": "Проф. Михаил Константинов: Мажоритарната избирателна система може да доведе до пълна катастрофа както за страната, така и за избраната партия"}
{"url": "http://www.focus-news.net/news/2017/06/14/2405042/nimh-utre-shte-preobladava-slanchevo-vreme-no-v-nyakoi-chasti-na-stranata-shte-ima-kratkotrayni-valezhi-s-gramotevitsi.html", "text": "През нощта над страната ще има разкъсана, над източните и западните райони купеста облачност и на отделни места там ще превали. Възможни са и гръмотевици. До сутринта над по-голямата част от страната ще се изясни. Атмосферното налягане ще бъде малко по-високо от средното за месеца и през деня ще остане почти без промяна. Това съобщи за Агенция „Фокус” дежурният синоптик Христо Христов в Националния институт по метеорология и хидрология (НИМХ) към Българска академия на науките (БАН).\r\nУтре ще преобладава слънчево време, но над източните и югозападните райони ще продължи да се развива купеста и купесто-дъждовна облачност и ще има краткотрайни валежи с гръмотевици. Ще духа слаб северен, след обяд над Югоизточна България източен вятър. Максимални температури между 26° и 31°, по морския бряг 22°-24°, в София около 26°. Над Черноморието ще се развива купесто-дъждовна облачност и ще има краткотрайни валежи с гръмотевици. Ще духа слаб до умерен североизточен, след обяд източен вятър. Максималните температури между 22° и 24°. Температурата на морската вода е 19-22°. Вълнението на морето ще бъде 1-2 бала.\r\nВ планините ще духа умерен северозападен вятър. Ще се развива купеста, над Рило-Родопската област купесто-дъждовна облачност и на места там ще превали и прегърми. Максималната температура на височина 1200 метра ще е около 20°, на 2000 метра – около 13°.\r\nВ петък ще преобладава слънчево време. Ще се развива купеста облачност, но вероятността за валежи е малка. Температурите ще са без съществена промяна. В събота и неделя ще се развива купесто-дъждовна облачност и на много места, главно в часовете около и след обяд ще има краткотрайни валежи, придружени с гръмотевици. Температурите ще се понижат и в неделя максималните в по-голямата част от страната ще са между 20° и 25°.", "date": "2017-06-14", "title": "НИМХ: Утре ще преобладава слънчево време, но в някои части на страната ще има краткотрайни валежи с гръмотевици"}
{"url": "http://www.focus-news.net/news/2017/06/14/2405046/kyustendil-obshtinata-shte-promeni-chast-ot-naredbata-za-obshtestveniya-red-sled-predlozhenie-ot-obshtestveniya-posrednik.html", "text": "Община Кюстендил ще промени част от наредбата за обществения ред, след предложение от обществения посредник. Това каза пред Радио „Фокус” – Кюстендил Васил Иванов, обществен посредник на Община Кюстендил. Той е изпратил писмо до общинска администрация, в което е прикрепил и жалба от жител на Община Кюстендил, в която са описани множество сигнали от граждани на Кюстендил, които се оплакват от семейни тържества и шум от стопански и битов характер в сгради в режим на етажна съсобственост, както и от повреждане на общинско имущество в градинките, пешеходните зони, непочистени тротоари пред частни имоти и неподържани частни имоти, с които се нарушава обществения ред и спокойствието на гражданите. Освен това са констатирани несъвършенства и пропуски в действащата нормативна уредба. Промените касаят времето за организиране на тържества, нивото на шума от тях, както и изискванията към собствениците на имоти за тяхното поддържане през цялата година.\r\nВенцеслав ИЛЧЕВ", "date": "2017-06-14", "title": "Кюстендил: Общината ще промени част от наредбата за обществения ред, след предложение от обществения посредник"}
{"url": "http://www.focus-news.net/news/2017/06/14/2405044/burgas-7-godishno-momiche-e-postradalo-pri-katastrofata-v-rayona-na-mehanotehnikuma.html", "text": "7-годишно момиче е пострадало при катастрофата в района на Механотехникума, съобщиха за Радио \"Фокус\" от УМБАЛ-Бургас. В момента детето е в Спешното отделение на здравното заведение, където му се извършват необходимите изследвания. \r\nПо информация на ОДМВР - Бургас детето е с разкъсно-контузни рани в областта на главата. Пътният инцидент е възникнал около 18,20 часа на бул. \"Стефан Стамболов\", в района на Механотехникума между два леки автомобила \"Ауди\" и \"БМВ\". Детето е откарано в болницата от майка му, където му е оказана медицинска помощ. То е без опасност за живота.\r\nМария РУСЕВА", "date": "2017-06-14", "title": "Бургас: 7-годишно момиче е пострадало при катастрофата в района на Механотехникума"}
{"url": "http://www.focus-news.net/news/2017/06/14/2405047/burgas-8-godishno-momiche-e-bilo-blasnato-ot-dzhip-v-k-s-slaveykov.html", "text": "8-годишно момиче е пострадало, след като е било блъснато от джип, съобщи за Радио \"Фокус\" говорителят на ОДМВР-Бургас Цветелина Рандева. Инцидентът е възникнал около 19.00 часа в к-с \"Славейков\" 1В, където детето внезапно е излязло на пътното платно. Момиченцето е с фрактура на долен крайник. Настанено е за лечение в УМБАЛ-Бургас, без опасност за живота.\r\nМария Русева", "date": "2017-06-14", "title": "Бургас: 8-годишно момиче е било блъснато от джип в к-с \"Славейков\""}
{"url": "http://www.focus-news.net/news/2017/06/14/2405028/evromaks-sarvisiz-otteglya-investitsiyata-si-ot-tran.html", "text": "Независимо как ще се произнесе съдът за законосъобразността на референдума, за нас проведената кампания, гласуването и резултатът остават показателни за инвестиционната среда в Трън. Тази среда в момента няма как да се приеме като благоприятна за реален „светъл“ бизнес, нито за постигане на хармонични отношения с местната общност, каквато е нашата кауза. Ние залагаме единствено на професионализма и създаването на реална добавена стойност. В тази връзка обявяваме, че на този етап се оттегляме от Трън и преустановяваме работата на Информационния център. Ще преоценим цялостно реализацията на проекта за възстановяване на златодобива в някогашната мина „Злата“. Това се посочва в отворено писмо от Ваня Денева, управител на „Евромакс Сървисиз“ ЕООД, до жителите на община Трън във връзка с резултата от местния референдум, проведен на 11.06.2017 г. \"Фокус\" публикува писмото без редакторска намеса:", "date": "2017-06-14", "title": "\"Евромакс сървисиз\" оттегля инвестицията си от Трън"}
{"url": "http://www.focus-news.net/news/2017/06/14/2405045/cnn-strelba-v-san-frantsisko-politsiyata-prizovava-grazhdanite-v-rayona-da-se-skriyat.html", "text": "Полицията в Сан Франциско реагира на стрелба близо до улиците „17-та“ и „Върмонт“, предава CNN.\r\nВластите съветват гражданите в този район да се прикрият на място.\r\nЖителите бяха предупредени, че тази част на града трябва да се избягва. Симеон Миланов", "date": "2017-06-14", "title": "CNN: Стрелба в Сан Франциско, полицията призовава гражданите в района да се скрият"}
{"url": "http://www.focus-news.net/news/2017/06/14/2405052/golf-dastin-dzhonsan-shte-se-opita-da-zadarzhi-titlata-na-erin-hils.html", "text": "На предстоящото открито първенство по голф в САЩ – US Open, шампионът Дъстин Джонсън ще се опита да запази титлата си. Джонсън ще играе срещу предишни победители като Джордън Шпит и Мартин Каймър. Световно известният играч Рори Маклийрой също вярва, че може да надделее на „Ерин Хилс“.", "date": "2017-06-14", "title": "Голф: Дъстин Джонсън ще се опита да задържи титлата на „Ерин Хилс“"}
{"url": "http://www.focus-news.net/news/2017/06/14/2405049/tass-mezhdunarodniyat-sad-na-oon-dade-srok-na-ukrayna-i-rusiya-da-predostavyat-memorandumi-po-delo-za-finansirane-na-terorizma.html", "text": "Международният съд на ООН даде на Украйна срок до 12 юни, за подготовката на меморандум по делото за предполагаемите нарушения на Конвенцията за противодействие на финансирането на тероризма, както и Конвенцията за противодействие на расовата дискриминация, от страна на Русия, съобщава ТАСС.\r\nРуската федерация също е длъжна да представи меморандум със своята гледна точка, до 12 юни 2019 г.  Симеон Миланов", "date": "2017-06-14", "title": "ТАСС: Международният съд на ООН даде срок на Украйна и Русия да предоставят меморандуми по дело за финансиране на тероризма"}
{"url": "http://www.focus-news.net/news/2017/06/14/2405054/stara-zagora-na-preskonferentsiya-na-15-yuni-shte-bade-predstaveno-predstoyashto-futbolno-sabitie.html", "text": "Стара Загора ще бъде домакин на ново, мащабно и уникално по рода си спортно събитие, с участието на едни от най-големите световни футболни звезди, съобщиха от пресцентъра на Община Стара Загора. То ще бъде представено пред медиите на специална пресконференция, която ще се проведе на 15 юни (четвъртък) от 19:00 часа в зала 203, ет. 2, в сградата на Община Стара Загора.\r\nВ пресконференцията ще участват големият български футболист и носител на Златната топка Христо Стоичков и кметът на Община Стара Загора Живко Тодоров.\r\nСъбитието е част от кампанията „Стара Загора – Европейски град на спорта 2017“.", "date": "2017-06-14", "title": "Стара Загора: На пресконференция на 15 юни ще бъде представено предстоящо футболно събитие"}
{"url": "http://www.focus-news.net/news/2017/06/14/2405053/reuters-nay-malko-trima-sa-raneni-pri-strelbata-v-san-frantsisko.html", "text": "Най-малко трима са ранени при престрелка в Сан Франциско, включително и предполагаемият стрелец, предава Reuters .\r\nЗаподозреният е приет в болницата, под полицейско наблюдение.\r\nЖертвите са отведени в централната обща болница „Присцила Чан и Марк Цукърбърг“.\r\nГоворителят на болницата Брент Андрю заяви, че не може да каже колко пациенти са били приети след престрелката.\r\nНе е ясно дали някой е починал. Симеон Миланов", "date": "2017-06-14", "title": "Reuters: Най-малко трима са ранени при стрелбата в Сан Франциско"}
{"url": "http://www.focus-news.net/news/2017/06/14/2405051/dps-izklyuchi-ot-reditsite-si-kmeta-na-hitrino-nuridin-ismail-i-predsedatelya-na-obshtinskiya-savet-mustafa-ahmed-obzor.html", "text": "Централното оперативно бюро вчера взе решение да изключи двама души от ДПС – кмета на Хитрино Нуридин Исмаил и председателя на Общинския съвет Мустафа Ахмед. Това заяви пред журналисти в парламента народният представител от ПГ на ДПС Йордан Цонев. Той обясни, че причината за това са станалите твърде много сигнали на граждани от Хитрино, че възстановяването на населеното място, след инцидента с влаковите цистерни не върви съобразно техните очаквания. Според Цонев няма достатъчно прозрачност в действията на Нуридин Исмаил като кмет, както и на общинския съвет. „Дори членовете на Обществения комитет, който бе създаден във връзка с възстановяването на Хитрино и разходването на средствата, нямат информация какво става там”, аргументира се Цонев. Той обясни, че дори интернет сайта, който е трябвало да поддържат с данни за постъпилите средства, не дава достатъчно информация. Йордан Цонев не каза дали има съмнения за финансови злоупотреби, но подчерта, че непрозрачността винаги води до такива.\r\nОт своя страна кметът на Хитрино Нуридин Исмаил заяви, че приема решението на Централното ръководство за изключването му от партията, но не споделя мотивите за това. „От партията ме изключват за неща, които са измислени и са свързани с управление на средства, за които аз отговарям пред други институции“, заяви Нуридин Исмаил. Той посочи, че във връзка с възстановяването на село Хитрино, пострадало от взрива на жп гарата през декември 2016 година, досега са харчени основно средствата от БЧК и от Социалния фонд. Той призова да бъде попитано ръководството на БЧК за това дали тези пари са били харчени съобразно решенията на Обществения съвет и какви са отчетите. Той посочи, че от набирателната дарителска сметка на Община Хитрино са разходвани много малко средства, основно за обезщетение и лечение на хората, пострадали най-много от взрива, но винаги с решение на Обществения съвет.", "date": "2017-06-14", "title": "ДПС изключи от редиците си кмета на Хитрино Нуридин Исмаил и председателя на Общинския съвет Мустафа Ахмед (ОБЗОР)"}
{"url": "http://www.focus-news.net/news/2017/06/14/2405041/the-washington-post-streletsat-ot-virdzhiniya-e-prizovaval-za-izgonvaneto-na-vsichki-republikantsi-ot-kongresa.html", "text": "Джеймс Ходжкинс, идентифициран от полицията като човека, който откри стрелба по политици от Републиканската партия, е писал често писма до местни вестници, предава The Washington Post.\r\nВ тези писма нападателят Ходжкинс е изразявал притесненията си относно голямото социално неравенство в САЩ, както и погрешната според него, политика на републиканците.\r\n„Нека да изгоним всички републиканци от Конгреса, и да си върнем тази страна по правия път. Ако не искаме нова Голяма депресия, трябва да преизберем човек, който да работи за трудещите се. Политиките на Роналд Рейгън не работеха, и никога няма да работят. Силната средна класа е това, от което страната се нуждае, за да просперира“, е писал Джеймс Ходжкинс, който днес откри стрелба по консервативни сенатори и конгресмени във Вирждиния.\r\nДжеймс Ходжкинс е призовавал и за легализирането на марихуаната, което според него щяло да „стимулира“ икономиката“. Симеон Миланов", "date": "2017-06-14", "title": "The Washington Post: Стрелецът от Вирджиния е призовавал за изгонването на всички републиканци от Конгреса"}
{"url": "http://www.focus-news.net/news/2017/06/14/2405072/pazardzhik-politseyski-patrul-e-razpolozhen-na-vhoda-na-grada-v-blizost-do-zatvora.html", "text": "Полицейски патрул с пазарджишка регистрация 1200 е разположен на входа на града в близост до затвора, предаде репортер на Агенция \"Фокус\".", "date": "2017-06-14", "title": "Пазарджик: Полицейски патрул е разположен на входа на града в близост до затвора"}
{"url": "http://www.focus-news.net/news/2017/06/14/2405056/daily-sabah-turskiyat-parlament-otne-deputatskiya-post-na-opozitsionen-politik.html", "text": "Турският парламент отне депутатския пост на Тюгба Хезер от Народната демократична партия (НДП), която защитава интересите на кюрдското малцинство, предава Daily Sabah.\r\nПоводът за отнемането на депутатския пост е, че Тюгба Хезер няма достатъчно присъствия в законодателния орган на Турция.\r\nПо време на заседанието, депутатът от НДП Сири Сюрея Юндер защити колежката си и каза, че партията му няма да „научи урока си“ с това решение. Симеон Миланов", "date": "2017-06-14", "title": "Daily Sabah: Турският парламент отне депутатския пост на опозиционен политик"}
{"url": "http://www.focus-news.net/news/2017/06/14/2405074/pazardzhik-politseyski-patrul-e-razpolozhen-pri-80-km-na-avtomagistrala-trakiya-v-posoka-sofiya.html", "text": "Полицейски патрул със софийска регистрация 2825 е разположен при 80 км на автомагистрала \"Тракия\" в посока София, предаде репортер на Агенция \"Фокус\".", "date": "2017-06-14", "title": "Пазарджик: Полицейски патрул е разположен при 80 км на автомагистрала \"Тракия\" в посока София"}
{"url": "http://www.focus-news.net/news/2017/06/14/2405075/predstoyashti-mezhdunarodni-sabitiya-za-15-yuni-agentsiya-fokus.html", "text": "Ежегодната традиционна пресконференция на руския президент Путин, на която той ще отговаря на въпроси от цялата страна. \r\n***Лондон. Британският премиер Тереза Мей ще се срещне с петте главни партии на Северна Ирландия, опитвайки се да сключи споразумение за подкрепа на правителството й.\r\n***Люксембург.: Финансовите министри на Еврозоната ще се срещнат, за да обсъдят мерките по гръцката дългова криза.\r\n***Люксембург.: Среща на министрите на труда на страните от Европейския съюз.\r\n***Рабат. Втори ден от посещението на френския президент Еманюел Макрон в Мароко.\r\n***Солун.  Премиерите на Гърция и Израел ще се срещнат с президента на Кипър.\r\n***Берлин.  Ангела Меркел ще се срещне с естонския премиер.", "date": "2017-06-14", "title": "Предстоящи международни събития за 15 юни (Агенция „Фокус“)"}
{"url": "http://www.focus-news.net/news/2017/06/14/2405077/smolyan-malkite-tantsyori-ot-dg-sinchets-specheliha-parvo-myasto-v-mezhdunaroden-detski-etnofestival.html", "text": "Днес детска градина „Синчец” получи своята награда за участието си в ХVІІ –я Международен детски етнофестивал „Децата на Балканите – с духовност в Европа”, който се проведе в Хасковските минерални бани, съобщиха от пресцентъра на Община Смолян. \r\nМалките танцьори от градината спечелиха заслужено първо място от международния фестивал, в който участваха около 2000 деца от България, Сърбия, Босна и Херцеговина, Македония, Молдова и Индия. \r\nДецата от групата по танци с хореограф Олга Келевска покориха публиката  и журито  със своето завладяващо изпълнение  „На мегдана“ и спечелиха първо място в категория танцови колективи. Малките таланти спечелиха купа за І-во място, грамота и покана за участие на танцовия състав в Х-ия международен фестивал на изкуствата „Орфей в Италия”, който ще се проведе  от 11 до 14 септември т.г. във Венеция. БНТ ще излъчи концерта в Хасковските минерални бани на 18 юни от 13.00 часа. \r\nРъководството на ДГ „Синчец” благодари на Община Смолян, която подкрепи участието на децата и стана част от победата им.", "date": "2017-06-14", "title": "Смолян: Малките танцьори от ДГ „Синчец” спечелиха първо място в Международен детски етнофестивал"}
{"url": "http://www.focus-news.net/news/2017/06/14/2405078/sofiya-politseyski-patrul-e-razpolozhen-pri-tunela-trayanovi-vrata-na-avtomagistrala-trakiya.html", "text": "Полицейски патрул със софийска регистрация 1615 е разположен при тунела \"Траянови врата\" на автомагистрала \"Тракия\", предаде репортер на Агенция \"Фокус\".", "date": "2017-06-14", "title": "София: Полицейски патрул е разположен при тунела \"Траянови врата\" на автомагистрала \"Тракия\""}
{"url": "http://www.focus-news.net/news/2017/06/14/2405048/parlamentat-reshi-na-parvo-chetene-da-premahne-patnite-znatsi-preduprezhdavashti-shofyorite-za-nalichieto-na-kameri-obzor.html", "text": "Със 165 гласа „за”, 0 – „против” и 26 „въздържал се”, парламентът прие на първо четене промените в Закона за движението по пътищата, внесени от Цветан Цветанов и група народни представители на 2 юни 2017 г. В мотивите на законопроекта се посочва, че основната му цел е да постигне превантивен и възпиращ ефект върху всички шофьори по отношение на спазването на ограниченията на скоростта. Именно в тази посока са и предложенията на ГЕРБ. Те искат от закона да отпадне т. 8 от чл. 165, ал. 2, с което да бъде премахнат пътен знак Е24. Той уведомява водачите за наличието на камери, които засичат скоростта на движение или т. нар. автоматизирани технически средства или системи (АТСС). Според вносителите, когато водачите биват уведомявани чрез поставянето на знак пред полицейския автомобил, оборудван с АТСС, те намаляват скоростта само в зоната на знака и след това продължават движението си с превишена скорост. Предложението е мотивирано и с факта, че по този начин се губи възпитателният ефект върху всички шофьори и у тях се развива чувство за безнаказаност. \r\nТова предложение предизвика дебат в пленарна зала, а част от опозицията подкрепи предложението на ГЕРБ. Народният представител от ПГ на „БСП за България“ Николай Тишев обяви от парламентарната трибуна, че след като групата му е подкрепила текстовете в комисия, ще го направи и в зала, въпреки че според него този законопроект не решава всички проблеми, свързани с движението по пътищата. Тишев подчерта, че тези промени са частични и призова да бъдат извършени цял пакет от законови изменения в тази посока. \r\nОт „Обединени патриоти“ определиха тези промени като „стъпка в правилната посока“. „Няма нормална държава в света, която да оставя гражданите си свободно да се избиват по улиците“, аргументира позицията на групата си Николай Александров. По думите му Законът за движение по пътищата най-често нарушаваните и призова запазването на човешкия живот да обедини партиите.\r\nСпоред председателят на ПГ на ГЕРБ Цветан Цветанов, законът заслужава да бъде приет, дори и ако спаси само един човешки живот. Той изрази убедеността си, че тази законодателна инициатива ще спомогне за постигането на ефекта, към който всички се стремят. \r\nОт ДПС се обявиха против законопроекта. В хода на дискусията народният представител Рамадан Аталай заяви, че предложенията за промени са безполезни, прибързани и не решават проблема. По думите му вносителите не са направили дори оценка на въздействието на законопроекта и не са го подложили на публична дискусия. \r\nЛидерът на ВОЛЯ Веселин Марешки се обяви за запазването на пътните знаци. По думите му, ако те са превантивна мярка, няма нужда да бъдат премахвани. „Хайде да махнем и стационарните камери тогава, те също карат шофьорите да намаляват и да бъдат внимателни\", обясни от трибуната Марешки. От ВОЛЯ обявиха, че ще предложат няколко промени в Закона за движение по пътищата между първо и второ четене, а една от тях е именно запазване на знаците за камери по пътя. \r\nКато аргумент в полза на предлаганите промени е представена и статистиката на МВР, според която основната причина за настъпване на тежки ПТП с пострадали и убити е движението с несъобразена или превишена скорост. \r\nС изменението на друга разпоредба от закона се предвижда при изпълнение на функциите си, определените от министъра на вътрешните работи служби да имат право да извършват контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът ще се осъществява само в обхвата на средствата за видеозаснемане.\r\nПредлага се по-тежка мярка за собствениците, които предоставят автомобила си на неправоспособни водачи. Предложението в тази посока е свързано с прекратяване на регистрацията на пътно превозно средство за срок от 6 месеца до една година.\r\nИван ЛАЗАРОВ", "date": "2017-06-14", "title": "Парламентът реши на първо четене да премахне пътните знаци, предупреждаващи шофьорите за наличието на камери (ОБЗОР)"}
{"url": "http://www.focus-news.net/news/2017/06/14/2405073/vitseprezidentat-iliyana-yotova-opasyavam-se-che-sas-zakonoproekta-za-mazhoritarniya-vot-sme-na-pat-da-izhabim-narodnata-volya.html", "text": "Имам опасението, че с предложения законопроект за мажоритарния вот сме на път да изхабим народната воля и огромната енергия, изразени, чрез гласуването на референдума. Това каза за Радио \"Фокус\" - Пазарджик вицепрезидентът Илияна Йотова, която пристигна в родното село на А. Стамболийски, за да участва във възпоменанието по повод 94 години от неговата гибел. Тя коментира, че безспорно хората искат да знаят за кого гласуват, да се преодолее анонимността в партийните листи. \"Хората искат личности, които да държат отговорни за политиката, за обещанията, които са дали, за това, което са свършили в парламента. Далеч преди да се вкара законопроектът в Народното събрание трябваше да стане ясно какво точно се внася, защото сега се предлага един законопроект, за който няма европейска практика\",  коментира Йотова. Тя обясни, че посочваният пример с Франция не е уместен, тъй като там има съществени разлики в избирателната система, в сравнение с това, което се предлага в законопроекта. Йотова каза, че политически сили, които са за смесена избирателна система дори са се отказали да участват в дебат. Според нея тук се смесват двете избирателни системи и каквито и промени и поправки да се правят между първо и второ четене тези системи няма как да се срещнат. Тя каза също, че колебливото поведение на някои от политическите сили цели идеята за промяна в начина на гласуване да бъде блокирана още преди да е помогнала.\r\nВаня НИКОЛОВА", "date": "2017-06-14", "title": "Вицепрезидентът Илияна Йотова: Опасявам се, че със законопроекта за мажоритарния вот сме на път да изхабим народната воля"}
{"url": "http://www.focus-news.net/news/2017/06/14/2405039/afp-nay-malko-12-dushi-sa-zaginali-pri-pozhara-v-london.html", "text": "Най-малко 12 са потвърдените смъртни случаи при пожарът в Лондон, предава AFP.\r\n„Очаквам, че за съжаление, броят на жертвите ще се увеличи над тези 12“, заяви Стюърт Къндли от лондонската полиция.\r\nДесетки от жителите на сградата, която изгоря са получили спешна медицинска помощ. Симеон миланов", "date": "2017-06-14", "title": "AFP: Най-малко 12 души са загинали при пожара в Лондон"}
{"url": "http://www.focus-news.net/news/2017/06/14/2405083/stefan-de-mistura-sasht-i-rusiya-tryabva-da-koordinirat-usiliyata-si-po-sazdavane-na-zoni-za-deeskalatsiya-v-siriya.html", "text": "Според специалния пратеник на ООН за Сирия Стефан де Мистура САЩ и Русия трябва да координират усилията си по създаване на зони за деескалация в Сирия, за да не изпуснат шанса за подобряване на ситуацията в страната, предаде ТАСС.\r\n„Съществува необходимост за това САЩ и Русия да координират своите усилия в сферата, която може да се окаже най-важен резултат от процеса на деескалация. САЩ излязоха с предложение за т.нар. промеждутъчни зони за стабилност. Руската страна в Астана, на свой ред, подкрепи създаването на зони за деескалация. Създаването на зони от някой типа или няколко тип зони може да изиграе много голяма роля, ако замисълът бъде по правилен начин въплътен на практика“, отбеляза Де Мистура. \r\nСпоред него в момента за подобряването на обстановката в страната „има шанс, който не трябва да се изпуска“.  Виктор Турмаков", "date": "2017-06-14", "title": "Стефан де Мистура: САЩ и Русия трябва да координират усилията си по създаване на зони за деескалация в Сирия"}
{"url": "http://www.focus-news.net/news/2017/06/14/2405079/tanya-mareva-rim-stoyu-shishkov-smolyan-na-172-godini-e-nay-starata-kambana-v-grada-doshla-e-ot-avstriya.html", "text": "На 172 години е най-старата камбана в Смолян, дошла е от Австрия. Това каза за Радио „Фокус” – Смолян директорът на РИМ „Стою Шишков” в Смолян Таня Марева, която днес участва в научна конференция, посветена на празника на Обединения град Смолян – 18 юни с темата:  „Камбаните на смолянските църкви”.  По нейните думи на камбаната има надпис, че е произведена през 1845 г. от Йохан Готлиб Йенихан и е пристигнала от австрийския град Кремс. Марева предполага, че това всъщност е камбана към часовника на устовската църква „Свети Никола”. „Камбаната е все още там, но часовникът, за съжаление, е свален заради проблеми в устройството, но изследванията продължават и е исторически факт, че толкова стара камбана - над 170 години, е дошла чак от Австрия тук в Смолян”, каза Марева. Разказа и за други интересни камбани в града. По думите й първата камбана, създадена на място, е на църквата „Свети Теодор Стратилат”. „30 март 1876 г.“ е написано на самата камбана от Българската екзархиска общност на църквата „Свети Теодор Стратилат”. Интересна е и историята на друга камбана в същата църква, която през 1892 година е отлята в памет на Радю Енков. Той е бил един млад човек, починал на 20 години. Усещайки смъртта си той дарява абсолютно всичко на църквата. Няколко години по-късно хората от енорията решават, че в негова памет си заслужава да се излее една камбана”, каза Марева. По думите й 11-те камбани на църквата „Свети Висарион Смоленски” също са уникални. Докато другите църкви обаче са правени през ХІХ век, известно е, че църквата „Свети Висарион Смоленски” е построена в началото на ХХІ век, осветена е през юли 2006 г., малко преди това – на 30 септември 2005 г. са осветени уникалните камбани. „Те са създадени в Москва, с посветителски надписи, с ктиторски надписи от семейството на дарителите  и най-важното – с уникален глас, който е създаден от специално общество за древноруска музикална култура, което е едно от най-сериозните звена за изследвания на камбанното изкуство на Източноправославния свят”, обясни директорът на историческия музей в града.   Марева допълни, че този материал е една първа стъпка за изследване на камбаните и намира много широко поле оттук нататък в областта на чисто техническите характеристики на камбаните. „Надявам се, че този материал ще даде едни добри основи за разработване на туристически маршрути, защото в крайна сметка туризмът ще бъде една от перспективите за развитие на нашия град. Със звън на камбани нека смолянчани да посрещнем  празника на нашия град”, каза в заключение Таня Марева.\r\nДаниела БОЙКОВА", "date": "2017-06-14", "title": "Таня Марева, РИМ „Стою Шишков” - Смолян: На 172 години е най-старата камбана в града, дошла е  от Австрия"}
{"url": "http://www.focus-news.net/news/2017/06/14/2405076/shumen-shte-prodalzhi-prouchvaneto-na-dva-golemi-izkopa-v-severozapadnata-chast-na-vatreshniya-grad-na-pliska.html", "text": "Ще продължи проучването на два големи изкопа в северозападната част на Вътрешния град на Плиска. Това съобщи за Радио „Фокус“- Шумен ръководителят на разкопките доц. Павел Георгиев. Секторът се изследва активно от 2010 година, като през миналата година не е имало държавна субсидия, а с отпуснатите сега средства археолозите се надяват да довършат изследването. „Намерението ни е свързано с проучването на ранните пластове от края на 8-ми и първата половина на 9-ти век в рамките на номерирания условно изкоп 21 и да довършим изследването на един много дълбок кладенец във Вътрешния град на Плиска, от края на 10 и началото на 11 век и функционирал до към средата на 11 век“, заяви доц. Георгиев. Двата изкопа са в центъра на т.нар. малко дървено укрепление, елемент от защитната система на Плиска от края на 8-ми и първото десетилетие на 9 век. „Непосредствената ни задача беше да проучим как е било заселено и обитавано това укрепление, което е с площ малко повече от 20 дка и беше напълно неизвестно отпреди 2010 година и нашето проучване“, каза доц. Георгиев. В изкоп 21 са изследвани жилища полуземлянки, част от голям жилищен квартал от следстоличния период на Плиска. Археолозите са достигнали и до ранни структури, които са с вкопан характер- траншеи от дървени сгради или огради, както и изкоп, чието предназначение предстои да бъде изяснено. Доц. Георгиев посочи, че разкопките ще започнат в края на август и ще бъдат с продължителност един календарен месец. Отпуснатите средства са около 18 000 лв.\r\nИвелина ИВАНОВА", "date": "2017-06-14", "title": "Шумен: Ще продължи проучването на два големи изкопа в северозападната част на Вътрешния град на Плиска"}
{"url": "http://www.focus-news.net/news/2017/06/14/2405082/angela-merkel-evropeyskiyat-sayuz-e-gotov-za-pregovorite-s-velikobritaniya.html", "text": "Германският канцлер Ангела Меркел заяви, че Европейския съюз е готов да преговаря с Великобритания за Брекзит на 19 юни, предава Reuters.\r\nАнгела Меркел заяви, че е смятала, че разговорите към разговорите ще се пристъпи, както е планирано, въпреки изборните резултати на британските консерватори.\r\n„От европейска страна сме готови. Ще видим за другите“, заяви Меркел по време на среща с високопоставени лица от правителството, профсъюзи и бизнеса.\r\nТя отрече спекулациите за промяна в плановете на Великобритания относно Брекзит. \r\n„Гражданите решиха, и аз приемам, че ще трябва да продължим с тези преговори“, каза тя.   Симеон Миланов", "date": "2017-06-14", "title": "Ангела Меркел: Европейският съюз е готов за преговорите с Великобритания"}
{"url": "http://www.focus-news.net/news/2017/06/14/2405081/kyustendil-v-ramkite-na-chetiri-dni-dupnitsa-shte-domakinstva-kulinarno-muzikalniya-festival-tabiet.html", "text": "В рамките на четири дни Дупница ще домакинства кулинарно-музикалния фестивал „Табиет“. Това съобщи за Радио „Фокус” – Кюстендил Христо Апостолов, експерт в Община Дупница. По думите му фестивалът е бил насрочен за месец май,  но заради лошото време е отложен. „Фестивалът ще започне от 22 юни. Той е изключително успешен в досегашните си издания в другите градове, като на вкусните ястия от балканската кухня ще могат да се насладят дупничани и гостите на града. Ще бъдат поставени десетки шатри, монтирана сцена и осигурено всичко необходимо за приятното прекарване на всички”, каза Христо Апостолов. По думите му вечерите са тематични по музика, за да има за всеки вкус. „Надяваме се, че фестивалът ще се превърне в традиционен. Освен гости-изпълнители, концерти ще имат и местните групи и самодейни състави. Подготвени са състезания с надяждания, зони за семейства, детски атракциони, турнири по белот, табла и още множество игри с над 1000 награди.  Всяка вечер ще има гост-изпълнител”, каза Христо Апостолов.\r\nВенцеслав ИЛЧЕВ", "date": "2017-06-14", "title": "Кюстендил: В рамките на четири дни Дупница ще домакинства кулинарно-музикалния фестивал „Табиет“"}
{"url": "http://www.focus-news.net/news/2017/06/14/2405050/blagoevgrad-tretoto-izdanie-na-mashtabniya-festival-frankofoli-otnovo-shte-bade-s-vhod-svoboden.html", "text": "И тази година традицията в Благоевград продължава – входът за най-мащабните музикални събития “Frankofolies. Благоевград“ и Годишните музикални награди на БГ Радио е абсолютно свободен за жители и гости на града, съобщиха от пресцентъра на Община Благоевград. Всички меломани имат гарантиран достъп и през двете фестивални вечери, без за това да е необходимо да притежават пропуски и покани. Въпреки некоректно разпространена информация и спекулации в публичното пространство, музикалните събития „Франкофоли“ и БГ наградите са един своеобразен реверанс към почитателите на музиката. Фестивалът „Франкофоли“ и Годишните музикални награди на БГ Радио ще се проведат в новоизградения  парк „Македония“ (бившите казарми), а входът е от ул. „Ал. Стамболийски“, продължение на бул. „Д. Солунски“. На 17 юни на сцената ще се качи любимата на световната публика френска соул изпълнителка от африкански произход Имани (Imany) . За многохилядната публика свой репертоар ще представи и пионерът на електро суинг музиката Паров Стелар, заедно с неговата банда, които ще представят  най-новия си албум. Звездното присъствие ще допълнят македонската група „Фолтин“ и българският DJ Marten, с които започва от 17:30 часа дългоочакваният фестивал. \r\nВходът за Годишните музикални награди на БГ Радио, които ще се проведат ден по-рано също е абсолютно свободен. Мястото отново е новоизградният парк „Македония“, а началото е от 21:00 часа. Участие ще вземат още Авеню, Б. Т. Р., VenZy, Графа, DARA, Deep Zone Project, КАФФЕ, Криско, Миро, Михаела Филева, Михаела Маринова, Pavell & Venci Venc', Поли Генова, TITA и още. Тази година наградата „БГ Вдъхновение“, която носи името на Ана Мария Тонкова и е единствената, която се избира от екипа на радиото, ще вземе Йорданка Христова.", "date": "2017-06-14", "title": "Благоевград: Третото издание на мащабния фестивал „Франкофоли“ отново ще бъде с вход свободен"}
{"url": "http://www.focus-news.net/news/2017/06/14/2405080/plovdiv-pogasen-e-pozharat-v-novostroyashta-se-zhilishtna-kooperatsiya-na-krastovishteto-na-ul-belitsa-i-peshtersko-shose.html", "text": "Погасен е пожарът, избухнал в новострояща се жилищна кооперация на кръстовището на ул. \"Белица\" и \"Пещерско шосе\". Това съобщи за Радио \"Фокус\" Пловдив дежурен в Пожарната. Екипът, който е гасил се прибира, каза дежурният. Сигналът за пожара е подаден в 18.30 часа.\r\nЦветана ТОНЧЕВА", "date": "2017-06-14", "title": "Пловдив: Погасен е пожарът в новострояща се жилищна кооперация на кръстовището на ул. \"Белица\" и \"Пещерско шосе\""}
{"url": "http://www.focus-news.net/news/2017/06/14/2405055/krasimir-uzunov-kazusat-s-imeto-na-makedoniya-e-mnogo-slozhen-i-vav-vatreshen-plan-zashtoto-mozhe-da-dovede-do-novi-predsrochni-parlamentarni-izbori.html", "text": "Казусът с името на Македония е много сложен и във вътрешен план, защото може да доведе до нови предсрочни парламентарни избори и завръщане на ВМРО-ДПМНЕ. Това коментира за Радио „Фокус“ президентът на медията Красимир Узунов. Според него, ако Зоран Заев не успее да се наложи и да спечели местните избори през октомври, това ще означава реставрация на ВМРО-ДПМНЕ. Въпреки демонстрираните топли взаимоотношения между Македония и Гърция, казусът с името крие много големи подводни камъни. „Ако, образно казано, външният министър на Гърция Никос Кодзиас или правителството на Ципрас се съгласи по някакъв начин Македония да получи покана под временното име Бивша Югославска Република Македония – това е краят на правителството на Ципрас. От друга страна трябва да се знае, че ако правителството на Заев в момента отиде на един демарш пред ООН и каже, че ще си променя името – това е краят на правителството на Заев. Тоест Заев на тръгване за Брюксел с половин уста каза и друго нещо. Че проблемът е много важен и ако може да се направи някаква промяна на временното име, а после да се решава през референдум… аз не смятам, че някой може да спечели референдум в Македония с предложение да има друго име“, каза Красимир Узунов. Той допълни, че реално с идването на власт на Зоран Заев в Македония фиктивно се разреши институционалната криза, но се отвори друга врата – на десетгодишни травми и некомпетентност.", "date": "2017-06-14", "title": "Красимир Узунов: Казусът с името на Македония е много сложен и във вътрешен план, защото може да доведе до нови предсрочни парламентарни избори"}
{"url": "http://www.focus-news.net/news/2017/06/14/2405086/futbol-blagotvoritelniyat-mach-mezhdu-dimitar-berbatov-i-luish-figo-zavarshi-33-pred-40-hil-dushi.html", "text": "Отборите на  Димитър Бербатов и Луиш Фиго завършиха  3:3 пред близо 40 хиляди души на Националният стадион \"Васил Левски\".\r\nСтартовият състав на Бербатов (United Stars): Дейвид Джеймс, Гари Невил, Неманя Видич, Фил Невил, Патрис Евра, Райън Гигс, Пол Скоулс, Красимир Балъков, Роби Кийн, Димитър Бербатов, Христо Стоичков \r\nСтартовият състав на Фиго (All Stars): Йенс Леман, Мичел Салгадо, Карлос Марчена, Иван Кордоба, Димаш,  Роберт Пирес, Кристиян Карембьо, Луиш Фиго, Яри Литманен, Давид Трезеге, Предраг Миятович", "date": "2017-06-14", "title": "Футбол: Благотворителният мач между Димитър Бербатов и Луиш Фиго завърши 3:3 пред 40 хил. души"}
{"url": "http://www.focus-news.net/news/2017/06/14/2405087/abs-cbn-balgarin-e-arestuvan-na-filipinite-za-iztochvane-na-bankomati.html", "text": "Български гражданин е задържан за източване на банкомати в северния филипински град Кесон, предаде  ABS-CBN.\r\nПолицията е задържала Орлин Грозданов Стоев. Властите са го заподозрели, виждайки го как облечен с маска се е опитвал да тегли пари от банкомат като транзакцията му е отнела твърде много време. У него са открити 55 „клонирани“ банкови карти, както и сума в размер на 55 хил. филипинско песо (1930 лв.). \r\nСтоев и преди е бил задържан за източване на банкомати в страна, но е бил пуснат под гаранция.  Виктор Турмаков", "date": "2017-06-14", "title": "ABS-CBN: Българин е арестуван на Филипините за източване на банкомати"}
{"url": "http://www.focus-news.net/news/2017/06/14/2405090/reuters-saab-ochakva-do-mesetsi-da-startirat-pregovorite-za-dostavka-na-iztrebiteli-za-balgariya.html", "text": "Шведската корпорация \"Сааб\" очаква да започне преговори с българското правителство през следващите няколко месеца, за да му достави нови изтребители „Грипен“, предаде  Reuters.\r\nПредишното служебно правителство в София съобщи, че преговорите трябва да започнат за покупката на осем изтребителя „Грипен“, но настоящият министър-председател Бойко Борисов постави под съмнение дали София ще се впусне в споразумението на сума от 1,5 млрд. евро. \r\nМинистерството на отбраната в търсене на заместител на остаряващите съветски изтребители Миг-29 избра шведските самолети пред предложенията на САЩ и на Португалия за продажбата на втора ръка американски изтребители Ф-16, както и пред италианското предложение за втора ръка „Юрофайтър Тайфун“. \r\n„Надяваме се и очакваме да бъдем извикани за преговори, най-вероятно след лятната почивка“, заяви Магнус Люис-Олсон, председател на „Сааб“ за Европа. „Ако България иска бърза доставка, тогава е ясно, че се надяваме преговорите да започнат колкото се може по-скоро, защото трябва да построим самолетите“, посочи той. \r\nЛюис-Олсон посочи, че „Сааб“ е готов да обсъди различните възможности за финансиране, включително и на разсрочено плащане и ще бъде готов да достави четири изтребителя 18 месеца след подписването на договора.   Виктор Турмаков", "date": "2017-06-14", "title": "Reuters: „Сааб“ очаква до месеци да стартират преговорите за доставка на изтребители за България"}
{"url": "http://www.focus-news.net/news/2017/06/14/2405089/afp-rumanskata-levitsa-ottegli-podkrepata-si-za-ministar-predsedatelya-na-stranata.html", "text": "Румънската управляваща Социалдемократическа партия оттегли подкрепата си от министър-председателя Сорин Гриндяну, което най-вероятно ще означава падане на правителството, предаде  AFP.\r\n„Министрите подават оставка. Г-н Гриндяну повече няма правителство“, заяви Ливиу Драгня, председателят на партията по време на правителствена среща. Виктор Турмаков", "date": "2017-06-14", "title": "AFP: Румънската левица оттегли подкрепата си за министър-председателя на страната"}
{"url": "http://www.focus-news.net/news/2017/06/14/2405085/reuters-turskiyat-vanshen-ministar-shte-zamine-za-kuveyt-za-da-posrednichi-v-diplomaticheskata-kriza-v-persiyskiya-zaliv.html", "text": "Анонимен източник от турското МВнР съобщи, че външният министър Мевлют Чавушоглу ще пътува до Кувейт тази вечер, след като посети Катар, за да посредничи в разрешаването на дипломатическата криза между Доха и другите арабски столици, предаде  Reuters.\r\n„Турция подкрепи Катар в кризата“, съобщи прессекретар на турския президент Реджеп Тайип Ердоган. Той добави, че Анкара ще направи всичко възможно по дипломатическите канали да предотврати ескалация. \r\nВсе още няма допълнителни детайли за посещението на Чавушоглу в Катар.  Виктор Турмаков", "date": "2017-06-14", "title": "Reuters: Турският външен министър ще замине за Кувейт, за да посредничи в дипломатическата криза в Персийския залив"}
{"url": "http://www.focus-news.net/news/2017/06/14/2405084/afp-raneniyat-amerikanski-senator-e-v-kritichno-sastoyanie-sled-pretarpyanata-operatsiya.html", "text": "Американският републикански сенатор Стийв Скалис, един от петимата ранени от стрелец по-рано днес край Вашингтон, остава в „критично състояние“, след като е бил опериран, предаде  AFP.\r\n„Скалис бе тежко ранен и остава в критично състояние“, съобщава в профила си в социалната мрежа „Туитър“ вашингтонската болница „МедСтар“, където политикът е настанен. По-рано през деня неговото състояние бе описано като „стабилно“ и той проведе телефонен разговор със съпругата си.  Виктор Турмаков", "date": "2017-06-14", "title": "AFP: Раненият американски сенатор е в критично състояние след претърпяната операция"}
{"url": "http://www.focus-news.net/news/2017/06/14/2405088/vvs-leo-varadkar-stana-nay-mladiyat-ministar-predsedatel-v-istoriyata-na-irlandiya.html", "text": "Депутатите от ирландския парламент утвърдиха кандидатурата на председателя на партия „Фин Гаел“ Лео Варадкар на поста министър-председател на страната. 38-годишният политик става най-младият политик, заел поста в историята на страната, както и първият открит хомосексуалист и първият с индийски произход, предаде  ВВС.\r\n„Избраха ме да управлявам, но аз обещавам да служа. Моето правителство няма да бъде нито ляво, нито дясно, защото тези остарели понятия не се справят с политическите предизвикателства на днешния ден. Целта на моето правителство е да построя страна на възможностите“, заяви Варадкар, излизайки пред депутатите. \r\n„Като най-младия министър-председател на страната Варадкар ще говори от името на новото поколение. Той представлява съвременна и разнообразна Ирландия“, заяви предшественика на Варадкар Енда Кени, отстъпвайки от поста си.  Виктор Турмаков", "date": "2017-06-14", "title": "ВВС: Лео Варадкар стана най-младият министър-председател в историята на Ирландия"}
