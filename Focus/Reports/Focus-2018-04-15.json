{"url": "http://www.focus-news.net/news/2018/04/15/2511339/milena-markovska-gb-paisiy-hilendarski-asenovgrad-dnite-na-knigata-v-asenovgrad-prodalzhavat-s-oshte-mnogo-interesni-sreshti.html", "text": "Дните на книгата в Асеновград са в разгара си, предстоят още много интересни срещи. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград. По думите й, следващото събитие в началото на следващата седмица, на 17 април, ще бъде насочено към децата от СУ „Св. Св. Кирил и Методий“. „Този път преживяването ще бъде повече за екипа на библиотеката, защото гостуването ни в детските градини и училищата винаги е свързано с много емоции. За децата това също е приятна емоция, защото те се срещат с други събития и хора“, каза Марковска. Тя посочи, че на 19 април жителите на Асеновград ще могат да се докоснат до живота на един от най-големите български актьори Стефан Данаилов. „Ще ни гостува журналистът Георги Тошев, който е съавтор заедно със Стефан Данаилов на книгата „Романът на моя живот“. Също така ще представи и филма „Монолог“, които заедно с книгата са създадени по повод 75-годишнината на актьора. За асеновградчани това ще бъде важно събитие, тъй като е част от националното турне за представяне на книгата. Много българи знаят и, че Асеновград е града, в който е сниман един от най-емблематичните филми на Стефан Данаилов „Дами канят“, заедно с актрисата от Асеновград Надя Тодорова. Така че, ще имаме повод да се върнем към спомените си“, коментира Марковска. По думите й друга интересна среща от програмата „Дни на книгата“ в Асеновград ще бъде с Неда Антонова и нейния роман „Първият след Бога – любовта и смъртта на Васил Левски“. „Това е едно задълбочено проучване на неизвестни страни от съдебния процес срещу Васил Левски, един нов прочит на съдбата на Апостола, който отново отправя поглед към парещите въпроси, свързани с произнасянето на смъртната му присъда. Още един път ще имаме възможността да се върнем назад към историята ни“, каза директорът на Градската библиотека „Паисий Хилендарски“.\r\n„23 април е Световният ден на книгата и авторското право. В тази връзка, част от програмата на този ден е насочена към децата и към детската публика, а друга част – към възрастните. В 11.00 часа ще ни гостува писателката Радостина Пеева, която е автор на поредицата „Приключенията на мотовете“. Това е една любима книга за децата, а любопитното е, че вече е издадена и на китайски. В 16.00 часа наш гост ще бъде Ася Стефанова, която ще представи книгата си „Мисия Камбоджа, обагрена с кръв“. Целта на авторката е да представи първата миротворческа мисия на България и да отправи един поглед към случилото се чрез архивните документи. Нейната цел е да не се забравят и загиналите в тази мисия. Книгата й е посвещение към всички бойци, участвали в тази военна мисия. По тази причина ние сме поканили и поделението в Асеновград да бъдат наши гости. Също така сме издирили и част от жителите на Асеновград, участвали в тази мисия. Заедно с Ася Стефанова ще може да видим кадри от това събитие“, каза още Милена Марковска. Тя сподели, че събитията от първата част на Дните на книгата са преминали при засилен интерес от страна на жителите на Асеновград. „Надявам се активността да се запази и при оставащите събития от програмата“, коментира Марковска. По думите й интерес към инициативите на библиотеката са проявили много детски градини и училища от града. „В рамките на Дните на книгата библиотеката беше посетена от три детски градини, които проведоха библиотечен урок в нея. Едно от училищата в града избра именно библиотеката като място, в което първокласниците да отпразнуват празника на буквите. По принцип, децата винаги са най-емоционални и не умеят да прикриват емоциите си, както понякога правят възрастните. Децата показват всичко онова, което преживяват. За нас е огромно удоволствие да усетим техните усмивки, вдъхновението, радостта в очите им. Поради тази причина много обичаме когато децата гостуват на библиотеката“, коментира директорът на Градската библиотека „Паисий Хилендарски“ в Асеновград.\r\nТони МИХАЙЛОВ", "date": "2018.04.15", "title": "Милена Марковска, ГБ „Паисий Хилендарски“-Асеновград: Дните на книгата в Асеновград продължават с още много интересни срещи"}
{"url": "http://www.focus-news.net/news/2018/04/15/2511335/nadya-stoyanova-chitalishte-yane-sandanski-s-general-todorov-materialnata-ni-baza-e-v-sravnitelno-dobro-sastoyanie-no-ima-nuzhda-ot-remont.html", "text": "Материалната ни база е в сравнително добро състояние, но има нужда от ремонт. Това каза за Радио „Фокус“ – Пирин Надя Стоянова, секретар в читалище „Яне Сандански“ – село Генерал Тодоров. По думите ѝ сградата е двуетажна, монолитна, но се нуждае от ремонтни дейности. „Дограмата, която имаме, е стара, поставяна е преди много време“, коментира тя. Надя Стоянова отбеляза, че с помощта на младежи от селото, на възраст 18-19 години са правени опити за ремонтни дейности като са поставяли силикон с цел уплътняване на прозорците. Секретарят на културната институция допълни, че частично освежаване на фасадата е било направено през 2012 година със 700 лева, които са били отпуснати от Община Петрич. „През изминалата 2017 година отново имахме отпуснати малко средства – 1000 лева с, които направихме ремонт на едно от тоалетните помещения“, каза още тя.\r\nКристина МИТКОВА", "date": "2018.04.15", "title": "Надя Стоянова, Читалище „Яне Сандански“ – с. Генерал Тодоров: Материалната ни база е в сравнително добро състояние, но има нужда от ремонт"}
{"url": "http://www.focus-news.net/news/2018/04/15/2511338/komsomolskaya-pravda-moldova-shte-poluchi-bezvazmezdna-finansova-pomosht-ot-sasht.html", "text": "САЩ дадат на Молдова допълнителна безвъзмездна помощ на Молдова от $17,62 млн.  за поддръжка на търговията и инвестиции в ключови сектори, като по този начин общият размер на американските помощи за Кишинев стават $30,78 млн., пише руското издание „Комсомолская правда“.\r\nТова предвижда поправки, които трябва да бъдат внесени в Споразумението за помощ за развитие между правителствата на Молдова и САЩ за увеличение на търговията и инвестициите в ключовите сектори, подписано на 28 септември 2016 година в Кишинев. Министерският съвт на Молдова одобри началото на преговорите и подписване на поправка N3 към споразумението, което ще позволи да се увеличи общия обем на безвъзмездната помощ за Молдова със $17,62 млн. – до $30,78 млн.\r\nПланирано е допълнителното финансиране да бъде използвано за помощни програми в сферата на конкурентоспособността на частния сектор и данъчната политика. До момента Молдова е усвоила $12,06 млн. от общата помощ, предвидена по споразумението. То е в сила до 31 май 2021 година. \r\nПревод и редакция:", "date": "2018.04.15", "title": "„Комсомолская правда“: Молдова ще получи безвъзмездна финансова помощ от САЩ"}
{"url": "http://www.focus-news.net/news/2018/04/15/2511333/predstoyashti-mezhdunarodni-sabitiya-za-16-april-agentsiya-fokus.html", "text": "***Външният министър на Китай Ван И ще проведе преговори с японския премиер Шинзо Абе\r\n***Заседание на Организацията за забрана на химическите оръжия (ОЗХО) за предполагаемата химическа атака в сирийския район Източна Гута\r\n***Генералният секретар на НАТО Йенс Столтенберг е на посещение в Турция \r\n***Започват тридневните технически преговори за Брекзит между Европейския съюз и Великобритания\r\n***Сесия на Европейския парламент\r\n***Пролетна среща на Международния валутен фонд (МВФ) и Световната банка\r\n***Бившият директор на ФБР Джеймс Коми дава първото си телевизионно интервю, след като беше уволнен от Доналд Тръмп\r\n***", "date": "2018.04.15", "title": "Предстоящи международни събития за 16 април ( Агенция „Фокус“ )"}
{"url": "http://www.focus-news.net/news/2018/04/15/2511334/varna-gimnaziite-v-oblastta-predlagat-obuchenie-po-shest-novi-profesii-i-spetsialnosti-sled-v-klas-prez-uchebnata-20182019-godina.html", "text": "Гимназиите във Варна и областта предлагат обучение по шест нови професии и специалности след VІІ клас през учебната 2018/2019 година. Това каза в интервю за Радио „Фокус“ – Варна Венцеслава Генова, началник на Регионалното управление на образованието във Варна. Обучението е заложено в държавния план-прием за учебната 2018/2019 година в VIII клас по профили и професии в профилираните и професионалните гимназии, в средните и обединените училища на областно ниво, който вече е утвърден от образователното министерство. Венцеслава Генова припомни, че тази година приемът трябва да се извърши на база 3 854 завършващи основно образование в VII клас ученици. Държавният план-прием е изготвен въз основа на заявките от кметовете на общините в област Варна, индикативния списък от образователното министерство на специалности с недостиг на кадри, Асоциацията на индустриалния капитал в България, Българската национална асоциация по корабостроене и кораборемонт, на база броя завършващи ученици, както и анализ на реализирания държавен план-прием за учебните 2015/2016, 2016/2017 и 2017/2018 година. 162 паралелки за прием в VIII клас са заложени в държавния план-прием за учебната 2018/2019 година за област Варна, който е съобразен и с изискването да се гарантира качество на учебно-възпитателния процес. С I степен на професионална квалификация, дневна форма на обучение, са 5 паралелки. 79 са паралелките с II и III степен на професионална квалификация, дневна форма на обучение. Заложени са още 76 профилирани паралелки, дневна форма на обучение, 1 профилирана паралелка, задочна форма на обучение, както и 1 професионална паралелка, дневна форма на обучение, за ученици от помощно училище, насочени от Регионалния център за подкрепа на процеса на приобщаващото образование. Заложено е обучение за първи път по професията програмист, специалност „Програмно осигуряване“ в Професионалната гимназия по икономика „Д-р Иван Богоров“, по професията модист, специалност „Бутикови облекла“ в Професионалната гимназия по текстил и моден дизайн, снабдител, специалност „Снабдител“ в обединеното училище в село Михалич, община Вълчи дол, работник в растениевъдството, специалност „Трайни насаждения“ в обединеното училище в село Червенци, община Вълчи дол, както и оператор информационно осигуряване, специалност „Икономическо информационно осигуряване“ в средното училище в град Дългопол. За първи път ще се извършва обучение и по професията оператор на компютър, специалност „Текстообработване“ в обединеното училище в село Цонево, община Дългопол.\r\nМарияна ВАЛЕНТИНОВА", "date": "2018.04.15", "title": "Варна: Гимназиите в областта предлагат обучение по шест нови професии и специалности след VІІ клас през учебната 2018/2019 година"}
{"url": "http://www.focus-news.net/news/2018/04/15/2511342/plovdiv-evropeysko-parvenstvo-po-sumo-za-mazhe-i-zheni-shte-se-provede-v-grada-v-kraya-na-april.html", "text": "Европейско първенство по сумо за мъже и жени ще се проведе в Пловдив от 27 до 29 април. Това съобщиха за Радио „Фокус“ – Пловдив от отдел „Връзки с обществеността“ на Общината. Близо 500 спортисти от 20 страни са заявили желание за участие, като 45 от тях са от България. Очакват се най-добрите състезатели в света да се съревновават, като водещите са от Русия, Украйна, Полша, Унгария и България. Пловдив ще бъде представен от шестима сумиста от спортен клуб „Тракия спорт“. Разделението на спортистите е в три възрастови категории – до 21 години, до 23 години и мъже и жени. Спортното съоръжение, върху което ще се играе, така нареченото „дохио“, ще бъде изградено на място, високо е 50 сантиметра и е с размери 6 на 6 метра. Награждаването на победителите ще става всеки ден, след края на всички схватки. Официалното откриване на първенството ще бъде на 27 април от 13.00 часа в спортната зала на Пловдивския университет „Паисий Хилендарски“. Входът и за трите дни на провеждане е безплатен.", "date": "2018.04.15", "title": "Пловдив: Европейско първенство по сумо за мъже и жени ще се проведе в града в края на април"}
{"url": "http://www.focus-news.net/news/2018/04/15/2511341/inzh-deyan-ivanov-kmet-na-obshtina-beloslav-zadovolitelno-e-sastoyanieto-na-ulichnata-patna-mrezha-v-obshtinata.html", "text": "Задоволително е състоянието на уличната пътна мрежа в община Белослав. Това каза за Радио „Фокус“ – Варна кметът на Община Белослав инж. Деян Иванов. Той допълни, че дължината на уличната пътна мрежа в региона е повече от 125 км. За изкърпване на дупки по пътната и улична мрежа в бюджета са заделени около 55 000 лева. „Отсечката, която преминава през едната част на Белослав – кв. „Акации“, крайезерен път Варна – Девня, е в много лошо състояние. Дупките са в голяма част на територията на община Девня и това е път, собственост на Агенция „Пътна инфраструктура“. Много зачестиха спуканите гуми по този път. Надяваме се по него също да бъдат извършени ремонтни дейности, за да няма произшествия по тази пътна отсечка“, отбеляза инж. Деян Иванов. Във връзка с множеството сигнали по отношение на пътната инфраструктура в региона кметът инж. Деян Иванов уточни, че много от сигналите са свързани с дупки по участъци, които са на територията на друга община или се поддържат от Агенция „Пътна инфраструктура“. В тези случаи Община Белослав не може да предприеме необходимите действия.\r\nМарияна ВАЛЕНТИНОВА", "date": "2018.04.15", "title": "Инж. Деян Иванов, кмет на Община Белослав: Задоволително е състоянието на уличната пътна мрежа в общината"}
{"url": "http://www.focus-news.net/news/2018/04/15/2511343/afp-iran-zabranyava-chuzhdite-sotsialni-mrezhi-v-uchilishte.html", "text": "Иран забранява чуждите социални мрежи в училище, предава AFP.\r\nМинистерството на образованието на Иран забранява използването на чужди социални мрежи в училищата в опит да намали влиянието на чуждестранните социални медии върху младото поколение. Разрешава се използването само на местни социални мрежи.\r\nВ Иран най-популярната социална мрежа е “Telegram”, както и “Instagram”. Двете социални мрежи се използват и от компаниите, за да комуникират директно с клиентите си. Юлиян Марков", "date": "2018.04.15", "title": "AFP: Иран забранява чуждите социални мрежи в училище"}
{"url": "http://www.focus-news.net/news/2018/04/15/2511340/voa-izbuhnaha-sblasatsi-mezhdu-granichni-chasti-na-afganistan-i-pakistan.html", "text": "От Пакистан заявиха, че в резултат от сблъсъци на границата с Афганистан в неделя са загинали двама пакистански войници, а още петима са ранени, предава радио The Voice of America.\r\nГоворител от армията на Пакистан заяви, че войниците са извършвали рутинен „оглед“ в отдалечения регион Куррам, „за да запълнят празнините и да направят необходимата подготовка за поставяне на ограда“, когато границата е била атакувана от другата страна.\r\nАмериканското радио съобщава, че двете страни са влезли в контакт за разсейване на създалото се напрежение.\r\nПо-рано регионален афганистански полицейски началник заяви пред VOA, че сблъсъци е имало и в друг граничен район – Зази Майдан – в югоизточната провинция Хост, съседна на Куррам.\r\nПревод и редакция:", "date": "2018.04.15", "title": "VOA: Избухнаха сблъсъци между гранични части на Афганистан и Пакистан"}
{"url": "http://www.focus-news.net/news/2018/04/15/2511345/afp-kola-bomba-ubi-chovek-v-irakskiya-grad-kirkuk.html", "text": "Кола-бомба уби човек рани още 11 в иракския град Киркук, предава AFP.\r\nАтентатът е бил насочен към кандидат на Тюркменския фронт за предстоящите избори на 12 май.\r\n„Един цивилен е загинал и 11 души са ранени, включително трима бодигардове от конвоя на Амар Хадая Кахия…“, заявява източник от силите за сигурност. \r\nНикой не e поел засега отговорност за нападението. Юлиян Марков", "date": "2018.04.15", "title": "AFP: Кола-бомба уби човек в иракския град Киркук"}
{"url": "http://www.focus-news.net/news/2018/04/15/2511344/kitan-galchev-kmet-na-dobrinishte-infrastrukturata-e-izklyuchitelno-vazhna-vav-vsyaka-edna-turisticheska-destinatsiya.html", "text": "Инфраструктурата е изключително важна във всяка една туристическа дестинация и там винаги има какво още да се желае за нейното подобряване. Това каза за Радио „Фокус“ – Пирин Китан Галчев, кмет на Добринище. „За тази година със собствени средства на Община Банско ще асфалтираме четири улици“, каза кметът. Той отбеляза, че това ще се случи най-вече благодарение на кмета на общината Георги Икономов. „Ще се асфалтират улиците „Иван Вазов“, „Хан Аспарух“, „Софроний Врачански“ и „Шипка“‘, подчерта той. Кметът на Добринище добави, че по програмата за развитие на селски райони ще бъде асфалтирана най-голямата, най-дългата и най-широката улица в Добринище, а именно „Георги Темелков“. „Предстои също изкърпването на дупките на две улици в Добринище“, добави Китан Галчев. Той посочи още, че през следващите месеци предстои и саниране на сградата на кметството. По думите му предвиждат се и други ремонти в града през летния сезон. Галчев добави, че нужда от реновиране има и физкултурният салон в училището, като това ще стане през идните месеци. „Предстоят да бъдат извършени ремонти и на други по-малки обекти в Добринище през годината“, подчерта той.\r\nКристина МИТКОВА", "date": "2018.04.15", "title": "Китан Галчев, кмет на Добринище: Инфраструктурата е изключително важна във всяка една туристическа дестинация"}
{"url": "http://www.focus-news.net/news/2018/04/15/2511346/shumen-kmetat-lyubomir-hristov-shte-ima-priemen-den-na-30-april.html", "text": "Кметът на община Шумен Любомир Христов ще има приемен ден на 30 април от 14.00 часа. Това съобщиха от пресцентъра на Общината. По същото време в кабинетите си граждани ще приемат и заместник-кметовете Татяна Костова, Боян Тодоров, Росица Антонова, Найден Косев, Светлана Маркова и секретарят на Общината Диян Димитров. Гражданите могат да се запишат за приемния ден на място в стая 301. За въпроси и справки те могат да позвънят на телефон 0/54 857 771. През менюто „Информация и услуги“ на интернет страницата на Общината също има възможност да се подаде заявление за записване в приемния ден на кмета, заместник-кметовете и секретаря на Общината. На 30 април, също от 14.00 часа, в стая 315 в сградата на Общината приемен ден ще има и председателят на Общинския съвет проф. Борислав Беджев.", "date": "2018.04.15", "title": "Шумен: Кметът Любомир Христов ще има приемен ден на 30 април"}
{"url": "http://www.focus-news.net/news/2018/04/15/2511337/petima-zriteli-postradaha-po-vreme-na-planinskoto-rali-v-shumen-obzor.html", "text": "Петима зрители пострадаха по време на планинско рали състезание Мемориал „Валерий Великов“ в Шумен, което е  първи кръг Националния планински шампионат. Инцидентът е станал в 14.45 часа, когато състезателен автомобил БМВ, пилотиран от Николай Георгиев е напуснал трасето и е влязъл в публиката.  Произшествието е станало малко след паркинга на „Стъклото“. На около 30 метра след шикана, на прав участък пилотът загубил контрол над автомобила, излязъл вдясно от трасето и влязъл в публиката, която се е намирала в тревни площи зад ограждащи ленти. След инцидента в МБАЛ - Шумен са закарани шестима души - две жени и четирима мъже, но една от жените си е тръгнала от болничното заведение, преди да бъде прегледана. След преглед в болничното заведение станало ясно, че И.Т. (на 38 г.) от Велико Търново и К.Т. (на 53 г.) от Стара Загора са с натъртвания, К.Ц. (на 31 г.) от Горна Оряховица е със счупена дясна подбедрица, Л.Й, (на 24 г.) от Горна Оряховица е със счупена костица на лявото ходило, Р.И. (на 41 г.) от Шумен е с фрактура на лява подбедрица. Състезанието е прекратено, на мястото на инцидента се извършва оглед. Образувано е досъдебно производство.", "date": "2018.04.15", "title": "Петима зрители пострадаха по време на планинското рали в Шумен (ОБЗОР)"}
{"url": "http://www.focus-news.net/news/2018/04/15/2511127/emsc-stanalo-e-zemetresenie-s-magnitud-52-v-rayona-na-azorskite-ostrovi.html", "text": "Станало е земетресение с магнитуд 5.2 в района на Азорските острови в Атлантическия океан, предават от Европейския средиземноморски сеизмологичен център.\r\nЗеметресението е станало в 18:34 Гринуичко време или 21:34 българско време   в Атлантическия океан на 220 километра  северозападно от град Лагоа на Азорските острови и на 1744 километра западно от Лисабон. Трусът е станал на дълбочина от 10 километра.\r\nПреди основния трус са усетени няколко малко по-слаби земетресения в същия регион.\r\nНе се съобщава за жертви и разрушения.  Не е обявявана тревога за опасност от цунами. Юлиян Марков", "date": "2018.04.15", "title": "EMSC: Станало е земетресение с магнитуд 5.2 в района на Азорските острови"}
{"url": "http://www.focus-news.net/news/2018/04/15/2511347/plovdiv-otchita-se-uvelichenie-na-ravnishteto-na-razhdaemost-v-oblastta.html", "text": "Отчита се увеличение на равнището на раждаемост в Пловдивска област. Това съобщиха за Радио „Фокус“ – Пловдив от Териториалното статистическо бюро-Юг. През 2017 година са родени 6 457 деца, от които 6 410 или 99.3%, са живородени. В сравнение с предходната година, броят на живородените се е увеличил с 47 деца. От всички живородени през 2017 година 3 260 са момчета, а 3 150 – момичета, или на 1000 момчета се падат 966 момичета. В градовете живородените деца са 4 901, а в селата – 1 509 деца, или на 1000 души от градското население се падат 9.7 живородени деца, а на 1000 души от селското население – 9.1 живородени деца. Увеличение на раждаемостта е регистрирана в селата, докато за градовете има минимално намаление. Раждаемостта в област Пловдив е малко по-висока от средната за България.\r\n„Формиралата се тенденция на намаляване на раждаемостта след 2009 година се дължи предимно на намаляване на плодовитостта на родилните контингенти, измерена чрез тоталния коефициент на плодовитост. Докато през 2009 година средният брой живородени от една жена е бил 1.55 деца, то през 2015-та той достига 1.61, а през 2017 година намалява до 1.60 деца. Като се има предвид, че броят на жените във фертилна възраст намалява и непрекъснато се увеличава средната възраст на майката при раждане на дете – 28.5 години за област Пловдив през 2017 година, може да се констатира, че увеличеният брой на ражданията се дължи основно на увеличението им в селата, където и средната възраст на майката при раждане на дете е по-ниска – 26.4 години“, обясниха от Териториалното статистическо бюро-Юг.", "date": "2018.04.15", "title": "Пловдив: Отчита се увеличение на равнището на раждаемост в областта"}
{"url": "http://www.focus-news.net/news/2018/04/15/2511125/pregled-na-osnovnite-temi-v-svetovniya-pechat-agentsiya-fokus.html", "text": "Премиерът на Турция Бинали Йълдъръм приветства оглавяваните от САЩ ракетни удари по режима на Асад в Сирия и ги определи като „позитивна стъпка“, предава електронното издание на турския вестник Yeni Safak.\r\n„Гледаме на това, като на позитивна стъпка, но трябва да се направи още много за дълготраен мир“, заяви Йълдъръм.\r\n„Народът в Сирия е избиван от седем години. Зверствата се извършват постоянно. Защо хуманността ви идва, само когато се използват химически оръжия? Къде бяхте до днес?“ – попита той.\r\n***САЩ  са готови за възможни бъдещи удари срещу Сирия, пише авторитетното американско издание POLITICO.\r\nПостоянният представител на САЩ в ООН Ники Хейли заявява; „Ние искаме да запазим натиска“.\r\n„Нашата стратегия за Сирия не се е променила, обаче сирийският режим ни принуди да действаме заради повтарящата се употреба  на химически оръжия“, добавя тя, като подчертава, че САЩ няма да позволят режимът на Асад да продължава да нарушава международната забрана на подобни оръжия.\r\nПредавайки разговора си с американския президент тя заявява: „Аз говорих с президента тази сутрин и той каза, че ако сирийският режим използва този отровен газ отново САЩ са готови. Когато нашият президент начертае „червена линия“, нашият президент я налага“.\r\n***САЩ и съюзниците им рискуват руски отговор на ударите по Сирия, пише китайското англоезично издание Global Times.\r\nАмериканският президент Доналд Тръмп съобщи в петък, че е заповядал стачки на сирийския режим в отговор на химическа атака миналия уикенд. Той каза, че ударите са съгласувани с Франция и Обединеното кралство. Сирийският президент Башар  Асад заяви, че страната му е \"нападната\" от трите държави. Руското посолство в САЩ заяви в изявление, че \"обидата на президента на Русия е неприемлива и недопустима\".\r\nВ сензационно изявление Тръмп твърди, че правителството на Башар Асад използва химическо оръжие за цивилни граждани. Той каза, че \"злите и отвратителни атаки оставиха майките и бащите, бебетата и децата да се гърчат от болка и да се борят за глътка въздух.\" Това не са действията на човек, а са престъпления на чудовище \". Доналд Тръмп предупреди Русия, че тя трябва да реши дали да продължи по този  път или да  се присъедини към цивилизованите нации като сила за стабилност и мир \".\r\nФактите не могат да бъдат изкривени. Тези удари  не бяха разрешени от ООН и бяха насочени към законно правителство на държава-членка на ООН. САЩ и европейските съюзници започнаха удари, за да накажат президента Башар Асад за предполагаема химическа атака в Дума миналата седмица. Не е потвърдено, обаче, дали атаката с химическо оръжие се е случила, или ако е така, дали правителствени сили или опозиционни сили са я осъществили. Международните организации все още не са извършили официално разследване.\r\nСитуацията все още се формира. Администрацията на Тръмп заяви, че ще спре ударите. Но колко време ще продължат военните действия и дали Русия ще отговори, както твърдеше преди това, остава неясно. Западните страни продължават да тормозят Русия и изглежда не се страхуват от възможната контраатака. Тяхната арогантност поражда риск и опасност.\r\n***Популярни медийни експерти и водещи залагат на теорията, че Доналд Тръмп е наредил ударите по Сирия, за да отвлече вниманието от вътрешните скандали, пише американското изданиеWashington Examiner\r\nМедийните експерти изразиха скептицизъм в петък вечерта относно мотивите за решението на президента Тръмп да нападне Сирия, като казват, че намесата може да е използвана да се отклони вниманието от  правните проблеми вкъщи.\r\nРейчъл Медоу е една от първите в петък, които подлагат на съмнение истинската мотивация на Тръмп около стачката. Журналистът на MSNBC предположи, че има \"виждане\", че президентът може да е наредил ударите, за  да отвлече вниманието от текущите му скандали в Америка.\r\n\"Заслужава да се отбележи тази вечер, че има последици за националната сигурност, от това да има  президентство, което е толкова хаотично, като  президентството на Доналд Тръмп, президентство, което е толкова консумирано от скандали и криминални интриги, като неговото“, казва Медоу.", "date": "2018.04.15", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/15/2511124/predstoyashti-sabitiya-v-stranata-za-15-april-agentsiya-fokus.html", "text": "***\r\nОт 11.00 часа в клуб „Перото“ в НДК омбудсманът Мая Манолова ще подкрепи кампанията на Национална гражданска инициатива 7000, която организира подписка в защита на хората с интелектуални затруднения и психично-здравни проблеми. \r\n***\r\nОт 09.00 часа в СУ „Св. Климент Охридски“ ще се проведе изпит по биология, част от първата кандидатстудентска сесия за учебната 2018 /2019 г. \r\n***\r\nОт 09.00 часа в СУ „Св. Климент Охридски“ ще се събеседване за специалност „Музикални медийни технологии и тонрежисура“, част от първата кандидатстудентска сесия за учебната 2018 /2019 г. \r\n***\r\nОт 10.00 до 18.00 часа ще се състои гражданска инициатива за почистване на парк „Въртопо“.\r\n ***\r\nОт 11.00 до 13.00 часа в Литературен клуб „Перото“ в НДК ще се даде старт за събиране на подписи сред българските граждани в подкрепа на премахването на запрещението и внасяне на проекта на закон за физическите лица и мерките за подкрепа в 44-тото Народното събрание на Република България.\r\n***\r\nОт 12.00 часа в клуб „Culture Beat” ще се проведе шестото поред събитие „ВЪРТИДРЕШКА“, посветено на размяна на дрехи с благотворителна кауза.\r\n***\r\nОт 14.00 часа в СУ „Св. Климент Охридски“ ще се проведе изпит по география, част от първата кандидатстудентска сесия за учебната 2018 /2019 г. \r\n***\r\nОт 19.00 часа в Концертна зала „България“ Софийската филхармония и малката кларинетистка София Мехоношина под диригентската палка на Найден Тодоров ще открият четиринадесетото издание на Международния конкурс „Млади виртуози“.\r\n***\r\nОт 20.00 часа в зала „Арена Армеец“ ще се състои юбилейният концерт на „Тоника Домини“, с който вокалната група ще отбележи своята 45-ата годишнина на сцената. \r\n***\r\nОт 11.00 часа на пл. „Акад. Николай Хайтов“ ще бъде открит фестивалът на уличното изкуство „Брилянтин“.\r\n***\r\nОт 10.00 часа в закрития плувен басейн на Спортен комплекс „Пирин“ ще започнат състезанията от втория ден на турнира по Водно спасяване.\r\n***\r\nОт 10.00 часа в закрития плувен басейн на Спортен комплекс „Пирин“ ще  бъдат финалите и  церемонията по награждаване на второ издание на турнира по Водно спасяване.\r\n***\r\nОт 10.00 часа на Атанасовското езеро  ще започне акция за чиста лагуна.\r\n***\r\nОт 17.00 часа в зала „Европа“ на Фестивален конгресен център – Варна ще бъде представен документалният музикален спектакъл „Хвърчащите хора“ по стихове и басни на Валери Петров.\r\n***\r\nОт 09.00 часа Негово преосвещенство Константийският епископ Яков ще оглави архиерейска св. Литургия на Томина неделя в храм „Св. Николай“.\r\n***\r\nОт 10.00 часа на базата край пещерата „Леденика“ ГЕРБ - Враца организира традиционната хипотерапия за деца с аутизъм.\r\n***\r\nОт 10.00 часа в църквата „Рождество на Пресвета Богородица“ ще бъде отслужена тържествена света литургия по случай Томина  неделя, на която ще присъства заместник-кметът на Община Видин Венци Пасков.\r\n***\r\nОт 09.00 часа Негово преосвещенство Знеполският епископ Арсений ще оглави архиерейска св. Литургия в митрополитския  храм „Св. Вмца Марина“.\r\n***  \r\nВ салона на ПБНЧ „Еленка и Кирил Д. Аврамови – 1856” се провежда XIV Национален конкурс за млади изпълнители  на популярна песен „Звездици за Лора”. \r\n***\r\nОт 10.30 часа ще бъде даден старт във втория ден от планинското изкачване „Мемориал Валерий Великов“.\r\n***\r\nОт 11.30 часа Камерен оркестър „Дианополис“ организира концерт на цигуларя  Светлин Русев.", "date": "2018.04.15", "title": "Предстоящи събития в страната за 15 април (Агенция „Фокус“)"}
{"url": "http://www.focus-news.net/news/2018/04/15/2511355/afp-izrael-osvobozhdava-ot-zatvora-207-afrikanski-migranti.html", "text": "Израел освобождава от затвора 207 африкански мигранти, предава AFP.\r\nОсвобождаването е разпоредено с решение на Върховния съд, следа като израелският премиер развали договора с Комисарията по бежанците при ООН, който предвиждаше депортиране на мигрантите в други страни. \r\nВ Израел има 42 хиляди африкански емигранти. Задържаните 207 души са били преместени от бежански лагер с отворен статут следа като са отказали да напуснат страната през февруари. Юлиян Марков", "date": "2018.04.15", "title": "AFP: Израел освобождава от затвора 207 африкански мигранти"}
{"url": "http://www.focus-news.net/news/2018/04/15/2511129/afp-sasht-i-stranite-ot-latinska-amerika-preduprezhdavat-venetsuela-za-prezidentskite-izbori.html", "text": "САЩ и 16-те страни от така наречената Група от Лима, която обединява страни от Централна и Южна Америка и включва и Канада на своята среща в Лима предупреждават Венецуела, че резултатите от планираните за следващия месец там президентски избори няма да бъдат признати, ако не отговарят на демократичните стандарти, предава AFP.\r\nВицепрезидентът на САЩ Майк Пенс заявява: „САЩ са готови да продължат да оказват необходимия натиск, работейки съвместно с нашите съюзници“.\r\nСпоред съвместното изявление изборите на 20 май „ще бъдат лишени от легитимност и доверие“, ако се проведат при сегашните условия. Юлиян Марков", "date": "2018.04.15", "title": "AFP: САЩ и страните от Латинска Америка предупреждават Венецуела за президентските избори"}
{"url": "http://www.focus-news.net/news/2018/04/15/2511126/afp-silna-eksploziya-e-chuta-v-yuzhnata-chast-na-provintsiya-alepo-v-siriya.html", "text": "Силна експлозия е чута в южната част на провинция Алепо в Северна Сирия в близост до база на ирански бойци и шиитски милиции, подкрепящи  правителството на Башар Асад, предава AFP.\r\nПричината за експлозията засега е неясна – въздушен удар или инцидент в оръжеен склад. Това се казва в съобщение на базираната в Лондон Сирийска обсерватория за правата на човека.\r\nСпоред ръководителя на обсерваторията, в района са дислоцирани ирански войници, както и техни съюзници от Афганистан. Юлиян Марков", "date": "2018.04.15", "title": "AFP: Силна експлозия е чута в южната част на провинция Алепо в Сирия"}
{"url": "http://www.focus-news.net/news/2018/04/15/2511128/unian-moldova-iska-ot-ukrayna-koridor-za-izteglyaneto-na-ruskite-voyski-ot-pridnestrovieto.html", "text": "Молдова иска от Украйна коридор за изтеглянето на руските войски от Приднестровието, предава украинската агенция UNIAN.\r\nМолдовският премиер Павел Филип  се опитва да договори коридор за изтегляне на руските войски и техника, намиращи се в Приднесттровието през Украйна, тъй като според руски представители ще е проблем изтеглянето на оръжието през територията на Украйна с оглед на усложнените отношения между двете страни.\r\nВъпросът е далеч от това да бъде решен, тъй като към момента не е налице съгласието на Русия, а разговорите за подобно изтегляне между Русия и Молдова продължават без успех вече много години. Русия дори е поемала ангажимента да изтегли войските си от Приднестровието, който така и не изпълнява.  Юлиян Марков", "date": "2018.04.15", "title": "UNIAN: Молдова иска от Украйна коридор за изтеглянето на руските войски от Приднестровието"}
{"url": "http://www.focus-news.net/news/2018/04/15/2511133/golemite-koalitsii-problemite-na-evropa-i-demografskata-kriza-obsadi-liderat-na-bsp-korneliya-ninova-s-mladezhki-lideri-ot-tsyala-evropa-obzor.html", "text": "Темата за големите коалиции, проблемите на Европа и демографската криза обсъди лидерът на БСП Корнелия Нинова с младежки лидери от цяла Европа. В срещата участваха членовете на бюрото на Младите европейски социалисти (ЙЕС) от Германия, Франция, Великобритания, Испания, Италия, Австрия, Португалия, Швеция, Швейцария, Ирландия, Белгия, Унгария, Дания, Финландия, Хърватия, Чехия, Гърция, Румъния, Латвия, Литва, Сърбия, Албания. Събитието започна с минута мълчание в памет на загиналите в тежката катастрофа на автомагистрала „Тракия“. \r\nНинова посочи, че младите лидери ще трябва да определят пътя на Европа и обърна внимание върху някои проблеми на континента.\r\nТя посочи, че много важен въпрос след Брекзит е бюджетът за следващия период на Европа и затова в приоритетите на председателството на България на Съвета на ЕС кохезията е изключително важен приоритет. Нинова обърна внимание, че това е важен приоритет и в политиката на БСП. \r\nСпоред нея друг проблем е, че политическите елити са се откъснали от народите си. Нинова отчете, че расте пропастта между тях и коментира, че един от въпросите, които отблъскват хората от политиците и от традиционните партии, са големите коалиции между ляво и дясно. Корнелия Нинова даде пример с Германия, където са направили голяма коалиция. Тя подчерта, че е важно левите партии в Европа да се върнат на принципните си позиции да водят спор с опонентите си, а не да влизат в съглашателство с тях\r\nГоворейки за проблемите на Европа, Нинова коментира, че опонентите на БСП са лепнали на левицата в България етикет на антиевропейска партия. Тя подчерта, че критикуващият грешките на Европа е повече европеец, отколкото този, който ги приема мълчаливо. Според нея да критикуваш и да предлагаш алтернатива, означава, че търсиш развитие. Тя посочи, че БСП иска единна и силна Европа, както и равни възможности за европейските граждани.\r\nПо отношение на политиката за младите хора и решаването на демографския проблем, лидерът на БСП подчерта, че в България правителството не води политика за младите семейства, а предложенията на БСП се отхвърля без сериозни аргументи. Нинова даде пример с промените, внесени от партията за семейното подоходно облагане с облекчаване на данъци за млади семейства с две и три деца. Според нея, когато народът реши, че българските социалисти трябва да управляват страната, политиките за младите хора ще бъдат факт. \r\nДеница КИТАНОВА", "date": "2018.04.15", "title": "Големите коалиции, проблемите на Европа и демографската криза обсъди лидерът на БСП Корнелия Нинова с младежки лидери от цяла Европа (ОБЗОР)"}
{"url": "http://www.focus-news.net/news/2018/04/15/2511336/the-washington-post-bashar-asad-e-v-dobro-nastroenie-podigrava-se-na-amerikanskite-orazhiya-sled-udarite.html", "text": "Президентът на Сирия Башар Асад похвали руските оръжия в неделя, докато неговото правителство празнуваше победата над бунтовниците в града, където се случи предполагаемата химическа атака, предизвикала въздушните удари на САЩ през почивните дни, пише електронното издание на американския вестник The Washington Post.\r\nАсад направи тези коментари по време на среща с руски депутати в Дамаск, които по-късно казаха на журналистите, че той е бил в „добро настроение“. Кадри от срещата бяха излъчени по държавната телевизия в Сирия, където се вижда как Асад се усмихва и се смее, докато разговаря с руснаците, пише американският вестник.\r\n„Президентът Асад беше в изключително позитивно настроен. Той беше в добро настроение“, цитира думите на сирийския президент Наталия Комарова, губернатор на руския автономен регион Ханти-Мансийск, както предаде руската агенция „Интерфакс“.\r\nСрещата се проведе един ден след оглавените от САЩ удари, в които участваха Великобритания и Франция и които засегнаха три съоръжения за химически оръжия, коментира The Washington Post. Въпреки твърденията на президента Доналд Тръмп, че операцията е „огромен успех“, в Сирия тя се интерпретира като победа за Асад заради ограничения обсег на ударите, което предполага, че Западните сили нямат намерение да поставят под въпрос управлението му.\r\n„Вчера станахме свидетели на американска агресия. И успяхме да я отразим със съветски ракети, произведени през 70-те години. От 90-те години в американските филми показват, че руското оръжие е „изостанало“. А днес ние виждаме кое всъщност е изостанало“, цитира думите на Асад депутатът Дмитрий Саблин, според руските агенции.\r\nСпоред данните на Министерството на отбраната на Русия, в събота по обектите на военната и гражданската инфраструктура на Сирия беше нанесен ракетен удар от самолетите и корабите на САЩ, Великобритания и Франция. Според информацията на ведомството, от 103 изстреляни крилати ракети, сирийските средства за ПВО са успели да свалят 71. Ракетният удар са отразявали комплекси С-125 и С-200, „Бук“, „Квадрат“ и „Оса“, произведени в съветско време.\r\nДоброто настроение на сирийския президент беше споделено и от неговите привърженици, които излязоха ликувайки по улиците на Дамаск в събота, за да демонстрират подкрепата си за правителството и да изразят насмешката си за ударите, пише американското издание.\r\nВ неделя командването на сирийската армия обяви, че регион Източна Гута е изцяло под неин контрол, след шест години под властта на бунтовниците.\r\nБунтовниците в града се предадоха един ден след предполагаемата химическа атака и оттогава руските войници надзирават за изпълнението на сделката за евакуация, според която бунтовниците и анти-правителствените активисти отиват в контролираните от опозицията райони в Северна Сирия.\r\nИзточна Гута „сега е изцяло освободена от тероризма, след като всички терористи бяха отстранени“, се казва в изявление на сирийската армия. \r\nПревод и редакция:", "date": "2018.04.15", "title": "The Washington Post: Башар Асад е „в добро настроение“, подиграва се на американските оръжия след ударите"}
{"url": "http://www.focus-news.net/news/2018/04/15/2511137/sport-totnam-zagubi-kato-domakin-ot-manchestar-siti-s-13-v-kasen-mach-ot-34-ya-krag-na-angliyskata-premiar-liga.html", "text": "Футбол: Тимът на Тотнъм загуби у дома от водача във временното класиране Манчестър Сити с 1:3, като головете вкараха Кристиян Ериксен за домакините и Габриел Жезус, Гюндоган от дузпа и Рахим Стърлинг за гостите. Тотнъм остава четвърти във временното подреждане с 67 точки, а Манчестър Сити уверено води на чело с 87 точки", "date": "2018.04.15", "title": "Спорт: Тотнъм загуби като домакин от Манчестър Сити с 1:3 в късен мач от 34-я кръг на английската Премиър лига"}
{"url": "http://www.focus-news.net/news/2018/04/15/2511136/boks-tervel-pulev-se-kachva-otnovo-na-ringa-v-chikago.html", "text": "Бокс: Бронзовият медалист в полутежка категория от олимпийските игри в Лондон 2012 Тервел Пулев ще изиграе своя 11-и мач на професионалния ринг в Чикаго на 8 юни. Засега името на неговия съперник не се споменава. Двубоят ще се състои в зала All State Arena, като се очаква да присъстват 20 000 зрители, повечето от тях българи. Тервел е с баланс от 10 поредни победи в професионалния бокс, 9 от тях с нокаут. Последният успех на българина дойде преди броени дни във Виена, където нокаутира унгареца Ласло Пензеш във втория рунд. Тервел Пулев вече проведе един бой в Чикаго навръх Националния празник 3 март. Тогава разби американеца Скот Фютрел с нокаут още в първия рунд.", "date": "2018.04.15", "title": "Бокс: Тервел Пулев се качва отново на ринга в Чикаго"}
{"url": "http://www.focus-news.net/news/2018/04/15/2511132/afp-sasht-frantsiya-i-velikobritaniya-poiskaha-novo-razsledvane-na-oon-na-himicheskata-ataka-v-siriya.html", "text": "САЩ, Франция и Великобритания поискаха ново разследване на ООН на химическата атака в Сирия, предава AFP,.\r\nТрите съюзнически държави са представили  нов проект за резолюция на Съвета за сигурност, който също така настоява за безпрепятствена хуманитарна помощ, налагане на примирие и настояване Сирия да се включи в мирни преговори под егидата на ООН.\r\nТози ход показва, че Западът е готов да се върне на полето на дипломацията след нощните бомбардировки от събота според агенцията. Юлиян Марков", "date": "2018.04.15", "title": "AFP: САЩ, Франция и Великобритания поискаха ново разследване на ООН на химическата атака в Сирия"}
{"url": "http://www.focus-news.net/news/2018/04/15/2511138/sport-atalanta-i-inter-zavarshiha-naravno-00-v-kasen-mach-ot-32-ya-krag-na-italianskata-seriya-a.html", "text": "Футбол : Аталанта и Интер не успяха да излъчат победител в късния мач от 32-я кръг на италианската Серия А, завършил 0:0  Във временното класиране води Ювентус, следван от Наполи и Лацио, които играят днес. Останалите три мача, които се играха в събота завършиха при следните резултати:\r\nКаляри – Удинезе 2:1\r\nКиево – Торино  0:0\r\nДженоа – Кротоне 1:0", "date": "2018.04.15", "title": "Спорт:  Аталанта и Интер завършиха наравно 0:0 в късен мач от 32-я кръг на италианската Серия А"}
{"url": "http://www.focus-news.net/news/2018/04/15/2511140/balgarskoto-pravitelstvo-razglezhda-nanesenite-ot-sasht-velikobritaniya-i-frantsiya-vazdushni-udari-v-siriya-kato-preduprezhdenie-za-prekratyavane-upotrebata-himichesko-orazhie-obzor.html", "text": "Българското правителство разглежда нанесените от САЩ, Великобритания и Франция въздушни удари в Сирия като предупреждение за прекратяване употребата химическо оръжие. Това стана ясно от думите на вицепремиерът и министър на външните работи Екатерина Захариева, която представи декларация от името на кабинета след извънредна среща между премиера Бойко Борисов, ресорните министри от кабинет и шефовете на специалните служби. Срещата беше проведена във връзка с извършения от 3:42 часа българско време до 5:10 часа ракетен удар от страна на САЩ, Великобритания и Франция ракетен удар по обекти от военната и гражданската инфраструктура на Сирия. Повод за атаката стана инцидентът от 7 април в сирийския град Дума, където, според някои твърдения, е било употребено химическо оръжие. В събота на място трябваше да започне работата на експертите от Организацията за забрана на химическо оръжие.\r\nСлед срещата в Министерски съвет Екатерина Захариева заяви, че използването на химическо оръжие е военно престъпление, а виновните за химическата атака в град Дума трябва да бъдат разкрити и да понесат съответната отговорност. Вицепремиерът подчерта, че единственото решение за Сирия трябва да бъде политическо и всички международни играчи трябва да положат максимални усилия за възстановяването на формат за водене на преговори. Захариева уточни, че не очаква никакъв ответен удар от страна на Русия, защото не е имало атаки срещу бази, свързани с руската страна. Вицепремиерът добави още, че от няколко дни са имали информация за рамките, в които ще се проведе военната операция в Сирия.\r\nВоенният министър Красимир Каракачанов допълни, че няма мигрантска вълна от Сирия към Турция и България и увери, че „Гранична полиция“ и военните, които участват в защитата на границата, изпълняват своите задълженията. Каракачанов препотвърди думите на Захариева, че ударът е единична атака, която е предупредителен изстрел и има за цел да предупреди управляващите да не използват химически оръжия. \r\nПо-рано военният министър увери, че няма пряка опасност за страната ни след военните удари в Сирия. Той заяви, че България няма място в конфликта в Сирия, тъй като ударите там са приключили и всичко говори, че последващи действия няма да има. Каракачанов застъпи тезата, че позицията на България трябва да бъде умерена в търсене на комплексно решение, а не с военна сила.\r\nНападението коментира и лидерът на БСП Корнелия Нинова. Тя определи като недопустима употребата на химическо оръжие и добави, че конфликтът в Близкия Изток не може да бъде решен с военни средства, тъй като това само задълбочава проблемите. „Решение на кризата може да бъде постигнато само по политически начин, с устойчиво политическо решение. Мястото на това решение е Съвета за сигурност към ООН. Надяваме се, че там ще се свали напрежението и в диалог и във взаимно разбирателство ще бъде изготвена трайно позиция“, коментира Нинова.\r\nПо темата мнение изказа и лидерът на АТАКА и председател на ПГ на „Обединени патриоти“ Волен Сидеров. „Това, че си голяма страна със силна икономика и военна мощ, не означава, че може да изпращаш ракети, където решиш“, коментира той и подчерта, че според него основният въпрос по отношение на случващото е дали е нарушено международното право при ударите срещу Сирия. \r\nАгенция „Фокус“ потърси за мнение водещи експерти в отношенията в Близкия Изток, които да коментират целта и последствията от нанесените въздушни удари в Сирия.\r\nАрабистът проф. Владимир Чуков прогнозира, че няма как нападение със 120 ракети да доведе до глобален конфликт. По думите му с атаката в Сирия американският президент Доналд Тръмп цели да докаже на света, на опонентите и съюзниците си, че има нетърпимост към режима на Башар Асад. Той заяви, че очаква силна дипломатическа и политическа офанзива от страна на Русия, в която да обвини САЩ, Великобритания и Франция, че са действали неправомерно.\r\nСпоред експерта по антитероризъм Христо Смоленов атаките срещу Сирия са продължение на дипломацията с малко по-различни средства и отбеляза, че Европа е заинтересована да бъде медиатор за деескалация на конфликта в Сирия.\r\nРъководителят на Военното разузнаване в периода 1991-1993 г. и бивш министър на вътрешните работи ген. Чавдар Червенков зави, че Съветът за сигурност към ООН трябва да излезе с резолюция срещу атаката в Сирия, защото е извършена без съгласието му. Той отбеляза, че САЩ, Великобритания и Франция много предвидливо избегнаха да засегнат руски и ирански интереси в Сирия и заяви, че до големия конфликт има само една крачка.\r\nБившият ръководител на Националната разузнавателна служба ген. Кирчо Киров заяви, че ударът срещу Сирия не би могъл да се определи като друго, освен като агресия срещу суверенна държава на базата на непотвърдени данни за употреба на химическо оръжие.", "date": "2018.04.15", "title": "Българското правителство разглежда нанесените от САЩ, Великобритания и Франция въздушни удари в Сирия като предупреждение за прекратяване употребата химическо оръжие (ОБЗОР)"}
{"url": "http://www.focus-news.net/news/2018/04/15/2511131/the-guardian-tereza-mey-e-izpravena-pred-seriozni-kritiki-ot-deputatite.html", "text": "Тереза Мей е изправена пред сериозни критики от депутатите, заради участието на Великобритания във въздушните удари срещу Сирия без съгласието на парламента, пише британският вестник The Guardian", "date": "2018.04.15", "title": "The Guardian: Тереза Мей е изправена пред сериозни критики от депутатите"}
{"url": "http://www.focus-news.net/news/2018/04/15/2511141/balgarskoto-pravitelstvo-razglezhda-nanesenite-ot-sasht-velikobritaniya-i-frantsiya-vazdushni-udari-v-siriya-kato-preduprezhdenie-za-prekratyavane-upotrebata-himichesko-orazhie-obzor.html", "text": "Българското правителство разглежда нанесените от САЩ, Великобритания и Франция въздушни удари в Сирия като предупреждение за прекратяване употребата химическо оръжие. Това стана ясно от думите на вицепремиерът и министър на външните работи Екатерина Захариева, която представи декларация от името на кабинета след извънредна среща между премиера Бойко Борисов, ресорните министри от кабинет и шефовете на специалните служби. Срещата беше проведена във връзка с извършения от 3:42 часа българско време до 5:10 часа ракетен удар от страна на САЩ, Великобритания и Франция ракетен удар по обекти от военната и гражданската инфраструктура на Сирия. Повод за атаката стана инцидентът от 7 април в сирийския град Дума, където, според някои твърдения, е било употребено химическо оръжие. В събота на място трябваше да започне работата на експертите от Организацията за забрана на химическо оръжие.\r\nСлед срещата в Министерски съвет Екатерина Захариева заяви, че използването на химическо оръжие е военно престъпление, а виновните за химическата атака в град Дума трябва да бъдат разкрити и да понесат съответната отговорност. Вицепремиерът подчерта, че единственото решение за Сирия трябва да бъде политическо и всички международни играчи трябва да положат максимални усилия за възстановяването на формат за водене на преговори. Захариева уточни, че не очаква никакъв ответен удар от страна на Русия, защото не е имало атаки срещу бази, свързани с руската страна. Вицепремиерът добави още, че от няколко дни са имали информация за рамките, в които ще се проведе военната операция в Сирия.\r\nВоенният министър Красимир Каракачанов допълни, че няма мигрантска вълна от Сирия към Турция и България и увери, че „Гранична полиция“ и военните, които участват в защитата на границата, изпълняват своите задълженията. Каракачанов препотвърди думите на Захариева, че ударът е единична атака, която е предупредителен изстрел и има за цел да предупреди управляващите да не използват химически оръжия. \r\nПо-рано военният министър увери, че няма пряка опасност за страната ни след военните удари в Сирия. Той заяви, че България няма място в конфликта в Сирия, тъй като ударите там са приключили и всичко говори, че последващи действия няма да има. Каракачанов застъпи тезата, че позицията на България трябва да бъде умерена в търсене на комплексно решение, а не с военна сила.\r\nНападението коментира и лидерът на БСП Корнелия Нинова. Тя определи като недопустима употребата на химическо оръжие и добави, че конфликтът в Близкия Изток не може да бъде решен с военни средства, тъй като това само задълбочава проблемите. „Решение на кризата може да бъде постигнато само по политически начин, с устойчиво политическо решение. Мястото на това решение е Съвета за сигурност към ООН. Надяваме се, че там ще се свали напрежението и в диалог и във взаимно разбирателство ще бъде изготвена трайно позиция“, коментира Нинова.\r\nПо темата мнение изказа и лидерът на АТАКА и председател на ПГ на „Обединени патриоти“ Волен Сидеров. „Това, че си голяма страна със силна икономика и военна мощ, не означава, че може да изпращаш ракети, където решиш“, коментира той и подчерта, че според него основният въпрос по отношение на случващото е дали е нарушено международното право при ударите срещу Сирия. \r\nАгенция „Фокус“ потърси за мнение водещи експерти в отношенията в Близкия Изток, които да коментират целта и последствията от нанесените въздушни удари в Сирия.\r\nАрабистът проф. Владимир Чуков прогнозира, че няма как нападение със 120 ракети да доведе до глобален конфликт. По думите му с атаката в Сирия американският президент Доналд Тръмп цели да докаже на света, на опонентите и съюзниците си, че има нетърпимост към режима на Башар Асад. Той заяви, че очаква силна дипломатическа и политическа офанзива от страна на Русия, в която да обвини САЩ, Великобритания и Франция, че са действали неправомерно.\r\nСпоред експерта по антитероризъм Христо Смоленов атаките срещу Сирия са продължение на дипломацията с малко по-различни средства и отбеляза, че Европа е заинтересована да бъде медиатор за деескалация на конфликта в Сирия.\r\nРъководителят на Военното разузнаване в периода 1991-1993 г. и бивш министър на вътрешните работи ген. Чавдар Червенков зави, че Съветът за сигурност към ООН трябва да излезе с резолюция срещу атаката в Сирия, защото е извършена без съгласието му. Той отбеляза, че САЩ, Великобритания и Франция много предвидливо избегнаха да засегнат руски и ирански интереси в Сирия и заяви, че до големия конфликт има само една крачка.\r\nБившият ръководител на Националната разузнавателна служба ген. Кирчо Киров заяви, че ударът срещу Сирия не би могъл да се определи като друго, освен като агресия срещу суверенна държава на базата на непотвърдени данни за употреба на химическо оръжие.", "date": "2018.04.15", "title": "Българското правителство разглежда нанесените от САЩ, Великобритания и Франция въздушни удари в Сирия като предупреждение за прекратяване употребата химическо оръжие (ОБЗОР)"}
{"url": "http://www.focus-news.net/news/2018/04/15/2511134/the-independent-samo-edna-chetvart-ot-britantsite-podkrepyat-vazdushnite-udari-sreshtu-siriya.html", "text": "Само една четвърт от британците подкрепят въздушните удари срещу Сирия, пише британският вестник The Independent.\r\nТова сочат резултатите от специално проучване, проведено по поръчка на вестника. Те показват нагласите на жителите на Обединеното кралство. Подобни нагласи могат да бъдат сериозен удар срещу намеренията на премиера Тереза Мей, която заплаши и с бъдещи въздушни атаки, но първо ще се наложи да защити тези от събота пред депутатите. Тя досега отказваше гласуване по въпроса.\r\nВ рамките на проучването, проведено през последните дни, докато се подготвяше реакцията на Запада срещу евентуалната химическа атака в Сирия, 28 процента са одобрили нанасянето на удари по режима на Асад, 36 процента са били против, 26 процента нито подкрепят, нито не подкрепят и 11 са заявили, че не знаят. Интересно според вестника, e че въвеждането на зона, забранена за полети среща по-голяма подкрепа от 47 процента.\r\nЕдна трета от британците биха подкрепили разполагане на войски в Сирия, но с цел опазване на мира. Използване на войски с военна цел среща неодобрението на 48 процента и одобрението на едва 19 процента. Юлиян Марков", "date": "2018.04.15", "title": "The Independent: Само една четвърт от британците подкрепят въздушните удари срещу Сирия"}
{"url": "http://www.focus-news.net/news/2018/04/15/2511139/afp-zapochva-kampaniya-za-nov-referendum-za-kraynite-usloviya-po-sdelkata-za-brekzit-s-es.html", "text": "Започва кампания за нов референдум за крайните условия по сделката за Брекзит с ЕС, предава AFP.\r\nНовата инициатива идва от представители на различни партии и ще настоява, че британското общество, а не само политиците трябва да имат крайната дума. \r\nКампанията ще стартира от Лондон, като освен оратори от различните политически партии ще говори и артистът от сериала „Стар трек“ Патрик Стюърт.\r\nОрганизаторите са от платформата „Отворена Британия“, която води началото си официалната кампания за оставане в Европейския съюз на референдума през 2016 година.\r\nНа проведено скоро допитване, публикувано във английския вестник Daily Express едва 35 процента са за провеждането на втори референдум, докато 65 процента са против. Юлиян Марков", "date": "2018.04.15", "title": "AFP: Започва кампания за нов референдум за крайните условия по сделката за Брекзит с ЕС"}
{"url": "http://www.focus-news.net/news/2018/04/15/2511146/pregled-na-osnovnite-temi-v-britanskiya-pechat-agentsiya-fokus.html", "text": "Идва нова ера във подхода към военни конфликти, пише британският вестник Sunday Times.\r\nВестникът представя мнението на бившият командващ на Обединеното военно командване на Великобритания генерал Ричард Барънс. Според него основната разлика между въздушните удари в Ирак и Афганистан и сегашните в Сирия е че предишните пъти западните сили са имали пълен контрол върху въздушното пространство, докато сега е трябвало да се съобразяват както със сирийските така и с руските зенитни и противоракетни системи.\r\nЗатова трябва да се търсят стратегии с бърз край и да се възстановят отношенията между Русия и Запада, тъй като винаги има опасност от реципрочен отговор от страна на Русия и то не само в границите на Сирия. Трябва да се очакват големи атаки в киберпространството на държавите участвали в ударите  срещу Дамаск, както и вражеска активност в социалните мрежи. Тези рискове са част от модерната конфронтация.\r\n***Тереза Мей е изправена пред сериозни критики от депутатите, заради участието на Великобритания във въздушните удари срещу Сирия без съгласието на парламента, пише британският вестник The Guardian", "date": "2018.04.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/15/2511147/pregled-na-mezhdunarodnite-novini-do-6-chasa-agentsiya-fokus.html", "text": "Посланикът на Русия в ООН Василий Набензя нарече политиката на САЩ и съюзниците им „Дипломация на митовете“\r\nДипломатът казва: „Вие създавате тези митове и заставяте всички да вярват в тях. Ние противопоставяме факти на вашите митове и реалната картина на случващото се. Но вие това нито го виждате, нито искате да чуете, просто игнорирате това, което ви казват“\r\nНабензя заявява това, след като Съветът за сигурност на ООН отхвърли проектът за резолюция,  внесен от Русия, осъждащ  въздушните удари на САЩ и съюзниците им срещу Сирия.\r\n***Популярни медийни експерти и водещи залагат на теорията, че Доналд Тръмп е наредил ударите по Сирия, за да отвлече вниманието от вътрешните скандали.\r\nМедийните експерти изразиха скептицизъм в петък вечерта относно мотивите за решението на президента Тръмп да нападне Сирия, като казват, че намесата може да е използвана да се отклони вниманието от  правните проблеми вкъщи.\r\nРейчъл Медоу е една от първите в петък, които подлагат на съмнение истинската мотивация на Тръмп около стачката. Журналистът на MSNBC предположи, че има \"виждане\", че президентът може да е наредил ударите, за  да отвлече вниманието от текущите му скандали в Америка.\r\n\"Заслужава да се отбележи тази вечер, че има последици за националната сигурност, от това да има  президентство, което е толкова хаотично, като  президентството на Доналд Тръмп, президентство, което е толкова консумирано от скандали и криминални интриги, като неговото“, казва Медоу.\r\n***САЩ  са готови за възможни бъдещи удари срещу Сирия.\r\nПостоянният представител на САЩ в ООН Ники Хейли заявява; „Ние искаме да запазим натиска“.\r\n„Нашата стратегия за Сирия не се е променила, обаче сирийският режим ни принуди да действаме заради повтарящата се употреба  на химически оръжия“, добавя тя, като подчертава, че САЩ няма да позволят режимът на Асад да продължава да нарушава международната забрана на подобни оръжия.\r\nПредавайки разговора си с американския президент тя заявява: „Аз говорих с президента тази сутрин и той каза, че ако сирийският режим използва този отровен газ отново САЩ са готови. Когато нашият президент начертае „червена линия“, нашият президент я налага“.\r\n***В проведен днес телефонен разговор между руския президент Владимир Путин и турския президент Реджеп Тайип Ердоган Путин е нарекъл действията на САЩ и съюзниците им  „груби нарушения на Устава на ООН и принципите на международното право“,  се казва в съобщение на правителствената пресслужба на Кремъл.\r\nВ него се отбелязва, че руската и турската страна са заявили, че „в светлината на случващото се е необходимо да активизира двустранното взаимодействие в посока на реално придвижване на процеса за политическо урегулиране в Сирия“.\r\n***Станало е земетресение с магнитуд 5.2 в района на Азорските острови в Атлантическия океан.\r\nЗеметресението е станало в 18:34 Гринуичко време или 21:34 българско време   в Атлантическия океан на 220 километра  северозападно от град Лагоа на Азорските острови и на 1744 километра западно от Лисабон. Трусът е станал на дълбочина от 10 километра.\r\nПреди основния трус са усетени няколко малко по-слаби земетресения в същия регион.\r\nНе се съобщава за жертви и разрушения.  Не е обявявана тревога за опасност от цунами.\r\n***САЩ, Франция и Великобритания поискаха ново разследване на ООН на химическата атака в Сирия.\r\nТрите съюзнически държави са представили  нов проект за резолюция на Съвета за сигурност, който също така настоява за безпрепятствена хуманитарна помощ, налагане на примирие и настояване Сирия да се включи в мирни преговори под егидата на ООН.\r\nТози ход показва, че Западът е готов да се върне на полето на дипломацията след нощните бомбардировки от събота според агенцията.\r\n***Най-малко 20 души загиват при взрив в Алепо по информация на телевизионния канал CNN Turk.\r\nВзривът е избухнал в ирански тренировъчен лагер на юг от Алепо. На мястото на взрива има спасителни екипи и линейки, Преди експлозията в небето са забелязани самолети с неизвестна засега принадлежност. Информация за причините за взрива, както и официална информация за инцидента засега няма.\r\n***Четирима джихадисти загиват при инцидентна експлозия в Ивицата Газа.\r\nГрупировка  „Ислямски джихад“ е заявила, че е загубила четирима свои членове при инцидентен взрив в близост до границата с Израел\r\nЕксплозията е  унищожила триколесно моторно превозно средство, като четиримата са загинали в близост до лагер на протестиращите. От групировката не дават повече подробности за инцидента.", "date": "2018.04.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/15/2511130/the-sunday-times-idva-nova-era-vav-podhoda-kam-voenni-konflikti.html", "text": "Идва нова ера във подхода към военни конфликти, пише британският вестник Sunday Times.\r\nВестникът представя мнението на бившият командващ на Обединеното военно командване на Великобритания генерал Ричард Барънс. Според него основната разлика между въздушните удари в Ирак и Афганистан и сегашните в Сирия е че предишните пъти западните сили са имали пълен контрол върху въздушното пространство, докато сега е трябвало да се съобразяват както със сирийските така и с руските зенитни и противоракетни системи.\r\nЗатова трябва да се търсят стратегии с бърз край и да се възстановят отношенията между Русия и Запада, тъй като винаги има опасност от реципрочен отговор от страна на Русия и то не само в границите на Сирия. Трябва да се очакват големи атаки в киберпространството на държавите участвали в ударите  срещу Дамаск, както и вражеска активност в социалните мрежи. Тези рискове са част от модерната конфронтация. Юлиян Марков", "date": "2018.04.15", "title": "The Sunday Times: Идва нова ера във подхода към военни конфликти"}
{"url": "http://www.focus-news.net/news/2018/04/15/2511148/afp-arabskata-liga-obsazhda-siriya-i-iran.html", "text": "На срещата на лидерите на страните-членки на Арабската лига в Саудитска Арабия  без сирийския президент ще обсъдят обстановката в Сирия и сложните отношения с Иран, предава AFP.\r\nСаудитска Арабия се очаква да поиска твърда и единна апозиция срещу основния си враг Иран, с който води прокси-войни  в Сирия и Йемен и подкрепят съперничещи си партии в Ирак и Ливан.\r\nСрещата става само 24 часа след въздушните удари на САЩ, Франция и Великобритания, които предизвикаха противоречия в световен мащаб. Юлиян Марков", "date": "2018.04.15", "title": "AFP: Арабската лига обсъжда Сирия и Иран"}
{"url": "http://www.focus-news.net/news/2018/04/15/2511135/sunday-express-brekzit-e-istinskata-prichina-velikobritaniya-da-se-vklyuchi-v-udarite-sreshtu-siriya.html", "text": "Брекзит е истинската причина Великобритания да се включи в ударите срещу Сирия, смята експерт, цитиран от британския вестник Sunday Express.\r\nВ интервю  пред  ВВС, цитирано от вестника Джъстин Бронк смята, че решението  на премиера за участие в ударите срещу Сирия е свързано с напускането на Европейския съюз и стремежа на Обединеното кралство да се представи като глобален играч на международната сцена и увеличи влиянието си в световен мащаб, губейки влиянието си в Европа. \r\nСъщо така експертът отбелязва, че американският президент е потърсил контакт първо с френския си колега, което допълнително амбицира Великобритания да се докаже, че не е второстепенен партньор на САЩ. Юлиян Марков", "date": "2018.04.15", "title": "Sunday Express: Брекзит е истинската причина Великобритания да се включи в ударите срещу Сирия"}
{"url": "http://www.focus-news.net/news/2018/04/15/2511151/predstoyashti-sabitiya-v-stranata-za-15-april-agentsiya-fokus.html", "text": "***\r\nОт 11.00 часа в клуб „Перото“ в НДК омбудсманът Мая Манолова ще подкрепи кампанията на Национална гражданска инициатива 7000, която организира подписка в защита на хората с интелектуални затруднения и психично-здравни проблеми. \r\n***\r\nОт 09.00 часа в СУ „Св. Климент Охридски“ ще се проведе изпит по биология, част от първата кандидатстудентска сесия за учебната 2018 /2019 г. \r\n***\r\nОт 09.00 часа в СУ „Св. Климент Охридски“ ще се събеседване за специалност „Музикални медийни технологии и тонрежисура“, част от първата кандидатстудентска сесия за учебната 2018 /2019 г. \r\n***\r\nОт 10.00 до 18.00 часа ще се състои гражданска инициатива за почистване на парк „Въртопо“.\r\n ***\r\nОт 11.00 до 13.00 часа в Литературен клуб „Перото“ в НДК ще се даде старт за събиране на подписи сред българските граждани в подкрепа на премахването на запрещението и внасяне на проекта на закон за физическите лица и мерките за подкрепа в 44-тото Народното събрание на Република България.\r\n***\r\nОт 12.00 часа в клуб „Culture Beat” ще се проведе шестото поред събитие „ВЪРТИДРЕШКА“, посветено на размяна на дрехи с благотворителна кауза.\r\n***\r\nОт 14.00 часа в СУ „Св. Климент Охридски“ ще се проведе изпит по география, част от първата кандидатстудентска сесия за учебната 2018 /2019 г. \r\n***\r\nОт 19.00 часа в Концертна зала „България“ Софийската филхармония и малката кларинетистка София Мехоношина под диригентската палка на Найден Тодоров ще открият четиринадесетото издание на Международния конкурс „Млади виртуози“.\r\n***\r\nОт 20.00 часа в зала „Арена Армеец“ ще се състои юбилейният концерт на „Тоника Домини“, с който вокалната група ще отбележи своята 45-ата годишнина на сцената. \r\n***\r\nОт 11.00 часа на пл. „Акад. Николай Хайтов“ ще бъде открит фестивалът на уличното изкуство „Брилянтин“.\r\n***\r\nОт 10.00 часа в закрития плувен басейн на Спортен комплекс „Пирин“ ще започнат състезанията от втория ден на турнира по Водно спасяване.\r\n***\r\nОт 10.00 часа в закрития плувен басейн на Спортен комплекс „Пирин“ ще  бъдат финалите и  церемонията по награждаване на второ издание на турнира по Водно спасяване.\r\n***\r\nОт 10.00 часа на Атанасовското езеро  ще започне акция за чиста лагуна.\r\n***\r\nОт 17.00 часа в зала „Европа“ на Фестивален конгресен център – Варна ще бъде представен документалният музикален спектакъл „Хвърчащите хора“ по стихове и басни на Валери Петров.\r\n***\r\nОт 09.00 часа Негово преосвещенство Константийският епископ Яков ще оглави архиерейска св. Литургия на Томина неделя в храм „Св. Николай“.\r\n***\r\nОт 10.00 часа на базата край пещерата „Леденика“ ГЕРБ - Враца организира традиционната хипотерапия за деца с аутизъм.\r\n***\r\nОт 10.00 часа в църквата „Рождество на Пресвета Богородица“ ще бъде отслужена тържествена света литургия по случай Томина  неделя, на която ще присъства заместник-кметът на Община Видин Венци Пасков.\r\n***\r\nОт 09.00 часа Негово преосвещенство Знеполският епископ Арсений ще оглави архиерейска св. Литургия в митрополитския  храм „Св. Вмца Марина“.\r\n***  \r\nВ салона на ПБНЧ „Еленка и Кирил Д. Аврамови – 1856” се провежда XIV Национален конкурс за млади изпълнители  на популярна песен „Звездици за Лора”. \r\n***\r\nОт 10.30 часа ще бъде даден старт във втория ден от планинското изкачване „Мемориал Валерий Великов“.\r\n***\r\nОт 11.30 часа Камерен оркестър „Дианополис“ организира концерт на цигуларя  Светлин Русев.", "date": "2018.04.15", "title": "Предстоящи събития в страната за 15 април (Агенция „Фокус“)"}
{"url": "http://www.focus-news.net/news/2018/04/15/2511150/aktualna-patna-obstanovka.html", "text": "Ограничения за товарни автомибили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Това съобщиха от пресцентъра на Агенция \"Пътна инфраструктура\" (АПИ). Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите: \r\nАМ „Тракия“:\r\nОбласт София: \r\nОграничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 16.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: движението в участъка Харманли – Любимец от км 73+000 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка. Срок до 16.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради  почистване на пътното платно. Движението се регулира от сигналисти. Срок до 18.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка Цървеняно – граница ОПУ Перник от км 37+500 до км  42+480 поради извършване на ремонтни дейности: частични ремонтни дейности на асфалтовата настилка. Сигнализирано с пътни знаци. Срок до 18.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: Разклон за Цар Асен – Черковна от км 31+000 до км 36+000 – частични ремонтни дейности на асфалтовата настилка. Движението на МПС се извършва с повишено внимание в свободната лента. Срок до 15.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 15.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nСъстояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 17.04.2018 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-81: Движение в една лента по път ІІ-81 Боровци – Долно Церовене поради почистване на пътното платно. Движението се регулира от сигналисти. Срок до 18.04.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г. \r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20 м. Участъкът е сигнализиран с пътни знаци. Срок до 16.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 /СОП/ Нови Искър – АМ „Хемус“ от км 6+500 до км 24+000 се осъществява с повишено внимание поради частични ремонтни дейности на асфалтовата настилка. Срок 16.04.2018 г.;\r\nПът II-18: Движението по път II-18 /СОП/ при ж.к. Люлин посока ул. „Филиповско шосе“ при км 61+100 се осъществява в една лента поради ремонтни дейности на асфалтовата настилка. Срок до 15.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок от 16.04.2018 г. до 18.04.2018 г.\r\nПът III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности по асфалтовата настилка. Движението се регулира от сигналисти. Срок до 18.04.2018 г.\r\nПът III-5504: Движението по път III-5504 ТЕЦ-3 – с.Обручище от км 6+000 до км 9+000 се осъществява с повишено внимание поради ремонтни дейности на асфалтова настилка и почистване на банкети. Срок до 16.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \tняма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.15", "title": "Актуална пътна обстановка"}
{"url": "http://www.focus-news.net/news/2018/04/15/2511152/predstoyashti-mezhdunarodni-sabitiya-za-15-april-agentsiya-fokus.html", "text": "***Президентски избори в Черна гора.\r\n***Мащабни протести в Барселона по случая шестия месец от хвърлянето в затвора на сепаратистките лидери.\r\n***Проследяване на ситуацията след ракетните удари на САЩ, Великобритания и Франция по обекти в Сирия.\r\n***Среща на върха на двете Америки в Перу.\r\n***", "date": "2018.04.15", "title": "Предстоящи международни събития за 15 април (Агенция \"Фокус\")"}
{"url": "http://www.focus-news.net/news/2018/04/15/2511142/prokuraturata-povdigna-obvinenie-na-zhenata-shofirala-lekiya-avtomobil-uchastval-v-katastrofata-s-avtobus-na-avtomagistrala-trakiya-obzor.html", "text": "Жената, шофирала лекия автомобил, който участваше в тежката катастрофа с автобус на автомагистрала „Тракия“, е задържана за срок до 72 часа. Вече са ѝ повдигнати и обвинения. Това стана ясно по време на брифинг в Окръжна прокуратура – София, където наблюдаващият прокурор Мирослав Ангелов даде подробности по случая. Според данните, събрани до този момент от прокуратурата, пътният инцидент се дължи именно на субективните действия на жената, управлявала лекия автомобил. Нейните проби за наркотици и алкохол са отрицателни, а техническата експертиза на автомобила показва, че към, момента на инцидента той е бил в изправност. Задържаната е 29-годишна от Плевен, а в понеделник предстои прокуратурата по поиска спрямо нея да бъде наложена постоянна мярка за неотклонение. \r\nС решение на Министерския съвет днешният ден бе обявен за ден на национален траур за жертвите от тежката катастрофа на автомагистрала „Тракия“. В тяхна памет националните флагове на всички държавни институции бяха свалени наполовина.\r\nНа фаталния петък 13-и пътнически автобус на фирма \"Юнион Ивкони\", пътуващ от Бургас за София се преобърна. При инцидента загинаха 6 души, а 23, сред които и дете, бяха ранени. Повече от 14 линейки извозиха ранените до 6 столични болници. \r\nДо момента е установено, че автобусът има удостоверение за техническа изправност, а техническият преглед е от 6 февруари 2018 година. Екипът на ИА „Автомобилна администрация“, който е изпратен в компанията, е констатирал, че автобусът има валиден пътен лист с двама водачи записани за маршрута, единият, от които е управлявал по време на инцидента. Той има валидни карти за квалификация и за психологическа годност, както и валидна дигитална карта, в която се записва работното време на водача.\r\nПо думите на регионалния министър Николай Нанков пътната инфраструктура не е причина за инцидента на АМ „Тракия“, като анализ на характеристиките на участъка на катастрофата е показал, че той е в добро състояние от гледна точка на асфалтово покритие, маркировка и мантинели. \r\nНационалният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв. \r\nБлизките на пострадалите при инцидента на автомагистрала „Тракия“ могат да получават информация на телефони - 02 982 5154 и 0889944260.", "date": "2018.04.15", "title": "Прокуратурата повдигна обвинение на жената, шофирала лекия автомобил, участвал в катастрофата с автобус на автомагистрала „Тракия“ (ОБЗОР)"}
{"url": "http://www.focus-news.net/news/2018/04/15/2511143/tass-nay-malko-20-dushi-sa-zaginali-pri-vzriv-v-alepo.html", "text": "Най-малко 20 души са загинали при взрив в Алепо, предава TACC по информация на телевизионния канал CNN Turk.\r\nВзривът е избухнал в ирански тренировъчен лагер на юг от Алепо. На мястото на взрива има спасителни екипи и линейки, Преди експлозията в небето са забелязани самолети с неизвестна засега принадлежност. Информация за причините за взрива, както и официална информация за инцидента засега няма. Юлиян Марков\r\nbr />", "date": "2018.04.15", "title": "ТАСС: Най-малко 20 души са загинали при взрив в Алепо"}
{"url": "http://www.focus-news.net/news/2018/04/15/2511144/voice-of-america-chetirima-dzhihadisti-zagivat-pri-intsidentna-eksploziya-v-ivitsata-gaza.html", "text": "Четирима джихадисти загиват при инцидентна експлозия в Ивицата Газа, предава Voice of America.\r\nГрупировка  „Ислямски джихад“ е заявила, че е загубила четирима свои членове при инцидентен взрив в близост до границата с Израел\r\nЕксплозията е  унищожила триколесно моторно превозно средство, като четиримата са загинали в близост до лагер на протестиращите. От групировката не дават повече подробности за инцидента. Юлиян Марков", "date": "2018.04.15", "title": "Voice of America: Четирима джихадисти загиват при инцидентна експлозия в Ивицата Газа"}
{"url": "http://www.focus-news.net/news/2018/04/15/2511149/interfaks-v-ruskoto-ministerstvo-na-transporta-gotvyat-otgovor-na-amerikanskite-sanktsii.html", "text": "В руското Министерство на транспорта готвят отговор нa американските санкции, съобщава агенция Интерфакс.\r\nПодготвят се ответни мерки в сферата на транспорта. По рано тази седмица бяха представени списък от мерки  в различни области на търговията, фармацията и интелектуалната собственост. Предвиждат се ограничаване на доставките на алкохол, лекарства и други стоки. Също така има предложение Русия да може да произвежда  стоки без разрешение на техните правопритежатели в САЩ или техните съюзници. Юлиян Марков", "date": "2018.04.15", "title": "Интерфакс: В руското Министерство на транспорта готвят отговор нa американските санкции"}
{"url": "http://www.focus-news.net/news/2018/04/15/2511156/makfaks-makedoniya-v-gartsiya-izgoriha-znameto-na-sasht-v-znak-na-protest-sreshtu-udarite-v-siriya.html", "text": "Няколко хиляди души се събраха в центъра на гръцката столица Атина в знак на протест срещу въздушните удари на САЩ, Великобритания и Франция в Сирия, предава македонската информационна агенция „Макфакс“.\r\nПо данни на гръцката полиция броят на включилите се в протеста, организиран от Комунистическата партия, е между шест и седем хиляди души. Демонстрантите са се събрали на един от площадите в центъра на града, след което са се насочили към дипломатическата мисия на САЩ в страната, носейки транспаранти и скандирайки лозунги срещу Вашингтон. Уточнява се, че на улицата пред посолството с червена боя е изписано „Американци, убийци на хора“, след което е предприет опит кутията с боя да бъде хвърлена в двора на сградата. Запален е националният флаг на САЩ. Тереза Герова", "date": "2018.04.15", "title": "„Макфакс“ (Македония): В Гърция изгориха знамето на САЩ в знак на протест срещу ударите в Сирия"}
{"url": "http://www.focus-news.net/news/2018/04/15/2511159/sofiya-vavezhda-se-vremenna-organizatsiya-na-dvizhenieto-za-izvarshvane-na-profilaktika-na-relsoviya-pat-na-tramvayni-linii-4-i-5.html", "text": "Въвежда се временна организация на движението за извършване на профилактика на релсовия път на трамвайни линии 4 и 5. Това съобщиха от пресцентъра на Столична община. Във връзка с извършването на ремонт на релсовия път по маршрута на трамвайни линии №4 и 5 се въвежда временна организация на движението. \r\nЗа времето от 04.30 до 16.00 часа трамвайна линия №4 ще се движи от кв. „Орландовци“ по маршрута си до кръстовище ул. “Алабин” - бул. “Христо Ботев”, надясно по бул. “Христо Ботев”, наляво през площад “Възраждане”, надясно по бул. “Христо Ботев” и наляво по ул. “Алабин” по маршрута до кв. „Орландовци“. \r\nТрамвайна линия №5 ще се движи от обръщателно колело “Бр. Бъкстон” до кв. “Княжево”. \r\nРазкрива се временна автобусна линия №5-ТМ с маршрут: начална спирка - с код 0890 “Кв. Павлово” на ул. “Александър Пушкин” в посока център за автобусна линия №107, ул. “Александър Пушкин”, надясно по бул. “Цар Борис ІІІ”, бул. “Ген. Тотлебен”, надясно по трамвайното платно на бул. “Македония” до бул. “Христо Ботев”, надясно по бул. “Христо Ботев” до бул. “Ген. Скобелев”, надясно по бул. “Ген. Скобелев” до площад “Руски паметник”, бул. “Ген. Тотлебен”, бул. “Цар Борис ІІІ”, наляво по ул. “Александър Пушкин”, крайна спирка - с код 0893 “Кв. Павлово” за автобусна линия № 107 в посока изход, обратен завой на площад “Знаме на мира” и до началната спирка с код 0890 “Кв. Павлово”; \r\nАвтобусите да спират на спирки: \r\nВ посока център: \r\n- с код 0876 “Кв. Овча купел” за автобусна линия №260; \r\n- с код 0589 “Ж.к. Бъкстон” – на перона на трамвайната спирка, като се демонтират пана от пешеходната ограда; \r\n- с код 0686 “Ж.к. Красно село” за автобусни линии №63 и 260; \r\n- с код 2110 “Ул. Нишава” на перона след трамвайната спирка; \r\n- с код 0694 “Ж.к. Хиподрума” на перона на трамвайната спирка, като се демонтират пана от пешеходната ограда; \r\n- с код 0645 “Ж.к. Лагера” - на перона на трамвайната спирка, като се демонтират пана от пешеходната ограда; \r\n- с код 0392 “Бул. Цар Борис ІІІ” за автобусни линии №74 и 260; \r\n- с код 0758 “УМБАЛСМ Пирогов” – на перона на трамвайната спирка, като се демонтират пана от пешеходната ограда; \r\n- с код 6418 “Площад Руски паметник” – временна в трамвайното платно на бул. “Македония” срещу съществуващата трамвайна спирка в посока кв. „Княжево“; \r\n- на трамвайната спирка с код 1279 “Площад Македония” в трамвайнато платно на бул. “Македония” преди бул. “Христо Ботев” – крайна и начална \r\n2.2.2.2. В посока кв. „Княжево“: \r\n- с код 0362  “Бул. Прага” на бул. “Ген. Скобелев” за тролейбусни линии №1 и 5 \r\n- с код 1297 “Пл. Руски паметник” на бул. “Ген. Сколебев” за тролейбусни линии №1 и 5 \r\n- с код 6132 “УМБАЛСМ Пирогов” на бул. “Ген Тотлебен” след бул. “Пенчо Славейков” \r\n- с код 2543 “Бул. Цар Борис ІІІ” за автобусни линии №63 и 260 \r\n- с код 6134 “Ж.к. Лагера” – непосредствено след светофара \r\n- с код 6136 “Ж.к. Хиподрума” – временна след светофара в района на пешеходната пътека \r\n- с код 6136 “Ул. Нишава” - временна след светофара в района на пешеходната пътека \r\n- с код 0638 “Ж.к. Красно село” за автобусни линии №63 и 260 \r\n- с код 6137 “Ж.к. Бъкстон” - временна след светофара в района на пешеходната пътека \r\n- с код 0875 “Кв. Овча купел” за автобусни линии №107 и 260“.", "date": "2018.04.15", "title": "София: Въвежда се временна организация на движението за извършване на профилактика на релсовия път на трамвайни линии 4 и 5"}
{"url": "http://www.focus-news.net/news/2018/04/15/2511153/afp-v-cherna-gora-se-provezhdat-prezidentski-izbori.html", "text": "В Черна гора се провеждат президентски избори, предава AFP.\r\nФаворит за президентския пост е опитният Мило Джуканович, който е заемал поста министър-председател шест пъти и доминира на вътрешнополитическата сцена вече 25 години. Ако спечели изборите, 56-годишния политик с проевропейски възгледи се очаква да превърне иначе церемониалния пост в център на властта. Проучванията предвиждат неговата победа още в първия тур. Юлиян Марков", "date": "2018.04.15", "title": "AFP: В Черна гора се провеждат президентски избори"}
{"url": "http://www.focus-news.net/news/2018/04/15/2511160/denyat-15-april-v-balgarskata-istoriya.html", "text": "На 15 април сутринта Павел Шатев взривява френския кораб „Гуадалкивир\", излизащ от Солунското пристанище. Симеон ІІ се завръща в България за пръв път в навечерието на извънредните парламентарни избори и заявява подкрепа за Обединение за национално спасение, в основата на което стои ДПС. \r\n2002 г.\r\nПрезидентът на Република България присъжда Орден „Стара планина“ на:\r\n1. проф. Борис Спасов\r\n2. проф. Живко Сталев\r\n1997 г. \r\nВ навечерието на извънредните парламентарни избори бившият български цар Симеон II се завръща в страната и участва в тържествата по случай 118-та годишнина на Търновската конституция. Той заявява подкрепата си за предизборната коалиция Обединение за национално спасение, в основата на която стои ДПС.\r\n1996 г.\r\nАхмед Доган е на официално посещение в Турция, където преговаря за турски инвестиции в България.\r\n1996 г.\r\nВ София започва годишната среща на Европейската банка за възстановяване и развитие. Банката отпуска на България заем от 45 млн екю.\r\n1968 г.\r\nБългария и Кралство Непал се установяват дипломатически отношения.\r\n1966 г.\r\nПровежда се пленум на ЦК на БКП за работата на Двадесет и трети конгрес на КПСС, на който от 26 март до 9 април е присъствал и Тодор Живков.\r\n1962 г.\r\nЗавършва проведения в София Първи международен турнир по свободна борба \"Дан Колов\". Той става традиционен.\r\n1957 г.\r\nВ София е открит Централният универсален магазин (ЦУМ).\r\n1953 г.\r\nБългария и Албания подписват дългосрочна търговска спогодба.\r\n1948 г.\r\nВНС приема Закон за отчуждаване на едрата градска покрита недвижима собственост.\r\n1947 г.\r\nВ София е създадена Българска народна филхармония .От 1949 г. е Софийска държавна филхармония.\r\n1945 г.\r\nПровежда се редовното Общо годишно събрание на БАН. На него е избрано ново ръководство. Неин председател остава акад. Димитър Михалчев, а за научен секретар е определен Спиридон Казанджиев.\r\nДимитър Михалчев е философ, социолог, обществен и държавен деец, акад., дописен член на БАН. Роден е на 25.12. 1880 г. в Лозенград. Завършва философия в СУ \"Св. Климент Охридски\", специализира в Берлин, Грайфсвалд, Фрайбург и Мюнхен. След завръщането си в България става доцент , а от 1915 г. и професор , титуляр на катедрата по систематическа философия. Включен е в състава на делегацията, която подписва Ньойския мирен договор 1919 г. в Париж. През 1922–1923 г. е декан на Историко-филологическия факултет на СУ” Св. Климент Охридски” . През 1923-1927 г. пълномощен министър в Чехословакия и в СССР (1934–1936 г., 1944–1946 г.). През 1944 г. участва в делегацията, която подписва примирието в Москва. Създава и редактира с малки прекъсвания сп. \"Философски преглед\" (1929–194 г.3). Избран за председател на БАН през 1944 г. Дългогодишен председател на Тракийската организация. Един от най-крупните философи по това време в България. Поставя началото на българската ремкеанска школа. Автор е на редица философски трудове \"Философски студии\", \"Философията като наука\", \"Ремкеанството в сянката на българския марксизъм\", \"Форма и отношение. Принос към учението за познанието\" и др.\r\nСпиридон Казанджиев е философ и психолог, академик. Роден е на 23 декември 1882 г. в Севлиево. Завършва славянска филология в СУ \"Св. Климент Охридски\" и философия с докторат в Цюрих (Швейцария). Дългогодишен преподавател по история на философията в СУ \"Св. Климент Охридски\".Научните му интереси са в областта на психологията. Един от най-ярките привърженици на Вилхелм Вунд. Автор е на трудовете \"Критически опит върху метафизиката на Вилхелм Вунд\" (1919 г.), \"Психология на възрастните\" (1925 г. ) и др. Спиридон Казанджиев се занимава и с активна публицистична и журналистическа дейност. Той е един от редакторите на сп. \"Златорог\" (1924–1925 г.). Оставя ценни сведения за живота и дейността на писателя Й. Йовков – \"Срещи и разговори с Йордан Йовков\" (1943 г.) и др.\r\n1922 г.\r\nСъздаден е блок за съвместна борба и управление на Демократическата партия и Обединената народнопрогресивна партия.\r\n1920 г.\r\nОткриване на 19. ОНС. Председател е Александър Ботев (БЗНС), а от 4 ноември 1921 г. - Недялко Атанасов (БЗНС). До 3 май 1920 г. са касирани 13 опозиционни депутати (9 комунисти, 3-ма демократи и 1 прогресивнолиберал). Техните места остават незаети до края на мандата. БЗНС получава парламентарно мнозинство.\r\n1919 г.\r\nС царски указ е разпуснато Седемнадесетото ОНС.\r\n1914 г.\r\nСофийската търговско-индустриална камара учредява Софийската фондова борса. Правилникът й влиза в сила от 1 юни 1915 г.\r\n1903 г.\r\nНа 15 и 16 април 1903 г. в Солун групата на “гемиджиите “ извършват бомбени атентати. Тази група е организирана от Й. Попйорданов и П. Шатев. Целта на атентатите е да се предизвика намесата на европейските държави за подобряване положението на поробените българи в Македония и Одринско. Участници в групата са Й. Попйорданов, Д. Мечев, М. Арсов, Д. Тръчков, Вл. Пингов, К. Кирков, Т. Богданов, Г. Богданов, П. Шатев, Т. Органджиев, М. Бошнаков, Цв. Трайков. На 15 април предобед П. Шатев взривява френския кораб “Гуадалкивир”, излизащ от Солунското пристанище, и успява да напусне кораба заедно с други пътници. Той е заловен от полицията на скопската гара. Вечерта на същия ден Д. Мечев, М. Арсов и И. Тръчков взривяват железопътната линия Солун - Цариград, но минаващият влак получава незначителни повреди. На следващия ден К. Кирков взривява водопровода и осветителната станция на Солун, а Й. Попйорданов взривява сградата на Отоманската банка. Вечерта К. Кирков, Г. Богданов и Вл. Пингов хвърлят бомби на различни места в града. През нощта Д. Мечев и И. Тръчков са убити в квартирата си след продължителен бой с полиция и жандармерия. На 17 април загива Й. Попйорданов. На 18 април при опит да взриви телеграфната станция е убит К. Кирков. Цв. Трайков се самовзривява след несполучливия си опит да убие валията. Т. Органджиев избягва през Скопие в България. Г. Богданов, М. Бошнаков, М. Арсов и П. Шатев са заловени от полицията и осъдени на смърт. По-късно присъдата е променена на доживотен затвор. От тримата остава жив само П. Шатев. След 9 септември 1944 г. е предаден на югославските власти и умира в югославски затвор.\r\n1902 г.\r\nЗавършва конгресът на Одрински революционен окръг в Пловдив.\r\n1872 г.\r\nАнтим І получава своя екзархийски берат на официално организирана във Високата порта церемония.\r\nАнтим І е първият български екзарх. Той е още обществен и политически деец. Роден е през 1816 г. в Лозенград (дн. в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. След като се завръща от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I ВНС 1879 г. в Търново. Антим I умира на 1 декември 1888 г.\r\n1861 г.\r\nПловдивският управител Мухлис ефенди вика пловдивския владика Паисий и в присъствието на двама български първенци обявява, че по заповед на Високата порта трябва да го изпрати на заточение.\r\nПаисий Пловдивски е висш духовник, по произход албанец. Роден е около 1810 г. в гр. Янина, Гърция. Ръкоположен за гръцки митрополит в Пловдив през 1858 г., но 3 г. по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. След провъзгласяването на Българската екзархия през 1870 г. е включен във Временния екзархийски съвет, но скоро след това починал. Паисий Пловдивски умира 25 февруари 1872 г.\r\n1716 г.\r\nСпоред приписка в гръцко евангелие от 1670 г. на този ден е осветен параклисът на църквата “Св. Никола” в Арбанаси. “Тогива бил владика [Търновски] кир Йосиф, а свещеник поп Георги Попниколов.” Основаването на манастира “ Св. Никола” е свързано със строителството на Асеневци. Той е опожаряван и ограбван многократно. Първото му възстановяване става през 1680 г. - църквата и някои жилищни сгради са изградени на ново със средствата на ктитора боляр Атанасий. Манастирът е опожарен през 1798 г., а след две години възстановен от местното население. Църквата се използвала като енорийски храм. През 1833 г. по инициатива на отец Зотик Преображенски, със средства събрани от населението на В. Търново, Г. Оряховица, Лясковец, Арбанаси и околните селища, се извършва ново обновление. Църквата “ св. Никола” е еднокорабна, едноапсидна, засводена с висок купол, с параклис \"Св. Илия\" от север.  На тази дата умират:\r\n2002 г. \r\nУмира Богомил Николов Нонев - български литературовед и публицист. Завършва славянска филология в СУ” Св. Климент Охридски” през 1943 г. По време на Отечествената война (1944-1945 г.) е военен кореспондент. Кореспондент е на в-к \"Отечествен фронт\" в Белград, аташе по културата и печата в посолството на България в Белград (1947-1950 г.). През 1951 г. –1953 г. е председател на Сценарната комисия при Комитета за кинематографи. В периода 1954 г. – 1968 г. е главен редактор на сп. \"Наша родина\" . В периода 1966-1968 г. Богомил Нонев е директор на Българското радио и генерален директор на Българското радио и телевизия. Оглавява отдел \"Печат и информация\" при Министерството на външните работи. От 1972-1976 г. е посланик на България в Тунис. През 1979-1982 г. е на длъжността съветник в Министерски съвет. Първите му публикации са от 30-те год. в ученически издания. Сътрудничи на сп. \"Просвета\", \"Изкуство и критика\", \"Златорог\", \"Вестник\", \"Дъга\", \"Светлоструй\". Автор е на сценарии за документални филми, съставител на фотоалбуми, редактор на сборници с поезия, публицистика и литературна критика. През 1989- 1992 г. е председател на Българския ПЕН център. Носител на наградите : орден за заслуги на МОК, тунизийски орден \"Grand Officier l’ordre de la Republique\", португалски орден \"Grand Oficial do ordem do infante D. Henrigue\" и др. Автор е на съчиненията \"Дунавската конференция в Белград\" (1948 г., в съавт. със Ст. Кръстев), \"Градове и хора\" (1955), \", \"Добрите пътища. Виетнамски дневници\" (1957 г.), \"Ветрове на надеждата. Размисли, паралели, пътеписи\" (1965 г.),\"Критически летопис. 1960-1965” (1965 г.), \"Залези и размисли\" (1978 г.), \"Асен Златаров - общественик, гражданин, писател\" (1985 г.), \"Строги нощи. Размисли и образи\" (1986 г.) и други.На тази дата са родени:\r\n1935 г.\r\nРоден е Велик Капсъзов - български състезател по спортна гимнастика. Европейски шампион на халки през 1961 г., 1963 г. Бронзов медалист от европейското първенство през 1959 г. и от Олимпийските игри през 1960 г.\r\n1932 г.\r\nРоден е Георги Иванов Тахов – български литературен историк, критик, публицист, есеист и поет. Завършва ВИТИЗ (дн. НАТФИЗ, 1952 г.). Работи като редактор в Радио София през 1960г., през 1967 г. издателство “Народна младеж” , в периода 1972 – 1984 г. в-к “Пулс” , през 1985 г. сп. “Факел” . През 1985 г. е арестуван е във връзка с акростиха “Долу Тодор Живков” във в-к “Пулс”. Лишен е от право на работа до края на 1989 г. От 1990 г. е редактор във в-к “Литературен фронт” (по-късно “Литературен форум”). Автор е на “Разчупване на хляба” (1965 г., стихове), “Ще ви намеря” (1967 г., стихове), “Живите знаци на България” (1968 г., есета), “Лица от вестник” (1979 г., стихове), “Градили майстори болгаре. Народното изкуство на България” (1980 г.), “Литературна София. Страници из романтиката на младата столица” (1983 г.), “София между две столетия” (1987 г.), “От Средец до София. Летописи и епизоди от софийските махали” (1987 г.), “Машината на страха” (1991 г.).\r\n1928 г.\r\nРоден е Емил Стефанов Камиларов – български цигулар и артист. Завършва Българската музикална академия в София през 1949 г. Учи в Ленинградската консерватория специалност цигулка при Ю. Ейдлин и защитава дисертация. Преподавател в консерваторията в Ленинград и преподавател в Българската музикална академия по цигулка. Концертира заедно със съпругата си Д. Шнайдерман. Печели голямата награда “Паганини” в Генуа през 1961 г.\r\n1923 г.\r\nРоден е Константин Георгиев Станкович – български пианист, музиколог и педагог. Възпитаник на акад. А. Стоянов и на проф. П. Владигеров. Работи в различни европейски столици с много големи музиканти (Н. Буланже, Е. Фишер, Л. Леви, М. Чампи). Негови ученици са известни български инструменталисти, композитори и диригенти - Д. Вълчев, проф. Ал. Ганев, проф. д-р Д. Христов, М. Ангелов, Ст. Ангелов, П. Крумов, Емил Наумов, Л. Ангелов. С таланта му на педагог са свързани до голяма степен и успехите на Н. Гяуров, А. Томова-Синтова, А. Дяков, Ал. Милчева и др. През 1949 г. получава награда от Международния конкурс във Виена .\r\n1920 г.\r\nРодена е Магда Николова Пушкарова - български изпълнителка на народни песни. Репертоарът й включва предимно странджански песни (\"Тудоро, Тудоро\", \"Що ме не ожениш, мале\", \"Капитан Петко войвода\", \"Рада, бяла Радо\" и др.). На 10 ноември 1944 г. дебютира като солистка в Българското радио. През 1951 г. е включена в Държавния ансамбъл за народни песни и танци с ръководител Ф. Кутев. От 1952 г. гастролира с групите \"Наша песен\" и \"Българска песен\", изнася рецитали с акордеониста Ст. Демирев и артиста имитатор Хр. Минчев. Има издадени 7 дългосвирещи плочи в \"Балкантон\", а във фонотеката на БНР са включени 80 нейни песни, повечето в Златния фонд. През 1994 г. в М. Търново в нейна чест е организиран Конкурс за млади изпълнители на странджански народни песни.\r\n1915 г.\r\nРоден е Нюма Яковлевич Белогорски – български документалист, работи в работническите театри \"Т - 35\" и \"Реалистичен\", в Радио Варна (1945 г.), в Радио София (1947 г.). \"Вечна дружба\", \"Утро над Корея\", \"България - 8 милиона\", \"По пътищата на Африка\", \"Ликът на предателя\" (1952) г.\r\n1875 г.\r\nРоден е Георги Евстатиев (Г. Е. Иванов) - български художник. Учи живопис в академиите във Флоренция (1891-1894 г.), Рим (1894-1898 г.), специализира в Париж, Лондон, Мюнхен. Работи като военен художник от 1919 г. Автор е на битови композиции и пейзажи, портрети. Негови творби са 3 портрета на Ив. Вазов (1916 г., 1919 г., 1921 г.), \"Портрет на Султана Петрова\" (1912 г.), \"Сине мой\" (ок. 1914 г.), \"Стадо кози\" (1918 г.) и др.\r\n1860 г.\r\nРоден е Иван Иванов Фичев – български офицер, генерал-лейтенант (1.01.1914 г.). Учи в Априловската гимназия в Габрово и Роберт колеж в Цариград (1887 г.). През Руско -турската война (1877-1878 г.) служи в 8. опълченска дружина. През 1882 г. завършва Военното училище . През 1885 г. е произведен в чин “капитан”. Участва в Сръбско българската война (1885 г.) като командир на рота от 5 пехота. Дунавски полк в защитата на Видинската крепост (12. - 16.11. 1875) г. През 1891 г. завършва Генералщабна академия в Торино. През 1892 г. работи като началник на учебното бюро при военното министерство. От 1893-1895 г. е и главен редактор на военните издания (1893-1895 г.). От 1 януари 1903 г. е началник-щаб на 1. пехотна Софийска дивизия, а от началото на 1907 г. е началник-щаб на 2 пехотна Тракийска дивизия. През 1908 г. произведен в чин “ген.-майор” .От март 1910 г. до декември 1915 г. е началник на щаба на войската . Под негово ръководство Генщаба разработва плановете за войната с Турция. След II Балканска война (1913 г.) е член на българска делегация за подписване на Букурещките мирни преговори. От януари 1914 г. е началник на Трета военно-инспекционна област. На 1 септември 1914 г. назначен за министър на войната. По негова идея и под негово ръководство се открива Военната академия през 1914 г. На 17 август 1915 г. е уволнен от армията по собствено желание. През 1921 г. до 1923 г. е пълномощен министър в Букурещ, през 1920 г. става член на БАН .\r\n1853 г.\r\nРоден е Антон Буковски Безеншек – съставител на българската стенография. Завършва философия в Загреб, дългогодишен преподавател по стенография в България. Автор е на книгите: \"Българска стенография по системата на Габелсбергер, част I и II\" (1883 г. и 1889 г.), \"Българска стенографска читанка\" (1892 г.) и др. Автор е на учебници по немски език. Антон Буковски Безеншек е първият стенограф на Народно събрание (1879). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.15", "title": "Денят 15 април в българската история"}
{"url": "http://www.focus-news.net/news/2018/04/15/2511158/sport-zapochva-turnirat-po-tenis-na-cherveni-kortove-v-monte-karlo-shte-stane-yasen-parviyat-sapernik-na-grigor-dimitrov.html", "text": "Днес започва турнирът по тенис на червени кортове в Монте Карло, който е от сериите „Мастърс“. Програмата на централния корт ще бъде открита с двубой между Филип Краинович от Сърбия и италианеца Паоло Лоренци. Победителят от срещата ще играе срещу Григор Димитров, който стартира участие в състезанието директно от втори кръг.\r\nНачалото на мачовете в Монте Карло е от 12:00 часа българско време.", "date": "2018.04.15", "title": "Спорт: Започва турнирът по тенис на червени кортове в Монте Карло, ще стане ясен първият съперник на Григор Димитров"}
{"url": "http://www.focus-news.net/news/2018/04/15/2511162/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница на ГКПП \"Капитан Андреево\" и ГКПП \"Лесово\", трафикът е интензивен за товарни автомобили на изход.\r\nТова съобщиха от пресцентъра на Главна дирекция \"Гранична полиция\".\r\nИнформацията за трафика е към 6.00 ч. На останалите граници трафикът е нормален.", "date": "2018.04.15", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/04/15/2511161/burgas-aktsiya-za-chista-laguna-shte-se-provede-na-atanasovskoto-ezero.html", "text": "Акция за чиста лагуна ще се проведе на Атанасовското езеро, съобщиха от пресцентъра на Община Бургас. Екипът на проект „Солта на живота“, LIFE + кани приятели на езерото на пролетна акция от 10:00 часа в южната част на Атанасовско езеро. За 4-та поредна година доброволци на различна възраст ще се съберат до Укритието за наблюдение на птици, за да подготвят Пътеката на саблеклюна за предстоящия сезон, когато стотици жители и гости, ученици и преподаватели ще посетят района, за да са по-близо до природата, да наблюдават птици или да си почиват.\r\nВ празничния април и само седмица след Великден се организира акцията „Лагуна клийн джамборе #4“, за да се почисти района, да се изкоси тревата и дори да се оформи ново пространство, където в края на април ще се проведе арт-пленер, чийто произведения ще радват бургазлии през цялото лято. Любителите на по-тежката физическа работа също няма да останат разочаровани – ще се копаят дупки, ще се бърка бетон и ще се монтират отново табелите, разрушени за пореден път или изтръгнати от неизвестни вандали през последните месеци.\r\n„Тази година по изключение ви очакваме в неделя, а не в събота. Бъдете в 10:00 часа в удобно облекло и подходящо настроение, а ние ще осигурим инструменти и работа за всички. От Община Бургас ни помогнаха с ръкавици и чували и ще се погрижат събраните отпадъци да бъдат изнесени своевременно. Може да дойдете с велосипед, пеша или с автомобил до кръговото на изхода на Бургас към Сарафово. Ако ползвате градския транспорт – автобуси № 6, 12, 15 (вижте транспортните опции тук и тук). След края на работния полуден ще си направим пикник, като ние от „Солта на живота“ ще се погрижим за храната и напитките.“ – кани от името на организаторите Радостина Ценова от БФБ.\r\nАкцията се организира в рамките на проект „Солта на живота“, LIFE +, който се изпълнява от Българска фондация Биоразнообразие, БДЗП и Черноморски солници АД. Проектът е един от 25-те финалисти в тазгодишната надпревара за Европейските награди Натура 2000. Всеки български гражданин може също да гласува и да подкрепи приказката за езерото, солта и птиците на този линк до 22 април – http://natura2000award-application.eu/finalist/2143.", "date": "2018.04.15", "title": "Бургас: Акция за чиста лагуна ще се проведе на Атанасовското езеро"}
{"url": "http://www.focus-news.net/news/2018/04/15/2511164/veliko-tarnovo-vavezhda-se-vremenna-organizatsiya-na-dvizhenieto-vav-vrazka-sas-stroitelno-remontni-deynosti-v-starata-chast-na-grada.html", "text": "Въвежда се временна организация на движението във връзка със строително-ремонтни дейности в старата част на града. Това съобщиха от пресцентъра на Община Велико Търново. Във връзка с изграждането на обект \"Градска среда в старата част на град Велико Търново\" Общината уведомява живущите на улиците \"Силвестър Панов\" и \"Шейново\", че същите се затварят за движение и паркиране на МПС, считано от днес по реда на утвърден проект за временна организация на движението.\r\nЗатварянето на двете улици ще продължи до края на строително-ремонтните дейности, свързани с подновяването на ВиК мрежата, подновяване и изграждане на уличните настилки.", "date": "2018.04.15", "title": "Велико Търново: Въвежда се временна организация на движението във връзка със строително-ремонтни дейности в старата част на града"}
{"url": "http://www.focus-news.net/news/2018/04/15/2511165/sport-bayern-myunhen-pobedi-s-51-borusiya-myonhengladbah.html", "text": "Байерн (Мюнхен) победи Борусия (Мьонхенгладбах) с 5:1 в двубой от 30-тия кръг на Първа Бундеслига, затвърждавайки лидерското си място във временното класиране с актив от 75 точки. Втори е Шалке 04 с 52 точки, следван от Борусия Дортмунд с 51 точки и мач по-малко.Резултати от другите срещи:\r\nХерта-Кьолн 2:1\r\nБайер-Айнтрахт 4:1\r\nХофенхайм-Хамбург 2:0\r\nЩутгарт-Хановер 1:1", "date": "2018.04.15", "title": "Спорт: Байерн (Мюнхен) победи с 5:1 Борусия (Мьонхенгладбах)"}
{"url": "http://www.focus-news.net/news/2018/04/15/2511166/dnes-e-tomina-nedelya.html", "text": "Днес е Томина неделя. С тази неделя завършва първата изключително тържествена и празнична седмица след празника Възкресение Христово. Основното събитие, което се възпоменава и присъства в Евангелието, е явяването на Иисус Христос на неговите ученици, на което присъства и апостол Тома. Църквата ни припомня това събитие, защото Христос чрез уверяването, което е дал на Апостол Тома показва, че вярата от една страна има нужда от това да бъде проверена на практика, да има едно житейско удостоверяване, но от друга страна Исус Христос се обръща към Тома с думите: „Тома, ти повярва, защото ме видя, но блажени са тези, които са повярвали без да са ме видели”. Така Иисус Христос посочва, че много по-силна е тази вяра, която не търси физическото, сетивното уверяване. Това е посланието на деня, който всъщност възпроизвежда цялата пасхална радост от Възкресението. На този ден Иисус Христос дава специална власт на своите ученици – да прощават грехове. Чрез даването на благословията на Светия дух, той „учредява” свещенството в църквата. Това е вторият главен момент в евангелското събитие на днешния ден. След като самият Иисус Христос възкръсва, побеждава смъртта, учредявайки своята църква, той дава на апостолите една специална власт за свещенодействие. Затова те да продължат неговото спасително дело вече като дело на църквата с благодатта на Светия дух.\r\nХарактерно на този ден е, че се боядисват яйца за душите на умрелите.", "date": "2018.04.15", "title": "Днес е Томина неделя"}
{"url": "http://www.focus-news.net/news/2018/04/15/2511154/sofiya-vse-oshte-ne-e-otminala-opasnostta-za-zhivota-na-postradalite-ot-katastrofata-na-magistrala-trakiya-nastaneni-v-umbal-sv-anna.html", "text": "През изтеклата нощ няма съществена промяна в състоянието на пациентите, настанени в КАИЛ на УМБАЛ \"Св.Анна\"-София АД, които  пострадаха при катастрофата до Вакарел. Това съобщиха от пресцентъра на болницата. \"Те са обезболени, стабилизирани и контактни\", заяви дежурният лекар в КАИЛ д-р Стефановска. Най-тежко пострадалата жена е на апаратна вентилация. Все още не е отминала опасността за живота на пациентите.Агенция \"Фокус\" припомня: \r\nТежка катастрофа стана на фаталния петък 13-и на в района на Вакарел. Пътнически автобус на фирма \"Юнион Ивкони\", пътуващ от Бургас за София се преобърна. При инцидента загинаха 6 души, а 23, сред които и дете, бяха ранени. В УМБАЛ „Света Анна“ – София бяха настанени  10 пострадали - трима мъже и седем жени.", "date": "2018.04.15", "title": "София: Все още не е отминала опасността за живота на пострадалите от катастрофата на магистрала \"Тракия\", настанени в УМБАЛ \"Св. Анна\""}
{"url": "http://www.focus-news.net/news/2018/04/15/2511169/yambol-tarzhestveno-shte-badat-otkriti-muzikalnite-praznitsi-zlatnata-diana.html", "text": "Амбициозна програма, по-бляскава от когато и да било, предлагат тазгодишните Музикални празници „Златната Диана“. В 50-ия си, юбилеен творчески сезон, организаторите и домакини от Камерен оркестър „Дианополис“ са поканили за изява в Ямбол изключителни личности от световната музикална сцена.  Това съобщиха от пресцентъра на Община Ямбол.\r\nНай-ярката „звезда“ на празниците е харизматичният цигулар и виртуоз Светлин Русев. Изключителен инструменталист, с многобройни международни награди, българската гордост ще бъде солист в тържественото откриване на празниците днес в петвековната сграда на ямболския Безистен. Началото на концерта е в 11.30 часа. Светлин Русев е дългогодишен концертмайстор на симфоничния оркестър на Френското национално радио, преподавател по цигулка в Националната консерватория в Париж, също и в Женева. Свири на цигулка Страдивариус от 1710 г., предоставена му от Nippon Music Foundation. \r\nЗа откриването на „Златната Диана“ е подготвен репертоар, представящ няколко от най-емблематичните произведения на българското музикално изкуство – „Песента\" на Панчо Владигеров, „Севдана\" на Черкин, „Адажио\" за струнен оркестър на Кюркчийски. В програмата са включени още и шедьоври на европейски автори – „Кармен Фантазия\" на Сарасате и „Симпъл симфони\" на Бритън. Класиките ще бъдат представени от ямболския Камерен оркестър „Дианополис“ с диригент маестро Константин Илиевски, концертмайстор – Красимира Султанова.\r\nСилното българско присъствие на „Златната Диана 2018“ се допълва от  младия кларинетист, родом от Ямбол, Боян Иванов, който във втората вечер ще си партнира в дуо с тайвано-френската пианистка Лизиен Чен. И двама развиват музикалните си кариери в Лондон и имат зад гърба си участия в едни от най-престижните зали. Камерната вечер предлага класически „евъргрийни“ на Гершуин, Шуберт, Моцарт и др., които ще прозвучат на 16 април, понеделник, от 19.00 часа в Синия салон на НЧ „Съгласие – 1862“.\r\nВеликолепната „Травиата“, представена от Пловдивската опера ще гостува в третата вечер на музикалните празници – 17 април 2018 г. Началото е в 18.00 в зрителната зала на читалище „Съгласие“.\r\nЗаключителната вечер, по традиция, крие много изненади, подготвени от Фестивалния симфоничен оркестър. Ключовият гост-солист този път е неподражаемият Теодосий Спасов. Гала концертът е на 18 април, в Голямата зала на Община Ямбол, с начален час 19.00. \r\nМузикалните празници „Златната Диана 2018“ се реализират с изключителната подкрепа на Община Ямбол. Билетите за концертите могат да бъдат закупени от касата във фоайето на Голямата зала на общината. Телефон за контакт и заявки: 087 669 40 83.", "date": "2018.04.15", "title": "Ямбол: Тържествено ще бъдат открити Музикалните празници „Златната Диана“"}
{"url": "http://www.focus-news.net/news/2018/04/15/2511167/sofiya-arhimandrit-vasiliy-shte-oglavi-liturgiya-v-manastir-sedemte-prestola.html", "text": "На Томина неделя, с благословението на Негово Светейшество Софийския митрополит и Български патриарх Неофит, в манастир „Седемте престола“ от 9:00 часа, светата литургия ще бъде  оглавена от Негово Високопреподобие  архимандрит Василий – протосингел на Софийската света епархия, предаде репортер на Агенция \"Фокус\". \r\nПо традиция, на този ден в свeтата обител се събират множество християни от цялата околност, за да се поздравят  с пасхалната радост.\r\nНикола ПЕТКОВ", "date": "2018.04.15", "title": "София: Архимандрит Василий ще оглави литургия  в манастир \"Седемте престола\""}
{"url": "http://www.focus-news.net/news/2018/04/15/2511145/tass-yaponiya-i-sasht-nyama-da-priemat-poetapna-denuklearizatsiya-na-severna-koreya.html", "text": "Япония и САЩ няма да приемат поетапна денуклеаризация на Северна Корея, предава японската агенция Kyodo, цитирана от TACC.\r\nПрезидентът на САЩ  Доналд Тръмп и японският премиер Шиндзо Абе в хода на предстоящата среща между двамата ще изградят стратегия за преговори със Северна Корея, която ще изключва поетапна денуклеаризация на Корейския полуостров, вместо това ще настояват за пълна, подлежаща на контрол и необратима денуклеаризация на Северна Корея, като ще се предложи пътна карта на процеса. Също така се очаква Япония да отдели средства за контрола от страна на Международната агенция за атомна енергия. Юлиян Марков", "date": "2018.04.15", "title": "ТАСС: Япония и САЩ няма да приемат поетапна денуклеаризация на Северна Корея"}
{"url": "http://www.focus-news.net/news/2018/04/15/2511155/nimh-shte-preobladava-slanchevo-vreme-maksimalnite-temperaturi-shte-sa-mezhdu-23-i-28.html", "text": "Днес ще преобладава слънчево време с висока облачност, след обяд – значителна. По Черноморието и на места, главно в Горнотракийската низина в сутрешните часове ще е мъгливо, но през деня видимостта ще се подобри. Ще духа слаб до умерен вятър от изток-югоизток. Максималните температури ще са между 23° и 28°, в София – около 23°. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН).   \r\nАтмосферното налягане е по-високо от средното за месеца и ще остане без съществена промяна.\r\nПо Черноморието остава мъгливо, но след обяд мъглата ще се разсейва. Ще духа слаб до умерен вятър от изток-югоизток. Максимална температура на въздуха – между 10° и 12°, колкото е и температурата на морската вода. Вълнението на морето ще е 1-2 бала.\r\nВ планините ще е с висока облачност, по-значителна след обяд над масивите в Западна България. Ще духа слаб до умерен вятър от юг-югоизток, по високите части от югозапад. Максимална температура на 1200 метра – около 18°, на 2000 метра – около 10°.", "date": "2018.04.15", "title": "НИМХ: Ще преобладава слънчево време - максималните температури ще са между 23° и 28°"}
{"url": "http://www.focus-news.net/news/2018/04/15/2511157/ombudsmanat-maya-manolova-shte-podkrepi-kampaniyata-v-zashtita-na-horata-s-intelektualni-zatrudneniya-i-psihichno-zdravni-problemi.html", "text": "От 11.00 часа в клуб „Перото“ в НДК омбудсманът Мая Манолова ще подкрепи кампанията на Национална гражданска инициатива 7000, която организира подписка в защита на хората с интелектуални затруднения и психично-здравни проблеми. Това съобщиха от пресофиса на омбудсмана.\r\nИдеята на кампанията е промяна на статуквото чрез внасяне в Народното събрание на проектозакон за физическите лица и мерките за подкрепа. Инициаторите на гражданската подписка ще настояват депутатите да разгледат и приемат проектодокумента, чиято цел е да премахне системата на запрещение чрез въвеждане на нови мерки за подкрепа и защита на правата на хората с интелектуални затруднения и психично-здравни проблеми.", "date": "2018.04.15", "title": "Омбудсманът Мая Манолова ще подкрепи кампанията в защита на хората с интелектуални затруднения и психично-здравни проблеми"}
{"url": "http://www.focus-news.net/news/2018/04/15/2511170/pazardzhik-konstantiyskiyat-episkop-yakov-shte-oglavi-arhiereyska-sv-liturgiya-v-hram-sv-nikolay-v-grad-vetren-na-tomina-nedelya.html", "text": "На 15 април 2018 г., Томина неделя, с благословението на Негово високопреосвещенство Пловдивския митрополит Николай,  Негово преосвещенство Константийският епископ Яков ще оглави архиерейска св. Литургия в храм \"Св. Николай\" в град Ветрен, предаде репортер на Агенция \"Фокус\". Началото е в 09.00 часа. \r\nНикола ПЕТКОВ", "date": "2018.04.15", "title": "Пазарджик: Константийският епископ Яков ще оглави архиерейска св. Литургия в храм \"Св. Николай\" в град Ветрен на Томина неделя"}
{"url": "http://www.focus-news.net/news/2018/04/15/2511174/sofiya-katastrofa-mezhdu-bus-i-dva-leki-avtomobila-e-stanala-na-bul-simeonovsko-shose-nyama-postradali.html", "text": "Катастрофа между бус на волейболната лига и два леки автомобила е станала на бул. \"Симеоновско шосе\", съобщи слушател на Радио „Фокус“. Няма пострадали. Шофьорът на буса е избягал. Движението се осъществява в едната лента.", "date": "2018.04.15", "title": "София: Катастрофа между бус и два леки автомобила е станала на бул. \"Симеоновско шосе\", няма пострадали"}
{"url": "http://www.focus-news.net/news/2018/04/15/2511163/radio-slobodna-evropa-sarbiya-chernogortsite-izbirat-nov-prezident-za-parvi-pat-sred-kandidatite-ima-i-zhena.html", "text": "В неделя, 15 април, в Черна гора се провеждат президентски избори – трети след обявяването на независимостта през 2006 г., предава  Радио „Слободна Европа“ в сръбската си редакция. Право на глас имат 532 599 граждани, които ще имат възможност да пуснат бюлетината си в общо 1 214 избирателни секции, оставащи на тяхно разположение от 7:00 до 20:00 часа.\r\nВ сравнение с парламентарните избори, проведени през октомври 2016 г., в гласуването за държавен глава право на глас имат около четири хиляди повече избиратели. По-голямата част от регистрираните избиратели са в столицата Подгорица, а най-малко в Шавник. \r\nКандидатите за президент са общо седем. Първият в списъка е Марко Милачич („Истинската Черна гора“), втори – Младен Боянич („Демократичен фронт“), трето – Хазбия Калач („Партия на справедливостта и помирението“), четвърти – Василие Миличкович („Гражданска акция“ и Партия на пенсионерите, инвалидите и реституираните), пети – Добрило Дедеич („Сръбска коалиция“), шеста – Драгиния Вуканович (Социалдемократическа партия), а на седма позиция в бюлетината е е Мило Джуканович (Демократична партия на социалистите).\r\nИзборите ще бъдат следени от над 2000 местни и чуждестранни наблюдатели от 30 медии. Предварителните резултати от гласуването се очаква да бъдат обявени преди полунощ в неделя. \r\nПрезидентът на Черна гора се избира за срок от пет години. Печели кандидатът, който получи повече от половината от валидните гласове на избирателите. Ако никой от претендентите не получи този брой гласове, вторият тур на вота ще се проведе след 14 дни. \r\nОт 1990 г. насам президентският пост в Черна гора са заемали Момир Булатович (два мандата), Мило Джуканович (един мандат) и Филип Вуянович (последните три мандата). Тереза Герова", "date": "2018.04.15", "title": "Радио „Слободна Европа“ (Сърбия): Черногорците избират нов президент, за първи път сред кандидатите има и жена"}
{"url": "http://www.focus-news.net/news/2018/04/15/2511177/anadolu-agency-iran-pozvoli-na-ruskite-voenni-da-izpolzvat-voennovazdushna-baza-v-hamadan-tvardyat-medii.html", "text": "Иран се съгласи да позволи на руските военни да използват военновъздушна база в провинция Хамедан за зареждане на самолетите с гориво, предава турската държавна информационна агенция Anadolu Agency.\r\nСъответната информация бе съобщена от иранската агенция , според която властите в Техеран са дали разрешение за използване на базата с цел зареждане с гориво по искане на Москва. Все още обаче няма официално потвърждение на разпространения доклад. \r\nСпоред Tasnim искането на Русия е предадено на иранската страна по време на тайна среща между представител на руския президент Владимир Путин и Али Шамхани, ръководител на Върховния съвет за национална сигурност на Иран.\r\nAnadolu Agency припомня, че на 10 април специалният пратеник на Путин за Сирия Александър Лаврентиев направи изненадващо посещение в иранската столица Техеран.По време на посещението си Лаврентиев проведе среща с Шамхани..Тереза Герова", "date": "2018.04.15", "title": "Anadolu Agency: Иран позволи на руските военни да използват военновъздушна база в Хамадан, твърдят медии"}
{"url": "http://www.focus-news.net/news/2018/04/15/2511176/denyat-15-april-v-svetovnata-istoriya.html", "text": "Литва е присъединена към Русия през 1795 г. В нощта на 14 срещу 15 април, след сблъсък с айсберг, потъва “Титаник”. На тази дата през 1926 година излита първият самолет на авиокомпанията “Америкън Еърлайнс”. През 1935 г. във Вашингтон е подписан Пакта Рьорих - договор за охраната на историческите паметници. На тази дата през 1951 година се провежда първият конкурс за “Мис Свят”. \r\n2016 г.\r\nНай-малко девет души са загинали, а над 950 са ранени в силното земетресение на японския остров Кюшу с магнитуд 6,5.\r\n2015 г. \r\nЕвропейският съюз официално обвинява Google в антитръстови нарушения. \r\n2015 г.\r\nНокиа обявява планове да купи производителя на телекомуникационно оборудване Алкател за ?15.6 милиарда.\r\n2014 г.\r\nВ Краматорск, Източна Украйна загиват 11 човека в резултат на операция на спецчастите на Украйна.\r\n2013 г.\r\nТрима са убити и 183 ранени при атентат на маратона в Бостън.\r\n2012 г.\r\nШестата среща на върха на Организацията на американските държави в колумбийския град Картахена е посветена на регионалната интеграция и икономическото развитие. Латиноамериканските страни единодушно настояват за завръщането на Куба в ОАД и нейните срещи на върха, която е изключена от организацията през 1962 г. в разгара на студената война.\r\nТалибаните в Афганистан организират серия от атентати срещу дипломатическия квартал в Кабул, президентския дворец, сградата на парламента, мисията на ООН и щаб-квартирата на Международните стабилизиращи сили в Афганистан.\r\nКим Чен Ун за първи път излиза с публична реч на парад в Пхенян посветен на 100-годишнината от рождението на Ким Ир Сен.\r\n1993 г.\r\nПрезидентът на Туркменистан Сапармурат Ниязов обявява, че туркменистанският език преминава от кирилски на латински шрифт.\r\n1986 г.\r\nАмерикански самолети извършват наказателни полети срещу Либия в отговор на нападението, извършено от либийски катери срещу кораби на Шести американски флот в Средиземно море.\r\n1980 г.\r\nУмира Жан-Пол Сартр – френски писател, публицист, философ, създател на атеистичния екзистенциализъм и на театъра на ситуациите. Учи в парижкия лицей “Ла Рошел”, следва в “Екол Нормал Супериор”, защитава аспирантура в Сорбоната. Преподава философия в Хавър и започва да публикува. Идеологическите му настроения са опит за съвместяване на либералната демокрация с левия радикализъм. Участва във Френската съпротива (1941-1944 г.). През 1956 г. скъсва окончателно с Комунистическата партия. Застава на страната на бунтуващите се младежи през 1968 г. През 1964 г. отказва да приеме Нобеловата награда за литература , тъй като е пацифист и не приема откритието на А. Нобел. Автор е на философски трудове “Въображението”, “Ескизи към теория на емоциите”, “Въображаемото”, “Битие и нищо”. Негови романи и разкази са “Погнусата”, “Стената”, “Пътищата на свободата” и др..Пише есета “Екзистенциализъм и хуманизъм”, “Ситуации”, “Разговори за политиката”. Автор е на литературните биографии “Идолът на семейството”, “Бодлер”, “Сен Жьоне, комедиант и мъченик” и пиесите “Мухи”, “При закрити врати”, “Почтената проститутка”, “Мъртъвци без гроб”, “Мръсни ръце”, “Дяволът и дядо Господ”, “Затворниците от Алтона”, “Некрасов”.\r\n1961 г.\r\nВ Атина започва провеждането на първата среща на представителите на националните комитети за балканско разбирателство и сътрудничество.\r\n1957 г.\r\nРодена е Евелин Ашфорд – американска спринтьорка. Неколкократен световен шампион и рекордьор на 100 м гладко бягане. През 1984 г. става двукратен олимпийски шампион в своята дисциплина и на 4 х 100 щафета.\r\n1951 г.\r\nВ Лондон се провежда първият конкурс “Мис Свят”.\r\n1949 г.\r\nРодена е Алла Пугачова – руска поппевица, композиторка и киноактриса. През 1969 г. завършва хорово дирижиране в музикалното училище \"Иполитов-Иванов\" в Москва, през 1981 г. завършва естрадна режисура в ГИТИС . В периода 1971 до 1972 г. е солистка на \"Олег Лундстрен бигбенд\" и \"Веселите момчета\" (от 1973 г.), същевременно работи като корепетитор в Естрадното цирково училище в Москва. През 1974 г. печели трета награда на Всесъюзния конкурс за естрадни артисти. Истинско признание за певческия си талант получава на фестивала \"Златният Орфей \"през 1975 г., когато получава голяма награда с песента \"Арлекино\" на Е. Димитров. Репертоарът й е разнообразен - блусове, шансони, цигански романси и драматични балади, танцови шлагери и лирични поеми. В края на 70-те и началото на 80-те години се превръща в най-голямата звезда на руската естрада, а известността й надхвърля границите на родината: Голяма награда на фестивала в Сопот, Полша (1978 г.), златни плочи от Финландия и MIDEM в Кан, рецитал в зала \"Олимпия\" в Париж (1982 г.), представяне на фестивала \"Сан Ремо\", откриване на културния център във Виена, награда на Световния съвет за мир, благотворителни концерти във Финландия и др. Участва във филмите \"Жената, която пее\" (1970 г.), \"Дойдох и говоря\" (1986 г.). Телевизията излъчва биографичните филми \"Театърът на Алла Пугачова\" (1978 г.), \"У Алла\" (1979 г.), \"Монолози на певицата\" (1981 г.). Омъжена за естрадния изпълнител Ф. Киркоров, с когото продължава творческата си кариера. Нейни албуми са \"Арлекино и другите\", \"Златният Орфей 76 - Алла Пугачова, Веселите момчета\" (1977 г.), \"Ще бъде ли…\", \"Огледало на душата\" (1978 г.), \"Издигни се над суетата\" (1980 г.), \"Как тревожен е този свят\" (1982 г.), \"Alla Pugachova in Stockholm\" (1986 г., на англ. ез.). \"Щастието в личния живот\" (1987 г.), \"Дойдох и говоря\" (1987 г., авторски).\r\n1944 г.\r\nУмира Джовани Джентиле – италиански философ, представител на неохегелианството, основател на системата на \"актуалния идеализъм. Той е една от водещите фигури в италианския културен живот в началото на века. След Първата световна война, поради националистичните си симпатии Джовани Джентиле клони към фашизма и влиза в правителството на Мусолини. Смята, че всички затруднения на Хегеловата философия произтичат от абсурдната, според него, идея за възхождане от абстрактното към конкретното.\r\n1943 г.\r\nНа 15 април в град Брод в Македония е спусната английска военна мисия от 8 души начело с кап. Джордж Морган. Тя е заловена от български военни части и е предадена на немците. На 18 април в планината Холмогорие в Тимошко е спусната английска диверсионна група начело с майор Ерик Грийнуд. На 21 май към нея се присъединява и втора група, водена от кап. Джаспър Рутъм, разгромена от немците на 11 декември същата година. На 19 април край Прищина е спусната британска диверсионна група начело с кап. Джон Семър, наскоро разбита от българските военни части.\r\n1926 г.\r\nСъстои се първият самолетен полет на авиокомпания “Американ Еърлайнс”.\r\n1923 г.\r\nИнсулинът влиза в обща употреба за болните от диабет. Той е лекарство, което съдържа белтъчен хормон.\r\n1919 г.\r\nС декрет на съветската власт са създадени трудово-възпитателните лагери, наречени ГУЛАГ (Главно Управление на Лагерите).Те са подразделение на Народния комисариат на вътрешните работи в СССР през 1934-56 г., ръководещо трудово-поправителните лагери. При системата на масови репресии и произвол в лагерите попадат много политически неудобни за съветската власт хора. Затворниците работят безплатно при строителството на пътища и промишлени обекти в Сибир. Поради тежките условия на труд, глада и болестите смъртността е изключително висока. Истината за неспазването на елементарните човешки права в лагерите разкрива А. Солженицин през 1973 г. в книгата \"Архипелагът ГУЛАГ\".\r\n1912 г.\r\nВ 2 ч. и 20 мин. потъва британският лайнер “Титаник”.\r\nПри първото си плаване през Атлантическия океан корабът \"Титаник\" се сблъсква с айсберг около остров Нюфаундлънд (през нощта на 14 срещу 15 април 1912 г.) и потъва. При катастрофата загиват повече от 1 500 души. Между загиналите са около 20 българи, основно от селата Садовец, Плевенско, и Гумощник, Севлиевско.\r\n\"Титаник\" е пътнически параход на британската компания “Уайт стар”, смятан за най-модерния, съвършен, луксозен и надежден за времето си параход.\r\n1909 г.\r\nЗавършва опитът за преврат на старотурците в Цариград. Той е разгромен от младотурците с подкрепата на четите на Я. Сандански и Хр. Чернопеев. На 27 април султан Абдул Хамид II е детрониран и заместен от брат си Мехмед V. Абдул Хамид ІІ е османски султан, син на Абдул Меджид. Той е владетел на Османската империя в периода 1876 г.-1909 г.. Идва на престола с помощта на младотурците, но скоро след това се разправя с тях и установява еднолична диктатура. По внушение на английската дипломация проваля Цариградската конференция 1876-1877 г. Отказът му да приеме Лондонския протокол 1877 г. за провеждане на реформи в империята става повод за избухването на Руско-турската освободителна война 1877-1878 г., която завършва с поражение за Турция. По отношение на западните европейски велики сили държи угодническа линия на поведение, в резултат на което превръща империята в тяхна полуколония. Спрямо поробените християнски народи провежда курс на жесток терор, с което си спечелва и прозвището Кървавия султан. Потушава безмилостно Илинденско - Преображенското въстание 1903 г. Избухналата Младотурска революция 1908 г. го заставя да възстанови изработената още през 1876 г. конституция. Организираният от него метеж през април 1909 г. завършва без успех, поради което е свален от престола. До края на живота си е държан под домашен арест.\r\n1903 г.\r\nНа 15 и 16 април 1903 г. в Солун групата на “гемиджиите “ извършват бомбени атентати. Тази група е организирана от Й. Попйорданов и П. Шатев. Целта на атентатите е да се предизвика намесата на европейските държави за подобряване положението на поробените българи в Македония и Одринско. Участници в групата са Й. Попйорданов, Д. Мечев, М. Арсов, Д. Тръчков, Вл. Пингов, К. Кирков, Т. Богданов, Г. Богданов, П. Шатев, Т. Органджиев, М. Бошнаков, Цв. Трайков. На 15 април предобед П. Шатев взривява френския кораб “Гуадалкивир”, излизащ от Солунското пристанище, и успява да напусне кораба заедно с други пътници. Той е заловен от полицията на скопската гара. Вечерта на същия ден Д. Мечев, М. Арсов и И. Тръчков взривяват железопътната линия Солун - Цариград, но минаващият влак получава незначителни повреди. На следващия ден К. Кирков взривява водопровода и осветителната станция на Солун, а Й. Попйорданов взривява сградата на Отоманската банка. Вечерта К. Кирков, Г. Богданов и Вл. Пингов хвърлят бомби на различни места в града. През нощта Д. Мечев и И. Тръчков са убити в квартирата си след продължителен бой с полиция и жандармерия. На 17 април загива Й. Попйорданов. На 18 април при опит да взриви телеграфната станция е убит К. Кирков. Цв. Трайков се самовзривява след несполучливия си опит да убие валията. Т. Органджиев избягва през Скопие в България. Г. Богданов, М. Бошнаков, М. Арсов и П. Шатев са заловени от полицията и осъдени на смърт. По-късно присъдата е променена на доживотен затвор. От тримата остава жив само П. Шатев. След 9 септември 1944 г. е предаден на югославските власти и умира в югославски затвор.\r\n1894 г.\r\nВ САЩ американският изобретател Томас Едисън прави публична демонстрация на своя апарат, наречен кинетоскоп (машина движеща изображения).\r\n1856 г.\r\nАнглия, Франция и Австрия сключват договор, съгласно който трите държави се задължават да гарантират независимостта и целостта на Османската империя.\r\n1841 г.\r\nКарл Маркс получава докторска степен по философия. Той е германски философ, икономист, общественик и политик. Първоначално е под влияние на младохегелианците. През 1843 г. в Париж се запознава с представители на социалистически и демократически движения. Маркс смята, че капитализмът и неговите производителни сили са изчерпали своите възможности. На тази основа развива теорията за преход към ново общество и за историческата роля на пролетариата в него. От 1844 г. със сътрудничеството на Ф. Енгелс Маркс разработва основните положения на теорията, обобщени в \"Икономическо-философски ръкописи\", \"Светото семейство\", \"Немската идеология\", \"Тезиси на Фойербах\" и \"Нищета на философията\". През 1847 г. в Брюксел Маркс се присъединява към тайното пропагандистко дружество \"Съюз на справедливите\" (наречено по предложение на Маркс и Енгелс Съюз на комунистите). Заедно с Енгелс написва програмата на съюза - \"Манифест на комунистическата партия\". От 1849 г. живее в Лондон. През 1864 г. създава и ръководи I интернационал. Основният труд на Маркс е \"Капиталът\", в който формулира икономическите закони за развитието на капиталистическото общество. Маркс и Енгелс са основоположници на диалектическия материализъм и историческия материализъм. Теориите на Маркс и Енгелс предизвикват спорове в международното социалистическо движение, но стават идеологическа основа на комунистическите движение в началото на 20 в.\r\n1795 г.\r\nЛитва е присъединена към Русия.\r\n1715 г.\r\nВ Южна Каролина под влияние на испанската агитация индианците убиват 90 английски заселници, което става повод за започване на войната между англичаните и индианците.На тази дата са родени: \r\n1939 г.\r\nРодена е Клаудия Кардинале - италианска актриса. Участва във филмите - “Златните вериги” (1957 г.), “Обичайните неизвестни” (1958 г.), “Роко и неговите братя” (1960 г.), “Осем и половина” (1963 г.), “Момичето на Бубе” (1965 г.), “Блуждаещите звезди на Голямата мечка” (1965 г.), “Професионалисти” (1966 г.), “Денят на кукумявката” (1967 г.), “Имало едно време на Запад” (1969 г.), “Червената палатка” (1969 г.), “ “Железният префект” (1977 г.), “Корлеоне” (1978 г.), “Оръжието” (1979 г.), “Кожата” (1981 г.), “Фицкаралдо” (1982 г.), “Подаръкът” (1982 г.), “Принцеса Дейзи” (тв, 1984 г.), “Историята” (1985 г.), “През следващата година” (1985 г.), “Синият електрически цвят” (1988 г.), “Негодникът” (1990 г.), “Жените мислят само за едно” (1994 г.), “В краката на жените” (1997 г.), “Богати, красиви и зли” (1998 г.), “И сега, дами и господа!” (2000 г.), “И сега, дами и господа!” (2002 г.).\r\n1935 г.\r\nРоден е Велик Капсъзов – български състезател по спортна гимнастика. Европейски шампион на халки през 1961 г., 1963 г. Бронзов медалист от европейското първенство през 1959 г. и от Олимпийските игри през 1960 г.\r\n1896 г.\r\nРоден е Николай Николаевич Семьонов – руски физик и физико-химик, академик на АН на СССР (1932 г.). Завършва Петроградския университет (1917 г.). От 1920 г. до 1931 г. работи в Ленинградския физико-технологичен институт; проф. (от 1928) в Ленинградския политехнически институт. От 1931 г. е директор на Института за химическа физика към АН на СССР. От 1934 г. е професор в Московския университет. През 1957-1963 г. е академик-секретар на Отделението за химически науки към АН на СССР. През 1960-1963 г. председател на Всесъюзното дружество “Знание”. В периода 1963-1971 г. е вицепрезидент на АН на СССР. Научната си дейност започва с изследвания в областта на молекулярната физика и електронните явления, изучава кондензацията на парите върху твърди повърхности, йонизацията на солните пари под действие на електронен удар и др. Създава теория за топлинния взрив на газови смеси, на основата на която разработва (със сътрудници) учението за разпространяване на пламъка, детонацията, горенето на взривни вещества и прахове. Съвместно със сътрудници открива нов тип катализа - йонно-хетерогенната катализа в полимолекулярни адсорбционни слоеве. През 1956 г. получава Нобелова награда за химия.\r\n1895 г.\r\nРоден е Корадо Алваро – италиански писател. Първият му сборник със стихове е посветен на Първата световна война (1917 г.). Повестта \"Хората от Аспромонте\" (1930 г.) е реалистично изображение на селския живот в Италия от годините на фашисткия режим. Автор е на романът \"Кратка младост\" (1946 г.). Дневникът на писателя за периода 1927-1947 г. - \"Почти цял живот\", е публикуван през 1954 г.\r\n1874 г.\r\nРоден е Йоханес Щарк – германски физик. Професор във висшите училища в Хановер (от 1906 г.) и Аахен (от 1909 г.) и университетите в Грейфсвалд (от 1917 г.) и Вюрцбург (1920 г. През 1933 – 39 г. е президент на Физико-техническия институт в Берлин. През 1919 г. получава Нобелова награда по физика за откриването на ефекта на Доплер в каналните лъчи и разцепването на спектралните линии в електрически полета.\r\n1812 г.\r\nРоден е Теодор Русо - френски живописец и график, водещ представител на Барбизонската школа. В периода 1827-28 г. учи при Ж. Ремон. На следващата година е ученик на Г. Г. Летиер . Работи в Париж и Барбизон, където се преселва окончателно през 1849 г. За произведенията му (предимно пейзажи) са присъщи хармоничност и уравновесеност на композиционните решения. Негови произведения са “Пазар в Нормандия\", ок. 1832 г.; \"Блато в Ландах\", 1852 г.; \"Дъбове\", 1852 г.; \"Изглед от Барбизон\", 1853 г., и др.). Работи в областта на рисунката и офорта.\r\n1772 г.\r\nРоден е Етиен Жофроа Сент Илер - френски зоолог, еволюционист, един от предшествениците на Ч. Дарвин. От 1807 г. е член на Института на Франция. През 1793 г. заема Катедрата по зоология на гръбначните животни при Националния музей по естествена история. През 1798-1801 г. придружава с научна цел Наполеон Бонапарт в Египет, където събира богата колекция с важно от научна гледна точка значение (17 нови вида бозайници, 25 вида влечуги и земноводни, 57 вида риби, между които и реликтовата риба Polypterus). Съвместната работа на Ж. Кювие и Жорфроа Сент Илер слага началото на реформата в класификацията на гръбначните животни по сравнително-анатомични признаци. На базата на сравнително-анатомичните доказателства за единството в строежа на организмите вътре в отделен клас гръбначни той започва да търси морфологично единство между животните от различни класове, използвайки метода на сравнителното изучаване на зародишите. Впоследствие този метод ляга в основата на ембриологичните доказателства за еволюцията и биогенетичния закон. За обосноваване на учението за единството в плана на строежа на животинския свят във \"Философия на анатомията\" (т. 1, 1818 г.) прилага разработената от него т. нар. синтетична морфология, опираща се на \"теорията на аналозите\". Учението му за единството в плана на организация на всички типове животни (без отчитане на качествените различия) е метафизично по своята същност, но спомага за утвърждаването в науката на идеята за единството на произхода. През 1830 г. в Парижката АН се разгръща дискусия между него и Кювие, който отрича съществуването на връзки и преходи в организацията на животни от различни типове Жорфроа Сент Илер създава учението за уродливостта като естествено придобито явление (\"Философия на анатомията\", т. 2, 1822 г.). Слага началото на експерименталната тератология, създава учението за аклиматизацията на животните, развито по-късно от неговия син И. Ж. Сент-Илер.\r\n1730 г.\r\nРоден е Феличе Фонтана - италиански химик. Професор в университета в Пиза. Директор на естествено-историческия музей във Флоренция. През 1774 г. определя съдържанието на кислород в земната атмосфера. През 1777 г. открива (едновременно с К. Шееле) способността на дървените въглища да поглъщат газове. През 1782 г. открива образуването на горящ газ (смес на Н2 с СО) при пропускането на водна пара през горящи въглени ).\r\n1452 г.\r\nРоден е Леонардо да Винчи - велик италиански художник от Флорентинската школа, скулптор, архитект, учен и естествоизпитател. Създава хармоничния образ на човека, отговарящ на хуманистичните идеали на Ренесанса. С това полага основите на изкуството от Високия Ренесанс. В периода 1467-1472 г. е обучаван от Андреа дел Верокио . Методите на работа във Флорентинската школа изискват съчетаването на художествената практика с практически експерименти и това способства за сближаването на Леонардо с астронома П. Тосканели, който провокира научните му интереси. В ранните си художествени творби (\"Главата на ангела\" в \"Кръщението\" на Верокио, след 1470 г.) Леонардо да Винчи разработва новаторски методи. По време на службата си при Лудовико Моро, управител на Милано от 1481-1482 г., да Винчи се проявява като военен инженер, хидротехник, организатор на придворни феерии. Повече от 10 години той работи върху паметника на Франческо Сфорца, баща на Лудовико Моро. Изработеният от глина модел на конник в естествени размери е разрушен при превземането на Милано от французите през 1500 г. В трапезарията на манастира \"Санта Мария дела Грация\" създава стенописа \"Тайната вечеря\" (1495-1497 г.). Този стенопис е силно повреден от времето; реставриран е през ХХ в. В Милано около Леонардо се събира група от негови ученици. Последните години от живота си прекарва в непрекъснато преселване от един град в друг. Сред късните му произведения са: проектът на паметника на маршал Тривулцио (1508-1512 г.), \"Иоан Кръстител\" (ок. 1513-1517 г.), серията рисунки, изобразяващи вселенската катастрофа, в които разсъжденията за нищожеството на човека пред могъществото на стихиите се съчетават с рационалистичните представи за цикличността на природните процеси.На тази дата умират:  \r\n1942 г.\r\nУмира Роберт Музил – австрийски писател. Учи във военно училище, но напуска преди производството в офицерско звание и следва машиностроене. Дипломира се през 1901 г. във Висшето техническо училище в Щутгард. Изучава философия, логика и експериментална психология (1903-1908 г.). През 1906 г. конструира т. нар. Музилов цветови (вариационен) жироскоп. От 1903 до 1910 г. слуша в Берлин лекциите на Дилтай и Зимел. Първата му книга е “Лутанията на възпитаника Тьорлес” (1906 г.). От 1914 г. до 1918 г. е офицер на италианския фронт, а след войната е чиновник във Виена. Работи като свободен писател, театрален критик и есеист във Виена и Берлин. През 1933 г. се завръща във Виена, а 5 години по-късно емигрира в Швейцария. Най-важното му произведение е романът-фрагмент “Човекът без качества” (т. 1-3, 1930-1943 г.), в който разглежда разпадането на Австро-Унгарската империя през призмата на философския анализ, гротеската и иронията. Заедно с Дж. Джойс, Пруст и Брох принадлежи към основоположниците на модерния роман в съвременната литература.\r\n1925 г.\r\nУмира Джон Сингър Сарджънт – американски художник. В периода 1874 г. – 1879 г. учи в Париж , от 1885 г. живее в Лондон, посещава често САЩ. Върху творчеството му оказват влияние Г. Курбе и Е. Мане. Популярен е като автор на виртуозни светски портрети (“Мадам Х”, 1884 г.), ефектни жанрови картини (“Китайски фенери”, 1885-1886 г.), стенописи (1894-1895 г., и др.).\r\n1903 г.\r\nУмира Димитър Мечев - македонски революционер, участник в групата на гемиджиите, организирала солунските атентати. Загива при взривяването на жп. линията Солун - Дедеагач.\r\n1765 г.\r\nУмира Михаил Василиевич Ломоносов - руски учен енциклопедист, един от създателите на съвременното естествознание, поет, реформатор на руския литературен език.От 1745 г. е професор по химия в Петербургската АН, от 1760 г. е член на Шведската АН, от 1764 г. почетен член на Болонската АН . През 1741 г. създава цялостно атомно-молекулно учение, като приема съществуването на \"корпускули\" (молекули) и \"елементи\" (атоми). Първи доказва опитно закона за запазване на теглото при химичните реакции и изказва закона за запазване на енергията през 1748 г., в писмо до Л. Ойлер. През 1753 г. обяснява атмосферното електричество с конвекцията на въздушните маси. Работи в областта на геологията и металургията. Има изследвания по метеорология, астрофизика, изучава цветовете, конструира метеорологични и оптични уреди. Занимава се с астрономия и пръв установява наличието на атмосфера на планетата Венера през 1761 г. Ломонсов играе важна роля в развитието на руската народна култура. Неговата езикова реформа дава тласък за развитието на общонационалния литературен език. Поставя началото на научното изучаване на руски език (\"Кратко ръководство по реторика\", 1743 г.; \"Руска граматика\", 1755 г., изд. 1757 г.). Виден представител на руския класицизъм, пише предимно оди, поеми. По негова инициатива е основан Московският университет (1755 г.).За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.15", "title": "Денят 15 април в световната история"}
{"url": "http://www.focus-news.net/news/2018/04/15/2511179/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Спокоен е трафикът в областния център в началото на почивния ден. Движението се осъществява с нормална интензивност, предаде репортер на Радио „Фокус“ – Велико Търново. Времето е слънчево, настилките са сухи. Засилване на трафика се очаква в следобедните часове. За изминалото денонощие в областта не са регистрирани тежки инциденти, няма и допълнително въведени ограничения по първокласната пътна мрежа. Отворен за Движение е Проходът на Републиката, но там все още важи предупреждението за опасност от падащи камъни. От „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - В. Търново при км 116+650 м в ляво до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно до складовата база в землището на село Шереметя.\r\nЛуиза ТРАНЧЕВА", "date": "2018.04.15", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/04/15/2511180/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Спокойно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.15", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/04/15/2511178/burgas-patnite-nastilki-na-teritoriyata-na-oblastta-sa-suhi-i-normalno-prohodimi.html", "text": "Пътните настилки на територията на областта са сухи и нормално проходими. Това съобщи за Радио „Фокус“ – Бургас дежурният в Областно пътно управление – Бургас. Движението се извършва с нормална интензивност. С нормална интензивност е и движението на входно-изходните пътни артерии на Бургас. Спокойно се извършва придвижването на моторни превозни средства и в града. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. До 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nВеселина НИКОЛОВА", "date": "2018.04.15", "title": "Бургас: Пътните настилки на територията на областта са сухи и нормално проходими"}
{"url": "http://www.focus-news.net/news/2018/04/15/2511172/plovdiv-znepolskiyat-episkop-arseniy-shte-oglavi-liturgiya-mitropolitskiya-hram-sv-vmtsa-marina.html", "text": "На Томина неделя, с благословението на Негово високопреосвещенство Пловдивския митрополит Николай, Негово преосвещенство Знеполският епископ Арсений ще оглави архиерейска св. Литургия в митрополитския  храм \"Св. Вмца Марина\",  град Пловдив, предаде репортер на Агенция \"Фокус\".\r\nНачалото е в 09.00 часа. \r\nНикола ПЕТКОВ", "date": "2018.04.15", "title": "Пловдив: Знеполският епископ Арсений ще оглави литургия митрополитския храм \"Св. вмца Марина\""}
{"url": "http://www.focus-news.net/news/2018/04/15/2511175/kyustendil-belogradchishkiyat-episkop-polikrap-shte-oglavi-liturgiya-za-tomina-nedelya-v-hram-sv-georgi-v-dupnitsa.html", "text": "На Томина неделя, с благословението на Негово Светейшество Софийския митрополит и Български патриарх Неофит в храм „Св. Георги“в град Дупница, архиерейска света Литургия ще бъде  оглавена от Негово Преосвещенство Белоградчишкия епископ Поликарп, викарий на Софийския митрополит, предаде репортер на Агенция \"Фокус\".. Начало: 9.00 часа. \r\nНикола ПЕТКОВ", "date": "2018.04.15", "title": "Кюстендил: Белоградчишкият епископ Поликрап ще оглави литургия за Томина неделя в храм \"Св. Георги\" в Дупница"}
{"url": "http://www.focus-news.net/news/2018/04/15/2511181/gabrovo-remont-na-patni-saorazheniya-zatrudnyava-dvizhenieto-v-uchastak-ot-patya-mezhdu-sevlievo-i-selo-draganovtsi.html", "text": "Ремонт на пътни съоръжения затруднява движението в участък от пътя между Севлиево и село Драгановци. Трафикът е пренасочен в едната лента в отсечката от км 7+331 до км 13+138. Дейностите трябва да приключат до края на октомври, съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване на работата е краят на април. От ОПУ съветват водачите да се движат с повишено внимание по пътя между селата Чехлевци и Велчевци, където от км 10+940 до км 11+550 тече преасфалтиране и запълване на дупки. В района е поставена  необходимата сигнализация, а срокът за изпълнение на дейностите е края на август. Пропаднал участък затруднява предвижването и по пътя между Габрово и село Стоманеците. Свлачището е при км 7+060. Там една от лентите за движение е стеснена, поставена е сигнализация. Ремонтът ще приключи до 30 юни.\r\nЛуиза ТРАНЧЕВА", "date": "2018.04.15", "title": "Габрово: Ремонт на пътни съоръжения затруднява движението в участък от пътя между Севлиево и село Драгановци"}
{"url": "http://www.focus-news.net/news/2018/04/15/2511185/kyustendil-dvizhenieto-tryabva-da-se-osashtestvyava-s-povisheno-vnimanie-po-patya-bobov-dol-zhedna-zaradi-izgrazhdane-na-novo-trase-sled-svlachishte.html", "text": "С нормална интензивност се осъществява трафикът по автомагистрала „Струма”, по главен път Е-79, както и по направлението София – Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Слабо натоварен е трафикът по посока ГКПП „Гюешево”. Извършват се частични ремонти по пътя Кюстендил – София, в района на село Цървеняно. Ремонтите ще продължат до 18 април, водачите на моторни превозни средства трябва да се движат с повишено внимание. Поради изграждане на ново трасе от пътя Бобов дол – Жедна е въведена временна организация на движението. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства поради пропадане на пътното платно. Срокът за възстановяване на участъка е 30 юни.\r\nЛора КАЛЧЕВА", "date": "2018.04.15", "title": "Кюстендил: Движението трябва да се осъществява с повишено внимание по пътя Бобов дол – Жедна заради изграждане на ново трасе след свлачище"}
{"url": "http://www.focus-news.net/news/2018/04/15/2511173/alsat-m-makedoniya-v-kosovo-naznachiha-nov-ministar-na-vatreshnite-raboti.html", "text": "Министър-председателят на Косово Рамуш Харадинай назначи Бейтуш Гаши за нов министър на вътрешните работи, предава излъчващият на албански език скопски телевизионен канал „Алсат-М“, като пояснява, че до този момент Гаши заемаше поста заместник-министър на силите за сигурност. \r\n„Избрах за ръководител на Министерството на вътрешните работи Бейтуш Гаши, доктор на науките и професор по сигурността в Университета в Прищина. Той ще внесе в правителството ново качество и голям опит в тази изключително важна сфера за страната“, написа Харадинай в своя профил в социалната мрежа „Фейсбук“. \r\nГаши е роден през 1957 г. в Прищина и поема длъжността по предложение на „Алианс за ново Косово“. Досегашен вътрешен министър на най-младата държава на Балканите бе Фламур Сефай, който подаде оставка по искане на премиера заради ареста и депортирането на шестима турски граждани, обвинени от Анкара в членство в движението на Фетхуллах Гюлен.\r\nПоради същата причина, оставка по искане на Харадинай подаде и директорът на косовските тайни служби Дритон Гаши. Все още не е назначен негов заместник.Тереза Герова", "date": "2018.04.15", "title": "„Алсат-М“ (Македония): В Косово назначиха нов министър на вътрешните работи"}
{"url": "http://www.focus-news.net/news/2018/04/15/2511183/angelina-georgieva-nch-otets-paisiy-osem-balgari-ot-gumoshtnik-tragvat-s-titanik-za-amerika-primameni-ot-afishi-za-noviya-ray-na-planetata-i-zaradi-bednotiya.html", "text": "Осем българи от Гумощник тръгват с „Титаник“ за Америка, примамени от афиши за новия рай на планетата и заради голямата беднотия. Това каза Ангелина Георгиева в интервю за Агенция \"Фокус\" секретар-библиотекарят на Народно читалище „Отец Паисий-1927г.\" и екскурзовод Ангелина Георгиева по повод годишнината от потъването на кораба „Титаник“ през 1912 г. и загиналите българи от село Гумощник, намиращо се в Троянския балкан. Тя коментира, че общо загиналите българи в „Титаник“ са 38, а осем от тях са от малкото село Гумощник.  „Преди тръгването на „Титаник“ в селото са минавали с примамливи афиши, на които е пишело „Открийте новия рай на планетата“. Подмамени от това обещание и заради голямото тегло и беднотия, българите от Гумощник са тръгнали, като за целта са си продали земите и са взели заеми“, каза Георгиева. Тя отбеляза, че в нощта на 14 срещу 15 април 1912 г. корабът „Титаник“ потъва. По думите й след това в Гумощник е извършено  символично погребение на техни вещи и дрехи, тъй като телата им са били в океана. \r\nДеница КИТАНОВА", "date": "2018.04.15", "title": "Ангелина Георгиева, НЧ „Отец Паисий“: Осем българи от Гумощник тръгват с „Титаник“ за Америка, примамени от афиши за новия рай на планетата и заради беднотия"}
{"url": "http://www.focus-news.net/news/2018/04/15/2511182/radmila-shekerinska-ministar-na-otbranata-na-makedoniya-podgotvyame-se-za-uvelichavane-na-migrantskiya-potok-v-rezultat-ot-poslednite-sabitiya-v-siriya.html", "text": "Македония се подготвя за увеличение на мигрантския поток от Сирия в резултат от предполагаемата атака с химически оръжия и последвалите ракетни удари на САЩ, Великобритания и Франция.Това заяви вицепремиерът и министър на отбраната на югозападната ни съседка Радмила Шекеринска, предава Радио „Свободна Европа“ в македонската си редакция.\r\n„Това, което се случи в Сирия показва колко крехка е ситуацията със сигурността в света, и че – за съжаление, темите за мира и сигурността отново стават централни. Това показва и на нас, като малка държава, колко е важно да бъдем част от система за колективна сигурност“, подчерта Шекеринска в отговор на журналистическо запитване дали атаките в Сирия ще предизвикат нова бежанска вълна в Европа, на пътя на която стои Македония. Тереза Герова", "date": "2018.04.15", "title": "Радмила Шекеринска, министър на отбраната на Македония: Подготвяме се за увеличаване на мигрантския поток в резултат от последните събития в Сирия"}
{"url": "http://www.focus-news.net/news/2018/04/15/2511187/veliko-tarnovo-15-kilometrov-pohod-shte-se-provede-ot-selo-shemshevo-do-mestnostta-sini-vir.html", "text": "15-километров поход до местността Сини вир организират ентусиасти от групата за здравословен начин на живот TurnovoRuns. Стартовата точка на инициативата, която ще започне в 10.00 часа е кметството в село Шемшево, съобщиха за Радио „Фокус“ – Велико Търново организаторите. Причината за избор на маршрут е, че мястото е слабо познато, но много красиво и интересно. Поканен да се включи е всеки един природолюбител, който има свободен ден и иска да го посвети на полезни и приятни занимания. Организаторите предупреждават, че походът не е кръгов. Теренът, който ще бъде обходен, се определя като лесен и в похода могат да се включат цели семейства с малки деца. Хубаво е всеки да си носи храна и вода, защото ще се организират импровизирани пикници.\r\n„Фокус“ припомня, че през миналата седмица на връх Великден групата организира мащабно почистване в района на местността Ксилифор и църквата „Св. Успение Богородично“. Бяха събрани общо около 150 чувала боклук.\r\nЛуиза ТРАНЧЕВА", "date": "2018.04.15", "title": "Велико Търново: 15-километров поход ще се проведе от село Шемшево до местността Сини вир"}
{"url": "http://www.focus-news.net/news/2018/04/15/2511186/pazardzhik-magla-namalyava-vidimostta-na-mesta-v-oblastta.html", "text": "Мъгла намалява видимостта на места по главните пътища в областта. Това съобщи за Радио „Фокус“ – Пазарджик дежурният в Областно пътно управление – Пазарджик. По-гъста тя е по поречията на реките Марица, Тополница и Луда Яна, както и на АМ „Тракия“ в района на тунела \"Траянови врата\". Има и засилено полицейско присъствие по главен път I-8 от Пловдив през Пазарджик за Белово и Костенец.\r\nАлбена ЖИЛЕКОВА", "date": "2018.04.15", "title": "Пазарджик: Мъгла намалява видимостта на места в областта"}
{"url": "http://www.focus-news.net/news/2018/04/15/2511171/kathimerini-otkrita-e-chernata-kutiya-na-razbiliya-se-v-egeysko-more-mirazh-2000-5.html", "text": "Водолази от гръцкия флот откриха черната кутия на разбилия се в централната част на Егейско море изтребител „Мираж 2000-5“, съобщава електронното издание Kathimerini. Записващото устройство е намерено северно от остров Скирос, на дълбочина от 800 метра. \r\nОчаква се екип на Гръцкия център за морски изследвания да пристигне на място и да опита да извади черната кутия. Самолетът, пилотиран от 34-годишния капитан Йоргос Балтадорос, бе една от двете машини, които бяха вдигнати във въздуха в четвъртък, 12 април, за да съпроводят двойка турски изтребители F-16, които нарушиха гръцкото въздушно пространство в района между островите Лесбос и Хиос. При завръщането си в базара в Скирос, и двата самолета са летели на ниска надморска височина поради лоша видимост. \r\nГръцките въоръжени сили обявиха тридневен национален траур заради инцидента. Тереза Герова", "date": "2018.04.15", "title": "Kathimerini: Открита е черната кутия на разбилия се в Егейско море „Мираж 2000-5“"}
{"url": "http://www.focus-news.net/news/2018/04/15/2511189/pss-blagopriyatni-sa-usloviyata-za-turizam-v-planinite.html", "text": "Благоприятни са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е спокойно. Метеорологичните условия са благоприятни. Никъде няма силни ветрове. По високите части на планините, с изключение на Стара планина, условията са зимни. Там има преобладаваща снежна покривка, която е доста тежка заради високите дневни температури. Тя затруднява придвижването и крие опасности от контузии. \r\nНа Боровец и Банско днес е последен скиорски ден. Там ще работят част от пистите. Останалите ски курорти вече не работят. Съответно там и лифтовите съоръжения не работят. През изминалото денонощие не е имало инциденти с туристи.  \r\nОт ПСС напомнят, че метеорологичните условия много бързо се променят и хората трябва да се съобразяват с това. Ако се появят симптоми за развитие на гръмотевична буря, трябва да напуснат високите части и да спазват правилата за поведение в такива условия. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.15", "title": "ПСС: Благоприятни са условията за туризъм в планините"}
{"url": "http://www.focus-news.net/news/2018/04/15/2511188/faz-sled-udarite-v-siriya-parizh-planira-nova-diplomaticheska-initsiativa.html", "text": "След ракетните удари в Сирия на САЩ, Великобритания и Франция на преден план отново бе поставен въпросът за прекратяване на бушуващия от 2011 г. насам кръвопролитен конфликт, а инициативата дойде тъкмо от Париж, коментира германският национален ежедневник Die Frankfurter Allgemeine Zeitung. \r\nФранция обяви дипломатически ходoве в Съвета за сигурност на ООН и на равнище Европейски съюз. Министърът на външните работи Жан-Ив Льо Дриан заяви пред телевизионния канал TF1: „Ще представим инициативата още в понеделник - в Съвета за сигурност в Ню Йорк, в Брюксел по време на срещата на външните министри , и пред всички, които биха искали да се запознаят с нея\".\r\nЩо се отнася до Германия, която отказа да подкрепи военно действията на трите западни държави, то държавният глава на ФРГ Франк-Валтер Щайнмайер призова колегите си от САЩ и Русия, Доналд Тръмп и Владимир Путин, да предприемат съвместни действия за гарантиране на мира в Сирия. „Великите сили носят по-голяма отговорност. Тръмп и Путин дължат това на света“, подчерта германският президент. \r\nОт редакцията припомнят, че ударите на САЩ, Великобритания и Франция бяха в отговор на предполагаемата химическа атака срещу град Дума от 7 април. Междувременно сирийската армия обяви, че е възвърнала пълен контрол над Източна Гута, последният бастион на бунтовниците в Сирия. Тереза Герова", "date": "2018.04.15", "title": "FAZ: След ударите в Сирия: Париж планира нова дипломатическа инициатива"}
{"url": "http://www.focus-news.net/news/2018/04/15/2511194/bild-am-sonntag-sayuzat-hdshss-gubi-doverieto-na-germanskite-izbirateli-pokazva-prouchvane.html", "text": "След седмици на конфликти в управляващата нова голяма коалиция в Берлин, Съюзът (ХДС/ХСС) изглежда не отговаря на изискванията на гласоподавателите: проучване на общественото мнение показва, че воденият от канцлера Ангела Меркел политически блок губи доверието на германските граждани, пише вестник Bild am Sonntag.\r\nРезултатите от анкетата, провеждана ежеседмично от института „Емнид“ специално за изданието, показват спад от един процент на рейтинга на Съюза (ХДС/ХСС). През настоящата седмица той може да разчита на доверието на 33% от гражданите на ФРГ. \r\nСъщевременно подкрепата за Германската социалдемократическа партия (ГСДП) достига до 18%, с един повече, в сравнение с предходното проучване. \r\n„Алтернатива за Германия“ отново е трета политическа сила в страната, достигайки до 14%, с процент повече от миналата седмица. „Зелени“ падат с един процент надолу до 11%, точно колкото събира и партията „Левица“. Свободната демократическа партия (СвДП) на Кристиан Линднер събира девет процента, с един повече от предходната седмица. \r\nИнтересно е да се отбележи, че седмица преди конгреса на ГСДП мнозинството германци (57%) признават, че биха искали бившият външен министър Зигмар Габриел да продължава да играе важна роля в партията. На противоположното мнение са 24% от участвалите в проучването, 19% се въздържат от отговор.Тереза Герова", "date": "2018.04.15", "title": "Bild am Sonntag: Съюзът (ХДС/ХСС) губи доверието на германските избиратели, показва проучване"}
{"url": "http://www.focus-news.net/news/2018/04/15/2511190/pazardzhik-liturgiya-za-tomina-nedelya-se-otsluzhva-v-hramovete-v-grada.html", "text": "Литургия по повод християнския празник Томина неделя се отслужва в православните храмове в Пазарджик, предаде репортер на Радио „Фокус“ – Пазарджик. Най-много миряни се очакват в църквите „Св. Богородица“, „Св. Георги“ и „Св. Петка“ в града. С тази неделя завършва първата изключително тържествена и празнична седмица след празника Възкресение Христово. Припомня се явяването на Иисус Христос на неговите ученици, на което присъства и апостол Тома. Христос чрез уверяването, което е дал на Апостол Тома, показва, че вярата от една страна има нужда от това да бъде проверена на практика, да има едно житейско удостоверяване, но от друга страна Иисус Христос се обръща към Тома с думите: „Тома, ти повярва, защото ме видя, но блажени са тези, които са повярвали без да са ме видели”. Така Иисус Христос посочва, че много по-силна е тази вяра, която не търси физическото, сетивното уверяване. Това е посланието на деня, който всъщност възпроизвежда цялата пасхална радост от Възкресението. На този ден Иисус Христос дава специална власт на своите ученици – да прощават грехове. Чрез даването на благословията на Светия дух той „учредява” свещенството в църквата. Това е вторият главен момент в евангелското събитие на днешния ден. След като самият Иисус Христос възкръсва, побеждава смъртта, учредявайки своята църква, той дава на апостолите една специална власт за свещенодействие. Затова те да продължат неговото спасително дело вече като дело на Църквата с благодатта на Светия дух. Характерно на този ден е, че се боядисват яйца за душите на умрелите.\r\nАлбена ЖИЛЕКОВА", "date": "2018.04.15", "title": "Пазарджик: Литургия за Томина неделя се отслужва в храмовете в града"}
{"url": "http://www.focus-news.net/news/2018/04/15/2511191/politika-sarbiya-milo-dzhukanovich-veche-si-e-osiguril-glasovete-na-edna-chetvart-ot-chernogortsite.html", "text": "Председателят на управляващата в Черна гора Демократическа партия, Мило Джуканович, вече си е гарантирал гласовете на една четвърт от избирателите, които ще гласуват на президентските избори. Те идват от малцинствените общности в страната - бошняци, албанци, хървати и роми, отбелязва белградското електронно издание „Политика“.\r\nВ навечерието на президентските избори представители на тези национални общности обявиха, че ще гласуват за Джуканович, и че нито един от останалите шестима претенденти за поста не може да разчита на подкрепата им. \r\nВ рамките на предизборната кампания Джуканович обеща на своите поддръжници членство на Черна гора в Европейския съюз, по-добър живот за пенсионерите и младите хора, докато към съперниците си той изпрати следното съобщение:\r\n„Ако спечели опозицията, това ще доведе до отмяна на решенията, които вече сме взели. Те ще отменят решението за признаване на Косово, което е важен въпрос за регионалната стабилност. Те ще отменят решението за пътя ни към Европейския съюз. Ще отменят санкциите срещу Русия и е ясно, че биха оспорили дори решението за независимост. Те са готови да продадат Черна гора за шепа долари. Така че на тези избори трябва да кажем „не“. Не предавайте националните интереси\".Тереза Герова", "date": "2018.04.15", "title": "„Политика“ (Сърбия): Мило Джуканович вече си е осигурил гласовете на една четвърт от черногорците"}
{"url": "http://www.focus-news.net/news/2018/04/15/2511184/veliko-tarnovo-sveta-liturgiya-po-povod-tomina-nedelya-se-otsluzhva-v-katedralniya-hram-rozhdestvo-bogorodichno.html", "text": "Света литургия по повод Томина неделя се отслужва в Катедралния храм „Рождество Богородично“ в града, предаде репортер на Радио „Фокус“ – Велико Търново. Богослужения има и във всички останали действащи православни църкви от региона. Според църковните традиции днешният ден, наречен още Празна, или Светла неделя, поставя завършека на Великденския празничен цикъл. Етнографът от Историческия музей в Горна Оряховица Теменуга Йорданова припомни, че цялата настояща седмица се нарича празна, заради забраната да се захваща каквато и да е работа. Томина неделя е църковен празник, който е свързан с първите появи на Христос сред учениците му. Когато мълвата за изчезването на тялото на Христос се разпространила, само апостол Тома не повярвал. На осмия ден след възкръсването си сам Иисус му се явил и го накарал да се убеди в истината. Оттогава остава израза „Тома неверни“, а денят е наречен Томина неделя.\r\nЛуиза ТРАНЧЕВА", "date": "2018.04.15", "title": "Велико Търново: Света литургия по повод Томина неделя се отслужва в Катедралния храм „Рождество Богородично“"}
{"url": "http://www.focus-news.net/news/2018/04/15/2511197/sport-srebro-za-taseva-v-pezaro-vladinova-ostana-sedma-v-mnogoboya.html", "text": "Катрин Тасева спечели сребърен медал в многобоя на турнира от Световната купа по художествена гимнастика в Пезаро (Италия). Другата българка Невяна Владинова, която доскоро се възстановяваше от контузия и това бе първо състезание за сезона, допусна грешка в съчетанието си с лента и не се класира за финала на този уред.\r\nКатрин Тасева ще играе на всичките четири финала на отделните уреди днес, а Владинова на обръч, топка и бухалки.\r\nПобедителка в многобоя стана рускинята Дина Аверина. Трета е Линой Ашрам от Израел.", "date": "2018.04.15", "title": "Спорт: Сребро за Тасева в Пезаро, Владинова остана седма в многобоя"}
{"url": "http://www.focus-news.net/news/2018/04/15/2511196/ministar-ekaterina-zaharieva-ne-ochakvam-udarat-v-siriya-da-vloshi-otnosheniyata-mezhdu-sofiya-i-moskva.html", "text": "Не очаквам ударът в Сирия да влоши отношенията между София и Москва. Това каза вицепремиерът и министър на външните работи Екатерина Захариева в предаването „Тази събота и неделя“ по бТВ.\r\n„България е част от ЕС и НАТО и международната общност и няма как да приветстваме и да сме доволни от използването на химическо оръжие. Това, което силно се надявам е да се стигне най-сетне до решение и резолюция на Съвета за сигурност и да се върнем към международното право“, допълни Захариева. По думите ѝ използването на химическо оръжие е било \"червената линия, престъпена за пореден път\", а с атаката в Сирия демократичната международна общност е показала, че не може да търпи повече.  \r\n„Много важно е това, което се стреми цялата международна общност, включително и България е да се премине към изпълнение на резолюцията на ООН, а това именно е плавният политически преход. Неслучайно, ако прочетете внимателно и в общото изявление на ЕС, и на НАТО, и в нашето се призовава към възобновяване на политически диалог“, каза Захариева и допълни, че решението в Сирия трябва да е политическо, а не военно.\r\nСпоред нея атаката в Сирия няма да компрометира разследването за химическо оръжие там. „Надявам се да се окаже пълно съдействие от страна на режима на експертите, които са там. Решението да се изпратят експерти от Организацията за забрана на химическо оръжие беше мярка след като не беше постигнато съгласие за експертна мисия на ООН“, допълни Захариева. Във връзка с реакцията на Русия и твърдението ѝ, че атаката в Сирия е нарушаване на международните норми, Захариева коментира, че международното право е било нарушено с извършването на поредната химическа атака. „Разбира се, че не е идеална ситуацията, в която няма решение на Съвета за сигурност за извършване на тези удари“, каза Захариева. Според нея ескалацията между САЩ и Русия е налице. „Това, което се случва в момента в ООН. Знаете, че вчера Русия предложи резолюция за осъждане, очаквано тя не беше приета. Днес Франция, заедно с Великобритания и САЩ, но по инициатива на Франция ще предложат план за Сирия, свързан с възобновяване на експертната мисия за независима оценка на това, което се случи там. Много се надявам да се върнем на масата на дипломацията, към Женевския процес и резолюцията на ООН от 2015 г. за политическо решение в Сирия и всъщност това да бъде нова глава, т.е. връщане към старите решения, които за съжаление не се изпълняват повече от година“, допълни Захариева. Тя посочи, че не очаква конкретно този удар да влоши отношенията между София и Москва. На въпрос дали ще има посещение на президента Владимир Путин в България, Захариева отговори, че няма дати за такова, но уточни, че ще има посещение на държавния глава Румен Радев в Руската федерация.", "date": "2018.04.15", "title": "Министър Екатерина Захариева: Не очаквам ударът в Сирия да влоши отношенията между София и Москва"}
{"url": "http://www.focus-news.net/news/2018/04/15/2511192/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-ilinden-i-gkpp-kulata.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва преминаването и на моторни превозни средства през ГКПП „Кулата“, както и на останалите пунктове по българо-гръцката граница.\r\nЛора КАЛЧЕВА", "date": "2018.04.15", "title": "Благоевград: Без проблеми се осъществява преминаването на моторни превозни средства през ГКПП „Илинден“ и ГКПП „Кулата“"}
{"url": "http://www.focus-news.net/news/2018/04/15/2511202/razgrad-27-godishna-zhena-i-nepalnoleten-mladezh-sa-v-bolnitsa-sled-kato-sa-stanali-zhertva-na-poboy-v-selo-lavino.html", "text": "27-годишна жена и непълнолетен младеж са в болница, след като са станали жертва на побой в село Лъвино. Това съобщиха от ОДМВР - Разград.Жената и 17-годишният младеж са в болница, след като съпругът на жената нахлул в къщата ѝ около 00.10 часа тази сутрин. 34-годишният ѝ съпруг с инициали Б. Б. от град Исперих влязъл със сила в къщата на Н. Б. в село Лъвино. Двамата имали сключен граждански брак, но не съжителствали заедно. Б.Б. нанесъл удари със стъклена бутилка, малък нож и юмруци на Н.Б., както и на намиращия се на адреса тийнейджър с инициали Ш.Ш. от Лъвино. Вследствие на нанесения побой жената е с порезна рана в областта на корема и дясната ръка, момчето е с порезна рана на главата. Двамата пострадали са настанени в МБАЛ - Исперих без опасност за живота. По случая е образувано досъдебно производство.", "date": "2018.04.15", "title": "Разград: 27-годишна жена и непълнолетен младеж са в болница, след като са станали жертва на побой в село Лъвино"}
{"url": "http://www.focus-news.net/news/2018/04/15/2511200/mkd-makedoniya-pobeda-za-milo-dzhukanovich-v-parviya-krag-na-prezidentskite-izbori-shte-oznachava-stapka-napred-kam-putinizatsiyata-na-cherna-gora.html", "text": "Победа за Мило Джуканович в първия кръг на президентските избори ще означава стъпка напред към путинизацията на Черна гора. Това заяви лидерът на движението УРА (Уједињена реформска акција) Дритан Абазович пред скопското електронно издание МКД, подчертавайки, че има сериозни шансове за провеждането на втори тур на гласуването за държавен глава. \r\n„Мисля, че има сериозни шансове за втори тур, защото имаме (Младен) Боянич, кандидат на голяма част от опозицията и (Драгиния) Вуксанович, които претендират за черногорския електорат. Много ще зависи от това чия кандидатура в първия кръг ще успее със своя чар да привлече част от избирателите\", заяви Абазович.\r\nВъпреки това, съгласно думите му, евентуална победа на Мило Джуканович в първия кръг ще бъде потвърждение на това, че Черна гора върви към путинизация и ергоганизация. \r\n„Ако Джуканович спечели в първия кръг това ще бъде голямо поражение за демокрацията в Черна гора, защото това ще бъде още едно потвърждение, че Черна гора бавно, но сигурно върви към путинизация и ердоганизация. Това ще потвърди, че демократичната система за смяна на властта не работи тук“, коментира черногорският политик от албански произход. \r\nКандидатите за президент на Черна гора са общо седем. Първият в списъка е Марко Милачич („Истинската Черна гора“), втори – Младен Боянич („Демократичен фронт“), трето – Хазбия Калач („Партия на справедливостта и помирението“), четвърти – Василие Миличкович („Гражданска акция“ и Партия на пенсионерите, инвалидите и реституираните), пети – Добрило Дедеич („Сръбска коалиция“), шеста – Драгиния Вуканович (Социалдемократическа партия), а на седма позиция в бюлетината е е Мило Джуканович (Демократична партия на социалистите).Тереза Герова", "date": "2018.04.15", "title": "МКД (Македония): Победа за Мило Джуканович в първия кръг на президентските избори ще означава стъпка напред към путинизацията на Черна гора"}
{"url": "http://www.focus-news.net/news/2018/04/15/2511203/predsedatelyat-na-ns-tsveta-karayancheva-shte-uchastva-v-globalna-parlamentarna-konferentsiya-organizirana-ot-grupata-na-svetovnata-banka-i-mezhdunarodniya-valuten-fond-vav-vashington.html", "text": "Председателят на Народното събрание Цвета Караянчева ще участва в Глобална парламентарна конференция, организирана от Групата на Световната банка и Международния валутен фонд във Вашингтон. Това съобщиха от пресцентъра на Народното събрание. Във форума ще вземе участие и председателят на Комисията по бюджет и финанси Менда Стоянова. Събитието ще се проведе на 16 и 17 април 2018 г. във Вашингтон (САЩ). \r\nНа 16 април 2018 г. председателят на българския парламент ще участва в Специалната сесия с участие на ръководството на Международния валутен фонд и Групата на Световната банка в централата на организацията във Вашингтон. Изказвания е предвидено да направят управляващият директор на МВФ Кристин Лагард и президентът на ГСБ Джим Йонг Ким. По-късно Цвета Караянчева ще разговаря с главния изпълнителен директор в Световната банка Кристалина Георгиева. \r\nПредседателят на Народното събрание ще изнесе реч по време на пленарното заседание на високо равнище за председателите на парламенти, посветено на темата „Добро управление и ролята на законотворците“. \r\nНа 17 април 2018 г., в рамките на работното си посещение в САЩ, председателят на парламента Цвета Караянчева ще проведе среща с председателя на Камарата на представителите на Конгреса на САЩ Пол Раян. \r\nПо време на визитата си в САЩ Караянчева ще разговаря и с представители на различни неправителствени организации. Председателят на Народното събрание ще се срещне и с представители на българската общност в САЩ.", "date": "2018.04.15", "title": "Председателят на НС Цвета Караянчева ще участва в Глобална парламентарна конференция, организирана от Групата на Световната банка и Международния валутен фонд във Вашингтон"}
{"url": "http://www.focus-news.net/news/2018/04/15/2511168/daily-news-hungary-desetki-hilyadi-ungartsi-prizovaha-s-protest-za-provezhdaneto-na-novi-chestni-izbori-v-stranata.html", "text": "Десетки хиляди граждани на Унгария се събраха по улиците на столицата Будапеща в знак на протест срещу резултатите от парламентарните избори в страната, предава  Daily News Hungary. \r\nДемонстрантите, недоволни от победата на Виктор Орбан във вота от миналата седмица, протестираха в столицата в събота, призовавайки за провеждането на нови „честни\" избори. Организаторите на акцията под наслов „Ние сме мнозинството! - Протест за демокрация\", поясниха в съобщение в социалната мрежа „Фейсбук“, че настояват за преразглеждане на резултатите от преброяването на бюлетините, нов избирателен закон и повече свобода за медиите. \r\nТе призоваха също така за съвместни действия на опозиционните партии срещу правителството.Тереза Герова", "date": "2018.04.15", "title": "Daily News Hungary: Десетки хиляди унгарци призоваха с протест за провеждането на нови „честни“ избори в страната"}
{"url": "http://www.focus-news.net/news/2018/04/15/2511205/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-april-2018-g.html", "text": "„Софийска вода” временно ще прекъсне водоснабдяването в  някои части на столицата на 16 април 2018 г.Това съобщиха от пресцентъра на дружеството. \r\nНа 16 април 2018 г. (понеделник), във връзка с остраняване на авария на уличен водопровод под ул. „Околовръстен път“ кв. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nЮжна част на бул. „Околовръстен път“ между пътя за лифт „Симеоново“ до бул. „България“ – „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“ \t\r\nЖСК Малинова долина\r\nкв. Витоша – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплекси: „Макси“, „Преслав“ и „Градина“\r\nкв. Мирчо Драганов - карето между: бул. „Черни връх“ от №91 до №151,                   ул. „Димитър    Манев“, ул. „ген. Иван Колев“ и бул. „Околовръстен път“\r\nкв. Манастирски ливади изток – карето между ул. „Луи Айер“, ул. „Шарл Шампо“,  бул. „Околовръстен път“ и ул. „Йордан Бакалов Стубел“  \r\nАлтернативно водоснабдяване с водоноски, ще бъде осигурено на адреси:\r\nбул. „Околовръстен път“ №127  - „Сити Клиник“ - от 10:00ч. до 22:00ч. на 16 април 2018г.\r\nв.з. Киноцентъра III част на ул. „Градина“ №23  Частно езиково училище „ЕСПА“ - от 10:00ч. до 19:00ч. на 16.04.2018г.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: \r\nЖСК Малинова долина – пред бл. 29 от 22:00ч на 16.04.2018г.\r\nкв. Манастирски ливади изток – ул. „Луи Айер“ колелото на автобуса от 22:00 ч на 16.04.2018г.\r\nНа 16 април 2018 г. (понеделник), във връзка с подмяна на пожарен хидрант и спирателен кран на ул. „Иван Сусанин“ кв. „Манастирски ливади“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Ген. Стефан Тошев“, ул. „Българска легия“, ул. „Ралевица“, ул. „Мур“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Сусанин“ ъгъла с ул. „Родопски извор“.\r\nНа 16 април 2018 г. (понеделник), във връзка с подмяна на спирателен кран на бул. „Евлоги и Христо Георгиеви“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nпо бул. „Евлоги и Христо Георгиеви“  от ул. „Шипка“  до  бул. „Янко Сакъзов“ \r\nпо ул. „Върбица“ от бул. „Евлоги и Христо Георгиеви“  до  ул. „Проф. Асен Златаров“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №167.\r\nНа 16 април 2018 г. (понеделник), във връзка с изключване на уличен водопровод на бул. „Лазар Михайлов“ кв. „Бенковски“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на:\r\nпо бул. „Лазар Михайлов“  от ул. „Глас народен“  до  №149 , ул. „Напредък“ и ул. „Геле Китов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Лазар Михайлов “ ъгъла с ул. „Геле Китов“.\r\nНа 16 април 2018 г. (понеделник), във връзка с подмяна на сградно водопроводно отклонение на ул. „Васил Левски“ вилна зона „Кокалянски ханчета“ с. Кокаляне, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nВилна зона „Кокалянски ханчета“ - ул. „Васил Левски“, ул. „Петър Берон“, ул. „Люляците“, ул. „Ведена“, ул.“Валозите“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Петър Берон“.\r\nНа 16 април 2018 г. (понеделник), във връзка с подмяна на сградно водопроводно отклонение на ул. „Росен“ местност „Гърдова глава“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Ботко войвода“ от ул. „Росен“ до ул. „Манол Тодоров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ботко войвода “ ъгъла с ул. „Росен“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.15", "title": "„Софийска вода” временно ще прекъсне водоснабдяването в  някои части на столицата на 16 април 2018 г."}
{"url": "http://www.focus-news.net/news/2018/04/15/2511201/blagoevgrad-nad-170-sastezateli-ot-tsyalata-strana-uchastvat-vav-vtoroto-izdanie-na-turnira-po-vodno-spasyavane.html", "text": "Над 170 състезатели от цялата страна участват във второто издание на турнира по водно спасяване, което се провежда в Благоевград, предаде репортер на Радио „Фокус“ - Пирин. Турнирът беше открит вчера от зам.-кмета на Благоевград Емилия Тунева. Сред официалните гости бяха световните шампиони по водно спасяване Теодора Томова и Емилия Юрукова, Антон Налбанов, директор на Дирекция „Водноспасителна служба“ към БЧК и др. Организатори са „Водноспасителна служба“ към НС на БЧК и Дружество водни спасители и Община Благоевград. \r\nДнес ще бъдат финалите и церемонията по награждаване, като състезанията започнаха в 10.00 часа. От тази година патрон на инициативата е Ичко Войвода, а статуетка-пластика с неговия лик ще бъде връчвана на победителите, класирали се на първо място. Във второто издание на турнира по Водно спасяване участват 19 отбора и около 170 състезатели от цялата страна. Представителите са от Велико Търново, Сандански, София и София област, Варна, Смолян, Севлиево, Академия на МВР, Добрич, Русе и Бургас.\r\nЛора КАЛЧЕВА", "date": "2018.04.15", "title": "Благоевград: Над 170 състезатели от цялата страна участват във второто издание на турнира по водно спасяване"}
{"url": "http://www.focus-news.net/news/2018/04/15/2511204/doklad-na-es-organiziranata-prestapnost-i-koruptsiyata-ostavat-sinonim-za-vsyaka-darzhava-ot-zapadnite-balkani.html", "text": "Организираната престъпност и корупцията остават синоним за всяка държава от Западните Балкани. Това се казва в документ на Брюксел, който ще бъде публикуван на 17 април в Страсбург, отбелязва скопското електронно издание „Локално“, като се позовава на Радио „Свободна Европа\", чиято редакция разполага с копие от текста.\r\nСледващата седмица Европейската комисия ще обяви Пакет за разширяване, който оценява ситуацията в страните, които искат да се присъединят към 28-членния блок. В документа се подчертава, че проблемни точки в страните от региона остават онези, свързани с върховенството на закона. \r\nПубличната администрация в страните в региона остава слаба и напредъкът в областта на свободата на изразяване е малък или никакъв. В текста за пореден път се подчертава, че двустранните спорове остават основни пречки в процеса на евроинтеграция, и в предходния период не е постигнато нито един резултат в решаването открити въпроси между съседните държави.\r\nТазгодишният „шампион\" ще бъде Албания, която ще получи препоръка за започване на преговори за присъединяване, а според Радио „Свободна Европа\" Македония ще получи същата препоръка. \r\nЗа Черна гора се казва, че е постигнала много на хартия, но нищо на практика, а за Босна и Херцеговина – че отново забавя процеса на реформи. \r\nПътят на Сърбия към ЕС продължава да бъде обвързан от преговорите за нормализиране на отношенията с Косово.\r\nВъв връзка с Македония, в проекта доклада се изтъква, че за по-нататъшен напредък на държавата решаващи фактори са запазване и задълбочаване на инерцията в процеса на спешните приоритети за реформи. ЕК изразява готовност да подкрепи този процес в областта на съдебната власт, основните права и свободи, и сигурността на държавата.\r\nПозовавайки се на мерките, предприети в областта на миграцията, в документа се заключава, че помощта на Брюксел за региона е довела до отслабване на миграционни вълни. В тази връзка се признава ролята на Сърбия и Македония, които в документа са определени като „доверени партньори\" в тази област. Но ЕК смята, че има място за безпокойство, когато става дума за трафик на хора и мигранти.Тереза Герова", "date": "2018.04.15", "title": "Доклад на ЕС: Организираната престъпност и корупцията остават синоним за всяка държава от Западните Балкани"}
{"url": "http://www.focus-news.net/news/2018/04/15/2511207/vitseprezidentat-iliyana-yotova-shte-poseti-oblast-silistra-na-16-i-17-april.html", "text": "Вицепрезидентът Илияна Йотова ще бъде гост на 16 април от 15.00 часа на Професионална гимназия по стопанско управление, администрация и услуги „Атанас Буров“ в Силистра. Това съобщиха от прессекретариата на държавния глава. Там тя ще разговаря с абитуриенти от учебното заведение. В 16.30 часа вицепрезидентът ще посети Регионалния исторически музей в града.\r\nНа 17 април в 10.00 часа в село Проф. Иширково (област Силистра) Илияна Йотова ще участва в тържествената церемония по случай 150-годишнината от рождението на проф. Анастас Иширков - основоположник на географската наука в България, и 75-годишнината, откакто селото носи неговото име. В 13.00 часа Илияна Йотова ще посети ЗК „Нива - 93“. Една от най-големите кооперации в региона тази година отбелязва своята 25-а годишнина.", "date": "2018.04.15", "title": "Вицепрезидентът Илияна Йотова ще посети област Силистра на 16 и 17 април"}
{"url": "http://www.focus-news.net/news/2018/04/15/2511210/sliven-slabo-zemetresenie-e-registrirano-v-blizost-do-selo-panaretovtsi-snoshti.html", "text": "Слабо земетресение е регистрирано в близост до село Панаретовци снощи. Това сочи справка на сайта на Националния институт по геология, геодезия и география (НИГГГ) към БАН. Трусът е с магнитуд 2.7 по скалата на Рихтер и е с дълбочина 4.5 км. Земетресението е регистрирано в 19.50 часа снощи.", "date": "2018.04.15", "title": "Сливен: Слабо земетресение е регистрирано в близост до село Панаретовци снощи"}
{"url": "http://www.focus-news.net/news/2018/04/15/2511193/dots-petya-bankova-etnolog-yaytsata-za-martvite-na-tomina-nedelya-ne-se-izpisvat-a-se-boyadisvat-samo-v-cherveno.html", "text": "Яйцата за мъртвите на Томина неделя не се изписват, а се боядисват само в червено. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН), в интервю за Агенция „Фокус“ за Томина неделя. Доц. Банкова допълни, че яйцата са само в червено и символизират Христовата кръв. Тя поясни, че боядисването на яйца за мъртвите на Томина неделя е обичайна практика. Доц. Банкова обясни още, че в този ден възрастните жени, а не момите и младите невести, боядисват червени яйца, които този път раздават за Бог да прости душите на мъртвите. \"В този обичай виждаме отразена едновременно и религиозната подплънка на вярванията, но същевременно с това и приемствеността между живите и покойниците, които заедно с нас трябва да отбележат и нашите празници\", обясни доц. Банкова. \r\nДеница КИТАНОВА", "date": "2018.04.15", "title": "Доц. Петя Банкова, етнолог: Яйцата за мъртвите на Томина неделя не се изписват, а се боядисват само в червено"}
{"url": "http://www.focus-news.net/news/2018/04/15/2511199/inzh-tonka-atanasova-riosv-burgas-previshenie-na-dannite-za-zamarsyavane-na-vazduha-v-grada-ima-samo-po-pokazatel-fini-prahovi-chastitsi.html", "text": "Превишение на данните за замърсяване на въздуха в Бургас има само по показател фини прахови частици и само в кв. „Долно Езерово“. Това каза за Радио „Фокус“ – Бургас инж. Тонка Атанасова, директор на РИОСВ - Бургас. По думите ѝ това е проблем от години, тъй като битовото отопление в квартала през зимния сезон е предимно на твърди горива. А Община Бургас вече е предприела мерки по ограничаване на използването на такива горива.\r\n„Общо 22 броя превишения са отчетени през януари т.г. и 10 броя през март. В топлите месеци нямаме данни за увеличение и на този показател“, допълни Атанасова. Тя уточни, че може да коментира само за местата,  където има пунктове за мониторинг, разположени на териториите, контролирани от РИОСВ – Бургас, които са част от Националната система за мониторинг към Изпълнителна агенция по околна среда – София.\r\nВеселина НИКОЛОВА", "date": "2018.04.15", "title": "Инж. Тонка Атанасова, РИОСВ - Бургас: Превишение на данните за замърсяване на въздуха в града има само по показател фини прахови частици"}
{"url": "http://www.focus-news.net/news/2018/04/15/2511209/chez-razshiryava-obhvata-na-programata-stani-stipendiant-na-chez-i-shte-dava-stipendii-na-studenti-ot-elektrotehnicheski-spetsialnosti.html", "text": "Групата ЧЕЗ в България разширява обхвата на програмата „Стани стипендиант на ЧЕЗ“, като от настоящата година в нея вече ще могат да участват и студенти от електротехнически специалности. Това съобщиха от пресцентъра на ПП ЧЕЗ. Целта е да се повиши популярността на тези специалности сред младите хора и да им се покаже, че те имат перспективи за развитие в енергийния сектор и в България, който през последните години претърпява изключително динамични промени. \r\n„Чрез програмата „Стани стипендиант на ЧЕЗ“ за ученици и студенти се надяваме да ги мотивираме да изберат професията на енергетика за своя съдба. Българската енергетика и българското общество имат нужда от младите си таланти“, каза Карел Крал, регионален мениджър на ЧЕЗ за България.\r\nВ конкурса могат да кандидатстват всички студенти от технически висши учебни заведения на територията на Западна България. Всяка година компанията ще предоставя стипендии на трима изявени студенти, класирани на конкурсен принцип и на база обявените критерии, които са публикувани на сайта www.stipendiant.com. Указанията за кандидатстване и сроковете ще бъдат предоставени и на предстоящата сесия на „ЧЕЗ Академия“, която ще се проведе на 26 април 2018 г. в новия Технически учебен център на „ЧЕЗ Разпределение България“.\r\nКонкурсът „Стани стипендиант на ЧЕЗ“ е част от дългосрочна политика на дружеството за насърчаване на професионалното образование в България. Той стартира през 2012 г. и бе насочен към ученици от 12 клас на професионалните технически гимназии на територията на Западна България. Досега в състезанието са кандидатствали над 750 ученици, от които 49 са получили стипендии. Повече подробности за конкурса и правилата може да бъде намерени на сайта: www.stipendiant.com.", "date": "2018.04.15", "title": "ЧЕЗ разширява обхвата на програмата „Стани стипендиант на ЧЕЗ“ и ще дава стипендии на студенти от електротехнически специалности"}
{"url": "http://www.focus-news.net/news/2018/04/15/2511198/pazardzhik-konstantiyskiyat-episkop-yakov-oglavi-arhiereyska-sveta-liturgiya-na-v-hram-sv-nikolay-vav-vetren.html", "text": "Негово преосвещенство Константийският епископ Яков оглави архиерейска света Литургия на Томина неделя  в храм „Св. Николай“ в град Ветрен, съобщиха за Радио „Фокус“ – Пазарджик от Архиерейското наместничество в Пазарджик. \r\nПрез първата неделя след Великден християните почитат паметта на един от дванадесетте Христови ученици – свети апостол Тома. След своето възкресение Иисус Христос се явил на учениците, но апостол Тома не бил сред тях. Като го срещнали апостолите му казали: „Видяхме Господа“, но той не искал да им повярва. И казал: „Ако не видя на ръцете му раните от гвоздеите и не сложа ръка на ребрата му, няма да повярвам“. Оттам идва и прозвището Неверни, с което е известен свети апостол Тома. Томина неделя е последният ден от седмицата след Великден, наречена Светла. Седемте дни след Великден се наричат още Празна неделя, защото е „празна“ откъм работа – в тези дни не се работи. Според стара традиция на Томина неделя жените повторно боядисват яйца и ги раздават за душите на покойните си близки. Имен ден празнуват: Тома, Томислав, Томислава.\r\nАлбена ЖИЛЕКОВА", "date": "2018.04.15", "title": "Пазарджик: Константийският епископ Яков оглави архиерейска света Литургия на в храм „Св. Николай“ във Ветрен"}
{"url": "http://www.focus-news.net/news/2018/04/15/2511206/dots-petya-bankova-etnolog-v-ponedelnika-sled-tomina-nedelya-dobitak-ne-se-vpryaga.html", "text": "В понеделника след Томина неделя добитък не се впряга. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН), в интервю за Агенция „Фокус“ за Томина неделя. \"В Добруджа мъжете и жените отново не работят, за да не се разболеят от болестта топалък. Тя означава от турски куц, т.е. да не окуцяват и осакатяват както хората, така и животните, а куцото животно не може да изпълнява своите функции\", каза тя. По думите ѝ в Добруджа наричат този ден „Софинден“, „София“, „Сувинден“, а православната ни църква отбелязва св. София, премъдрост Божия. \"Интересна информация за този понеделник след Томина неделя получаваме и от проф. Рачко Попов, според когото пък в този ден не бива да се консумират яйца, за да не излизат циреи и пъпки по тялото. Добре е да се вслушаме в този рационален опит на българина, натрупан през вековете, защото яйцето е вкусно и полезно, но всяко прекалено нещо може да доведе до някакви рискове\", допълни етнологът. \r\nДеница КИТАНОВА", "date": "2018.04.15", "title": "Доц. Петя Банкова, етнолог: В понеделника след Томина неделя добитък не се впряга"}
{"url": "http://www.focus-news.net/news/2018/04/15/2511212/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Интензивен е трафикът по автомагистрала „Струма“ и главен път Е-79. Навън е предимно слънчево, пътните настилки в областта са сухи. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Движението от км 388+897 до км 389+244 (кривия тунел) се извършва в една лента за движение, поради извършване на проучвателно -проектантски работи. Движението на МПС се осъществява съгласно поставените пътни знаци и се регулира от сигналисти. Срокът е до 05.00 часа на 17 април.\r\nЛора КАЛЧЕВА", "date": "2018.04.15", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/04/15/2511214/mvr-petima-dushi-sa-zaginali-a-30-sa-postradali-pri-katastrofi-v-stranata-prez-izminaloto-denonoshtie.html", "text": "Петима души са загинали, а 30 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 18 тежки пътнотранспортни произшествия. В София са регистрирани 53 леки и две тежки катастрофи, при които са пострадали двама души.", "date": "2018.04.15", "title": "МВР: Петима души са загинали, а 30 са пострадали при катастрофи в страната през изминалото денонощие"}
{"url": "http://www.focus-news.net/news/2018/04/15/2511216/pazardzhik-turnir-po-fitnes-i-kulturizam-se-provezhda-v-grada.html", "text": "В града се провежда Турнир „Хеброс“ за фитнес и културизъм, организиран от Българска бодибилдинг и фитнес федерация. Това съобщи за Радио „Фокус“ – Пазарджик Никола Гюлеметов, инструктор и бодибилдинг-национал при ветераните и организатор на проявата. Състезанието е в ДКТ „Константин Величков“ в града. Това е първият по рода си турнир в Пазарджик, който се провежда и в памет на Стоил Стоилов, родом от Пазарджик, който е заслужил майстор на спорта и многократен републикански и балкански и международен шампион по културизъм. Право на участие в турнира имат всички състезатели от клубовете и членове на Федерацията. До участие няма да бъдат допуснати претенденти, които не представляват клуб – нямат клубна принадлежност или клуба, който представляват, не е член на Федерацията, такива, които не са изпълнени изискванията относно членския внос на клуба за настоящата и предходни години, както и участвали в международни състезания, които не са под егидата на IFBB. „В турнира могат да вземат участие младежи и девойки до 23-годишна възраст, като те ще бъдат разделени в следните категории: Девойки – бикини фитнес, Младежи – бодибилдинг, Жени – бикини фитнес до 166 см и над 166 см и Мъже – физик до 179 см и над 179 см и бодибилдинг до 80 кг, до 90 кг и над 90 кг. Изискванията за състезателите преди началото на турнира са да са с облеклото съгласно правилника, с което ще участват на състезанието, да имат налично  CD/DVD с музикалния съпровод за волното съчетани и да представят  документи за периодичен и предсъстезателен медицински преглед4, уточни Гюлеметов. Финансовите изисквания към претендентите са да имат платен годишен членски внос за клуб от 250 лв., годишна такса за лиценз от 10 лв., такса за участие – 25 лв., годишна такса за картотека – 10 лв., внос контестация – 50 лв., като всички разходи по участието като пътни, храна, хотел са за сметка на участниците. За призовите места са предвидени купи, медали и грамоти.\r\nАлбена ЖИЛЕКОВА", "date": "2018.04.15", "title": "Пазарджик: Турнир по фитнес и културизъм се провежда в града"}
{"url": "http://www.focus-news.net/news/2018/04/15/2511211/angelina-georgieva-nch-otets-paisiy-golyam-e-interesat-kam-pametnika-kenotaf-na-zaginalite-balgari-pri-potavaneto-na-titanik-v-gumoshtnik.html", "text": "Голям е интересът към паметника-кенотаф на загиналите при потъването на „Титаник“ в Гумощник. Това каза Ангелина Георгиева, секретар-библиотекар на Народно читалище „Отец Паисий 1927 г.“ и екскурзовод, в интервю за Агенция „Фокус“ по повод годишнината от потъването на кораба „Титаник“ през 1912 г. и загиналите българи от село Гумощник, намиращо се в Троянския балкан. Георгиева поясни, че паметникът-кенотаф се намира в църквата „Св. Николай Летни“ в Гумощник. „Идеята най-вероятно идва от техните близки. Най-вероятно паметникът е създаден няколко години след потъването на „Титаник“. На преден план са изписани имената на осмината удавени, а от дясно на паметника пише: „В памет на удавените в Атлантическия океан, в парахода „Титаник“, 2 април 1912 г.“. Датата на паметника е по стар стил, иначе по нов това се е случило на 14 срещу 15 април“, обясни Георгиева. Тя поясни, че обикновено паметта на загиналите в кораба се почита със свещи и цветя. „Някой път се отслужва панихида, но сега липсват свещеници, които да го направят“, допълни Георгиева. „Макар че искам Гумощник да бъде запомнен с войнишките паметници, с църквата „Св. Николай Летни“ и с килийното училище, редовно посетителите питат първо за паметника на загиналите в парахода „Титаник“. Най-вероятно Гумощинк стана прочуто с този паметник“, допълни Ангелина Георгиева. \r\nДеница КИТАНОВА", "date": "2018.04.15", "title": "Ангелина Георгиева, НЧ „Отец Паисий“: Голям е интересът към паметника-кенотаф на загиналите българи при потъването на „Титаник“ в Гумощник"}
{"url": "http://www.focus-news.net/news/2018/04/15/2511208/ria-novosti-kandidat-prezident-na-cherna-gora-obeshta-podobryavane-na-otnosheniyata-s-rusiya.html", "text": "В интервю за РИА Новости Младен Боянич, кандидат-президент на Черна гора от партията „Демократичен фронт“, обяви намеренията си да работи за подобряване на отношенията с Русия, като подчерта, че санкциите срещу Москва са в ущърб на страната му.\r\nЕдин от приоритете на Боянич е също бързо присъединяване на Черна гора към Европейския съюз. „Надявам се, че това няма да попречи на отношенията ни с Русия, ще се старая те да се подобрят, да се нормализират, а въпросът за санкциите – да остане в миналото. Те не бяха необходими, уверен съм, че ЕС и Черна гора ще разберат, че никой няма полза от тях, само вреда“.\r\nВ неделя, 15 април, в Черна гора се провеждат президентски избори – трети след обявяването на независимостта през 2006 г.  Право на глас има 532 599 граждани, които ще имат възможност да упражнят правото си в общо 1 214 избирателни секции, оставащи на тяхно разположение от 7:00 до 20:00 часа.\r\nКандидатите за президент са общо седем. Първият в списъка е Марко Милачич („Истинската Черна гора“), втори – Младен Боянич („Демократичен фронт“), трето – Хазбия Калач („Партия на справедливостта и помирението“), четвърти – Василие Миличкович („Гражданска акция“ и Партия на пенсионерите, инвалидите и реституираните), пети – Добрило Дедеич („Сръбска коалиция“), шеста – Драгиния Вуканович (Социалдемократическа партия), а на седма позиция в бюлетината е е Мило Джуканович (Демократична партия на социалистите).Тереза Герова", "date": "2018.04.15", "title": "РИА Новости: Кандидат-президент на Черна гора обеща подобряване на отношенията с Русия"}
{"url": "http://www.focus-news.net/news/2018/04/15/2511217/blagoevgrad-tyaloto-na-32-godishen-mazh-e-otkrito-v-kvartirata-mu.html", "text": "Открито е тяло на мъж в Благоевград. Това съобщиха за Радио „Фокус“ - Пирин от МБАЛ - Благоевград. Мъжът е на 32 години и е бил на квартира на улица в близост до СУ с изучаване на чужди езици \"Св. Климент Охридски\". Той е починал преди няколко дни, но през това време не е бил потърсен от свои близки. Сигналът е подаден вчера около 19.30 часа, след като хазяйката е открила трупа. Назначена е аутопсия за установяване причините за смъртта му.\r\nЛора КАЛЧЕВА", "date": "2018.04.15", "title": "Благоевград: Тялото на 32-годишен мъж е открито в квартирата му"}
{"url": "http://www.focus-news.net/news/2018/04/15/2511215/veliko-tarnovo-s-16-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 16 см се е понижило нивото на река Дунав при Свищов през изминалото денонощие. Това съобщиха от Хидрометеорологичната станция в града. Водният стоеж на реката е 624 см, а температурата на водата 13.8 градуса. Слънчево ще е времето над българския участък на Дунав днес. В следобедните часове ще се появи висока облачност, като валежи не се очакват. Ще духа до умерен югоизточен вятър. Максималните температури ще са между 21° и 25°.", "date": "2018.04.15", "title": "Велико Търново: С 16 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/04/15/2511219/aktsenti-v-predavaneto-chudesata-na-severozapada-po-radio-fokus.html", "text": "В съвместното предаване на Радио „Фокус“ и Предприемачи ГЕРБ „Чудесата на Северозапада“ всяка седмица ви разказваме за Видин, за хората, свързали живота си с този край и с делата  си допринасящи за неговия просперитет и развитие. В днешното издание на предаването ще разговаряме с Мартин Петров, който е директор на предприятие във Видин, изградено с немски инвестиции. С него ще говорим за мерките, които предприема местната власт, за задържане на младите хора във Видин. В  „Чудесата на Северозапада“ ще извадим от архива интересни истории, посветени на Видин и Видинския край. Една такава история е свързана със създаването на първото организирано звено за гасене на пожари във Видин преди 140 години. В „Чудесата на Северозапада“ ви представяме личности, борили се  за освобождението, културното и духовното въздигане на Северозапада.  Видин е първият град, в който се изпълнява химна „Мила Родино“, а на 20 април отбелязваме 155 години от рождението на автора на текста на песента - Цветан Радославов. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.04.15", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/04/15/2511222/ministar-predsedatelyat-boyko-borisov-shte-bade-na-poseshtenie-v-prishtina-na-16-april.html", "text": "Премиерът Бойко Борисов ще бъде на посещение в Прищина на 16 април. Това съобщиха от правителствената информационна служба. Той ще проведе среща с президента на Косово Хашим Тачи, на която ще бъдат обсъдени възможностите за задълбочаване на евроинтеграцията на страните от Западните Балкани и гарантирането на мира и сигурността в региона. \r\nНа срещата ще бъдат поставени и проектите за инфраструктурна и дигитална свързаност между шестте балкански страни и Европейския съюз.\r\nВ рамките на визитата си премиерът Борисов ще се срещне и с министър-председателя на страната Рамуш Харадинай, както и с ръководителя на делегацията на ЕС в Косово Наталия Апостолова.\r\nВ делегацията на министър-председателя ще бъде и вицепремиерът и министър на отбраната Красимир Каракачанов.", "date": "2018.04.15", "title": "Министър-председателят Бойко Борисов ще бъде на посещение в Прищина на 16 април"}
{"url": "http://www.focus-news.net/news/2018/04/15/2511223/v-universiteta-za-natsionalno-i-svetovno-stopanstvo-shte-se-provede-15-oto-izdanie-na-mladezhkiya-ikonomicheski-forum-na-16-april.html", "text": "На 16 април от 11.00 часа в аула „Максима“ на Университета за национално и световно стопанство президентът Румен Радев ще открие 15-ото издание на Младежкия икономически форум, организиран от Студентския съвет при УНСС. Това съобщиха от пресцентъра на УНСС.\r\nДържавният глава ще изнесе публична лекция на тема „Социално-икономическо развитие на България – предизвикателства и перспективи“, след която ще се проведе дискусия.", "date": "2018.04.15", "title": "В Университета за национално и световно стопанство ще се проведе 15-ото издание на Младежкия икономически форум на 16 април"}
{"url": "http://www.focus-news.net/news/2018/04/15/2511213/prezidentski-izbori-v-cherna-gora-milo-dzhukanovich-e-uveren-v-pobedata-oshte-v-parviya-tur.html", "text": "Претендентът на „Демократична партия на социалистите“ за президентския пост в Черна гора Мило Джуканович е уверен, че ще постигне победа още в първия тур на изборите, които се провеждат в неделя, 15 април, отбелязва скопското електронно издание „Фактор“.\r\nЗа висшия държавен пост в страната се борят седем кандидати. . Първият в списъка е Марко Милачич („Истинската Черна гора“), втори – Младен Боянич („Демократичен фронт“), трето – Хазбия Калач („Партия на справедливостта и помирението“), четвърти – Василие Миличкович („Гражданска акция“ и Партия на пенсионерите, инвалидите и реституираните), пети – Добрило Дедеич („Сръбска коалиция“), шеста – Драгиния Вуканович (Социалдемократическа партия), а на седма позиция в бюлетината е е Мило Джуканович (Демократична партия на социалистите).\r\nТова са трети президентски избори в страната след обявяването на независимостта през 2006 г.  Право на глас има 532 599 граждани, разпределени в 1 214 избирателни секции, оставащи на тяхно разположение от 7:00 до 20:00 часа.Тереза Герова", "date": "2018.04.15", "title": "Президентски избори в Черна гора: Мило Джуканович е уверен в победата още в първия тур"}
{"url": "http://www.focus-news.net/news/2018/04/15/2511195/sofiya-izpisaha-ot-umalsm-n-i-pirogov-edna-ot-postradalite-zheni-pri-tezhkata-katastrofa-na-avtomagistrala-trakiya.html", "text": "Нощта е преминала спокойно за пациентите, които бяха настанени в \"Пирогов\" след катастрофата край Вакарел в петък.  13-годишното момче остава в детската реанимация на спешната болница и днес.  То е в стабилно състояние, а направените контролни изследвния показват, че белият му дроб вече е разгънат и притокът на кислород към организма възстановен. Това съобщиха от пресцентъра на болницата. \r\nМайката на момчето вече е изписана от травматологията, където беше приета заради наранявания по ръката.\r\nДругата жена продължава да е в хирургията, без непосредсвена опасност за живота към момента.\r\nЧетвъртият пострадал беше прегледан и изследван в спешното отделение и след това освободен.Агенция \"Фокус\" припомня: Тежка катастрофа стана на фаталния петък 13-и на в района на Вакарел. Пътнически автобус на фирма \"Юнион Ивкони\", пътуващ от Бургас за София се преобърна. При инцидента загинаха 6 души, а 23, сред които и дете, бяха ранени. В УМБАЛСМ „Н. И. Пирогов“ бяха настанени 4-ма пострадали.", "date": "2018.04.15", "title": "София: Изписаха от УМАЛСМ \"Н. И. Пирогов\"  една от пострадалите жени при тежката катастрофа на автомагистрала \"Тракия\""}
{"url": "http://www.focus-news.net/news/2018/04/15/2511226/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на ПП ГЕРБ. Срещите на общинските съветници от ГЕРБ - Пловдив ще се проведат, както следва:\r\nНа 16 април ще проведат следните общински съветници:\r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” № 5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл. 91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” № 2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А;\r\nЕли Гатева - от 16.00 до 18.00 часа в офиса на  ГЕРБ в район „Тракия” в жк. ”Тракия” бл. 91.\r\nОбщинският съветник от  ГЕРБ в Общински съвет – Пловдив, Иван Вичков ще приема граждани на 17 април 2018 г. от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 18 април 2018 г. приемни с граждани ще проведат следните общински съветници от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А;\r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 19 април 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30  до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30  до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00  до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.04.15", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/04/15/2511225/orf-edin-zaginal-i-mnozhestvo-raneni-pri-napadenie-sreshtu-sinite-kaski-v-mali.html", "text": "При мащабна атака срещу базата на ООН в малийския град Тимбукту е убит един войник от мироопазващата мисия MINUSMA, а десет други са били ранени, предава ORF, най-голямата обществена медия в Австрия. \r\nОт Министерството на отбраната на Мали съобщиха в социалната мрежа „Фейсбук“, че ситуацията вече е „под контрол“. \r\n„Терористичната атака\" е била насочена както към базата на ООН, така и към друга, разположена близо до летището в Тимбукту. По данни на малийските власти нападателите са предприели опит да взривят две превозни средства, заредени с експлозиви. Едното от тях е било спряно.Тереза Герова", "date": "2018.04.15", "title": "ORF: Един загинал и множество ранени при нападение срещу „сините каски“ в Мали"}
{"url": "http://www.focus-news.net/news/2018/04/15/2511218/die-zeit-raketnite-udari-sreshtu-siriya-pokazaha-che-es-e-nesposoben-da-vodi-voyna.html", "text": "Ракетните удари на САЩ, Франция и Великобритания по цели в Сирия показаха за пореден път неспособността на Европейския съюз да води каквито и да било военни действия. Брюксел не е в състояние да приема еднозначни решения, каквито трябва да бъдат взимани във военните конфликти, пише Улрих Ладурнер в авторска статия за германския национален ежедневник Die Zeit, като подчертава, че расколът между държавите от Общността по въпроса за отношенията с Русия оказва роля за това.\r\nКогато стане въпроса за война, ЕС веднага се оттегля от играта – така стана през 2003 г. в Ирак, през 2011 г. в Либия, и през 2018 г., когато САЩ, Франция и Великобритания нанесоха ракетни удари срещу Сирия. Проблемът се крие в това, че въоръжените конфликти изискват еднозначни решения, пояснява германският журналист. „Да бомбардираме ли или не? Да изпратим или не войници?“ – при подобни въпроси няма пространство за маневриране, а за ЕС то е жизнено необходимо. Едва ли по друг начин целостта на 28-членната организация би могла да бъде запазена. Ето защо ЕС не е създаден за недвусмислеността на войната, обяснява авторът. \r\nСъщевременно обаче Ладурнер е категоричен, че това трябва да се промени. В съседни на Европа региони има войни и Брюксел е длъжен да укрепи отбранителните си способности, ако не иска всичко да свърши зле. При това става въпрос не за военна мощ, а за способност на Общността да отстоява и прокарва своите интереси на международната сцена.\r\nАвторът подчертава, че с тази позиция са съгласни всички страни от Общността. Ако в последните месеци се забелязва прогрес в конкретна област, то това е в сферата на укрепването на отбраната. Всичко обаче все още се намира в начален етап, а ЕС се нуждае от дългосрочна стратегия – включително за Близкия изток. За такава обаче са необходими средства, а също и единство. \r\nЗащо обаче тя е важна? Защото САЩ са загубили своето влияние в Близкия изток, а основна сила в региона е Русия. Оттук следва, че Брюксел трябва да изработи и стратегия за отношенията с Кремъл, каквато в момента няма, констатира Ладурнер. Тереза Герова", "date": "2018.04.15", "title": "Die Zeit: Ракетните удари срещу Сирия показаха, че ЕС е неспособен да води война"}
{"url": "http://www.focus-news.net/news/2018/04/15/2511224/iliana-benovska-g-n-borisov-shte-initsiirate-li-izyasnyavane-za-siriya-po-osta-rusiya-es-sasht.html", "text": "Г-н Борисов, ще инициирате ли изясняване за Сирия по оста Русия - ЕС - САЩ? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването.\r\nТръмп, Мей и Макрон сплашиха Сирия да не произвежда и използва химическо оръжие. Изстреляха 100 ракети - всяка една струваше по 1.5 долара. Т.е. изсипаха 150 милиона върху Дамаск призори срещу събота. Сирия пък свали почти всички крилати ракети, използвайки 30 годишно руско оръжие. \r\nКакво стана в България? Премиерът Борисов свика на сутринта няколко министри и после вицепремиерите Захариева и Каракачанов изложиха българската позиция, че \"Еднократният, ограниченият военен удар трябва да остане такъв - еднократна военна акция\". \r\nЕднократен или не, военният удар на 2 европейски държави и САЩ срещу Сирия озвучи силно притеснението, че може да има не само Студена война, а истинска война. А на всеки е ясно, че войните не отминават никого и ако има война нито България, нито Европа ще останат незасегнати.\r\nЗнаково Башар Асад се облече в елегантен костюм и със скъпа чанта в ръка отиде на работа, след като свали ракетите на Тръмп, Мей и Макрон, повтарям, използувайки старо руско оръжие. Защото ударът не е срещу Асад и Сирия, а е срещу Путин и срещу Русия. И Ердоган е посредникът в този конфликт. \r\nА България председателствата в момента Европа и би следвало да иницира най-малко изясняване на ситуацията и какво ще се случи след тази атака.\r\nГ-н Борисов, ще инициирате ли изясняване за Сирия по оста Русия - ЕС - САЩ?\r\nАз съм Беновска. И питам.", "date": "2018.04.15", "title": "Илиана Беновска: Г-н Борисов, ще инициирате ли изясняване за Сирия по оста Русия - ЕС - САЩ"}
{"url": "http://www.focus-news.net/news/2018/04/15/2511221/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: министърът на образованието Красимир Вълчев, министърът на правосъдието Цецка Цачева, председателят на КРИБ Кирил Домусчиев и министърът на труда и социалната политика Бисер Петков.", "date": "2018.04.15", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/04/15/2511229/memorandumat-za-sazdavane-na-yugoiztochno-evropeyski-mezhdunaroden-institut-za-ustoychivi-tehnologii-shte-bade-podpisan-na-sreshtata-na-varha-es-zapadni-balkani-v-sofiya-na-17-may.html", "text": "По инициатива на президента Румен Радев държавни ръководители на страни от региона ще подпишат Меморандум за сътрудничество и създаване на Югоизточно европейски международен институт за устойчиви технологии. Подписването се очаква да се състои в рамките на Срещата на върха ЕС - Западни Балкани в София на 17 май. Това съобщиха от прессекретариата на държавния глава.\r\nВ свое писмо до президента Радев Саня Дамянович – министър на науката на Черна гора и председател на Управителния съвет на Югоизточния Европейски международен Институт за устойчиви технологии, информира българския държавен глава за реализирането на идеята му по време на българското председателство на Съвета на ЕС да бъде изготвен документ за създаването на института, подписан от страните от региона, който да бъде представен пред Европейския съюз. Подкрепящите проекта държави вече са постигнали съгласие върху съдържанието на меморандума. \r\nВ началото на тази година Румен Радев проведе среща на „Дондуков“ 2 с членовете на Управителния съвет на Югоизточния Европейски международен Институт за устойчиви технологии, на която призова държавите от Балканите да демонстрират ясно своето единство и политическата си воля пред европейските институции за създаването на международния проект. На разговорите тогава българският държавен глава посочи необходимостта в кратки срокове да бъде бъдат очертани основните параметри на инициативата, а подкрепящите я държави да подпишат меморандум за сътрудничество.", "date": "2018.04.15", "title": "Меморандумът за създаване на Югоизточно европейски международен институт за устойчиви технологии ще бъде подписан на Срещата на върха ЕС - Западни Балкани в София на 17 май"}
{"url": "http://www.focus-news.net/news/2018/04/15/2511231/ministar-ekaterina-zaharieva-shte-uchastva-v-savet-vanshni-raboti-v-lyuksemburg-na-16-april.html", "text": "Заместник министър-председателят и министър на външните работи Екатерина Захариева ще вземе участие в Съвет „Външни работи“, който ще се проведе на 16 април в Люксембург. Това съобщиха от пресцентъра на Министерството на външните работи.\r\nПървите дипломати на ЕС ще обсъдят ситуацията в Сирия, в контекста на последните събития в страната и подготовката за предстоящата на 24 - 25 април в Брюксел конференция по Сирия и региона, като се очаква Съветът да приеме и заключения по темата.\r\nМинистрите ще проведат дискусия по отношенията ЕС-Русия във връзка с последните развития. Ще бъдат обсъдени резултатите от прилагането на 5-те принципа за развитие на връзките с Москва и тяхната ефективност.\r\nВ дневния ред на Съвета е включена и темата за Западните Балкани, в контекста на обявената на 6 февруари Стратегия на ЕК за региона. Вицепремиерът Екатерина Захариева ще информира колегите си за хода на подготовката на Срещата на върха ЕС-Западни Балкани в София на 17 май.  \r\nПървите дипломати на 28-те ще проведат и дискусия по ситуацията в Иран, включително споразумението по ядрената му програма. \r\nМинистрите ще обменят мнения и относно бъдещето на инструментите за външна дейност в следващата Многогодишна финансова рамка.", "date": "2018.04.15", "title": "Министър Екатерина Захариева ще участва в Съвет „Външни работи“ в Люксембург на 16 април"}
{"url": "http://www.focus-news.net/news/2018/04/15/2511230/plovdiv-narodnite-predstaviteli-ot-gerb-shte-provedat-priemni-na-16-april.html", "text": "Народните представители от ГЕРБ - Пловдив ще проведат приемни с граждани от избирателния си район на 16 април 2018 г. Това съобщиха от пресцентъра на ПП ГЕРБ. Приемните ще се състоят, както следва:\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\nАтанас Ташков, член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-тото Народно събрание - от 16.00 часа в партийния офис на ул. „Стефан Стамболов\" 21;\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" 5.", "date": "2018.04.15", "title": "Пловдив: Народните представители от ГЕРБ ще проведат приемни на 16 април"}
{"url": "http://www.focus-news.net/news/2018/04/15/2511228/otets-pavlin-tomina-nedelya-otbelyazvame-kato-den-na-spomen-ot-neverieto-na-sv-apostol-toma.html", "text": "Първата неделя след Възкресение Христово е Томина неделя. Апостол Тома го свързват с това, че той не е повярвал на апостолите, че са видели Христос. Това каза за Радио „Фокус“ - Бургас отец Павлин от църквата „Свети Атанасий“. „Когато Христос възкръсва, се явява на всички ученици, но на Тома не се е явил. На днешния ден, 8 дни след Възкресението, той се явява на всички апостоли, в това число и на Тома“, добави отец Павлин. По думите му той го приканва да види и да пипне следите от раните му, за да се увери  и да не бъде невярващ, а вярващ. „Ние отбелязваме този ден като спомен от това неверие на св. апостол Тома. Въпреки, че той е пострадал мъченически, умрял е за вярата, е останал и до днес символ на неверието – за това, че човек трябва да види с очите си и да пипне с ръцете си“, каза още отец Павлин.\r\nВеселина НИКОЛОВА", "date": "2018.04.15", "title": "Отец Павлин: Томина неделя отбелязваме като ден на спомен от неверието на св. апостол Тома"}
{"url": "http://www.focus-news.net/news/2018/04/15/2511235/sport-uulvarhemptan-se-zavarna-vav-visshata-liga.html", "text": "Отборът на Уулвърхемптън е новият участник на Висшата лига през следващия сезон. Това стана след равенството 1:1 между Фулъм и Брентфорд от 43 кръг на Чемпиъншип. Така Уулвс, които в момента са лидери с 92 точки, няма как да бъдат изместени извън първите две места до края на сезона. Третият Фулъм, четвъртият Астън Вила и вторият Кардиф водят битка за втората квота, даваща право на директна промоция в елита.\r\nСлед по-малко от час Уулвърхемптън приема на своя стадион „Молиню“ отбора на Бирмингам, който е на 20-о място в класирането.", "date": "2018.04.15", "title": "Спорт: Уулвърхемптън се завърна във Висшата лига"}
{"url": "http://www.focus-news.net/news/2018/04/15/2511233/kmetat-na-kavarna-nina-stavreva-s-ideyata-plazh-bolata-da-se-prehvarli-v-zashtitena-mestnost-stepite-tarsim-balans-mezhdu-opazvaneto-na-prirodata-i-razvitieto-na-turizma.html", "text": "С предложението ни плаж „Болата“ да се прехвърли в защитена местност „Степите“ търсим баланса между опазването на природата и развитието на туризма в региона. Това каза кметът на Каварна Нина Ставрева в интервю за Агенция „Фокус“ по повод предложението на Общината плаж „Болата“ в село Българево да бъде изваден от резерват „Калиакра“ и да бъде включен в защитена местност „Степите“. Ставрева припомни, че още от август миналата година, по време на протестите в Каварна по повод Интегрирания план за управление, Общината е заявила категорично своята позиция да се търси този баланс между икономическата дейност, поминъка на хората и опазването на природата. „Българево е едно прекрасно място и е район, където традициите са живи. Поддържат се и се продължават от млади хора. Те развиват туристически бизнес в селото. В нашия край има прекрасни условия и реален селски туризъм. Тези млади хора са избрали да останат в селото, в малкия град. Не са избягали. Вярват, че могат да се развиват тук, а това няма как да се случи, ако им отнемат единствения плаж наблизо“, коментира Нина Ставрева. По думите ѝ в разгара на лятото селото е притегателно място за туристи от цял свят, за тези, които търсят спокойствие и красота. „При нас е много по-различно от Южното Черноморие“, допълни кметът на Каварна. \r\nДеница КИТАНОВА", "date": "2018.04.15", "title": "Кметът на Каварна Нина Ставрева: С идеята плаж „Болата“ да се прехвърли в защитена местност „Степите“ търсим баланс между опазването на природата и развитието на туризма"}
{"url": "http://www.focus-news.net/news/2018/04/15/2511236/plovdiv-zadarzhana-e-21-godishna-zhena-udarila-10-avtomobila-pri-shofirane-sled-upotreba-na-alkohol-i-narkotitsi.html", "text": "Задържана е 21-годишна жена, ударила 10 автомобила при шофиране след употреба на алкохол и наркотици. Инцидентът е станал на паркинг в Пловдив. Това съобщи за Радио \"Фокус\" - Пловдив говорителят на ОДМВР. Сигналът е подаден тази сутрин около 6.20 часа в 1 РУ в Пловдив. Установено е, че щетите са причинени от пътнотранспортно произшествие, предизвикано от жената, водач на джип. Увреждания има и по нейния автомобил. Дрегерът отчел над 1.3 промила алкохол. Установено е, че жената е шофирала и след употреба на марихуана. Тя е задържана за 24 часа.\r\nЦветана ТОНЧЕВА", "date": "2018.04.15", "title": "Пловдив: Задържана е 21-годишна жена, ударила 10 автомобила при шофиране след употреба на алкохол и наркотици"}
{"url": "http://www.focus-news.net/news/2018/04/15/2511237/krum-zarkov-bsp-informatsiyata-predostavena-ot-chez-i-informatsiyata-na-pravitelstvoto-si-protivorechat.html", "text": "„Според писмо, представено в Комисията за ЧЕЗ от самата компания, през всички правителствени периоди, представители на компанията са обсъждали с българските власти желанието ЧЕЗ да се продава и е дадена възможност, ако се интересува, държавата да направи своята оферта. Постъпи и писмо от премиера Борисов, който твърди, че никога не са водени такива разговори. Тези противоречия са и причина БСП да предложи създаването на Комисията за ЧЕЗ в Народното събрание.” Това заяви заместник-председателят на ПГ „БСП за България” и член на Временната комисия за ЧЕЗ в Народното събрание Крум Зарков пред БНР, съобщиха от пресцентъра на Националния съвет на БСП. \r\n„Една българска банка е дала готовност за кредитиране на стойност 80 милиона. Тя е била информирана от консултанта на фирмата \"Инерком\", че това ще бъде фирмата, която ЧЕЗ ще избере и е поискано да финансира известна стойност, банката приема”, обясни Зарков. Той отбеляза заявеното от \"Инерком\" - че има активи за 100 млн. „Но до 300 млн. има още много пари, които трябва да се дадат за сделката. Трябва да се знае обаче- кой ще даде тези пари и ще стане реален купувач, защото от него ще зависи токът на една трета от България и половината й население”, подчерта Зарков. Той изтъкна, че от отговорите става ясно, че сегашното правителство или не е виждало какво става, или се е правило, че не вижда. Крум Зарков каза също, че във вторник Комисията ще изслуша и кандидата за купувач. „Пред ЧЕЗ \"Инерком\" е представила достатъчно убедителни за чешката компания доказателства за произхода на средствата, с които ще я купи. Мисля, че тази информация трябва да бъде предоставена и на комисията, както и на цялото общество” обясни Зарков.\r\n\"Защо ЧЕЗ иска 51% увеличение на нощната тарифа, както и други доста съществени увеличения? Другите два оператора искат увеличение, но в рамките на 5-6%”, попита Крум Зарков. Според него трябва да стане ясно - дали \"Инерком\" знае за увеличението, което иска ЧЕЗ, дали споделя тази ценова политика. \"Въобще, какви са вижданията на \"Инерком\" за ценовата политика в бъдеще, а също и за вече одобрената инвестиционна програма на ЧЕЗ, е важно да се знае\", заяви също Зарков.", "date": "2018.04.15", "title": "Крум Зарков, БСП: Информацията, предоставена от ЧЕЗ и информацията на правителството си противоречат"}
{"url": "http://www.focus-news.net/news/2018/04/15/2511239/bezplatni-pregledi-za-izmervane-i-otsenka-na-rastezha-na-detsata-shte-se-provedat-vav-veliko-tarnovo-gabrovo-i-gorna-oryahovitsa.html", "text": "Безплатни прегледи за измерване и оценка на растежа на децата ще се проведат във Велико Търново, Габрово и Горна Оряховица на 15, 16 и 17 април 2018 г. Това съобщиха от пресцентъра на Община Велико Търново. Инициативата, която придоби популярност като „Клиника на колела“, е част от стартиралата през септември 2017 г. в УМБАЛ „Св. Марина“ – Варна мащабна кампания на Варненското дружество по детска ендокринология GROWINFORM за ранно откриване и навременно лечение на състояния, свързани с проблемен растеж.\r\nМобилният екип на д-р Росица Стойчева включва детски ендокринолози, които ще правят оценка на растежа на децата. Не е необходимо предварително записване, нито направление, но е добре да се знае ръстът на родителите и данни за ръста и теглото на детето през годините. Безплатните консултации в региона ще се проведат на:\r\n- 15 април във Велико Търново от 13.30 до 17.00 часа в МОБАЛ „Стефан Черкезов“ – детска клиника, приемен детски кабинет;\r\n- 16 април в Габрово от 10.00 до 16.00 часа в ДКЦ 1, етаж 2, кабинет 26;\r\n- 17 април в Горна Оряховица от 9.00 до 14.00 часа в ДКЦ1, етаж 1, бивш кабинет УНГ.\r\nНад 2/3 от децата с проблеми в растежа са недиагностицирани поради слаба информираност на общопрактикуващите лекари и родителите, отчитат детските ендокринозолози. Нарушенията в растежа ако не са вродени скелетни заболявания се проявяват предимно след първата и най-вече след втората година. От децата с нисък ръст малко над 50% имат някаква болестна причина за това. Останалата част са здрави деца, родени от по-ниски родители. Колкото по-рано се извърши диагностиката, толкова по-големи са възможностите за лечение, а те вече са значителни, предвид напредъка на науката в сравнение с преди 15 - 20 години.\r\nПри болестните нарушения в растежа предимно се касае за ендокринни или синдромни заболявания, не рядко има и съпровождаща по-тежка диагноза – кръвни, сърдечни, нервно-мускулни и др.\r\nОколо 4 000 са диагнозите в медицината, свързани с изоставане в растежа. Те са от групата на редките болести. Дефицитът на растежен хормон е само една от тях. Лечението на това заболяване е скъпо, но се поема изцяло от Здравната каса.\r\nРедовното измерване и проследяване на растежната скорост на децата позволява ранното откриване, превенция и лечение на редица заболявания. Ръстът е нисък, когато 97 процента от децата на същата възраст са по-високи. Това може да се прецени с помощта на специални криви, с които разполагат специалистите детски ендокринолози за оценка на растежния темп. Причините за изоставането в растежа могат да бъдат особености на здравото дете, хронични заболявания, скелетни малформации, синдроми, ендокринни нарушения и др. Растежът се възстановява чрез откриване и лечение на основното заболяване. Крайният ръст е толкова по-нисък, колкото по-късно е започнато лечението.\r\nКампанията Growinform на Варненското дружество по детска ендокринология обхваща над 10 града в страната, сред които Русе, Добрич, Шумен, Разград, Бургас, Търговище, Сливен и др.\r\nДопълнителна информация за кампанията GrowInform може да бъде открита в сайта www.growinform.org, или на страницата във Фейсбук. Там родителите могат да открият калкулатор, чрез който след въвеждане на данните за ръст, пол и възраст на детето, могат да видят дали то се развива в норма.", "date": "2018.04.15", "title": "Безплатни прегледи за измерване и оценка на растежа на децата ще се проведат във Велико Търново, Габрово и Горна Оряховица"}
{"url": "http://www.focus-news.net/news/2018/04/15/2511240/a1-on-makedoniya-albaniya-i-kosovo-podkrepiha-vazdushnite-udari-v-siriya.html", "text": "Албания и Косово подкрепиха въздушните удари в Сирия, нанесени от САЩ, Великобритания и Франция в ранните часове на 14 април, предава скопският телевизионен канал A1 On.\r\nДържавният глава на Албания Илир Мета увери, че Тиеана е на страната на западните съюзници. „Подкрепяме военната намеса на САЩ, Франция и Великобритания за химическия арсенал на престъпния режим на Асад. Ние сме на страната на нашите съюзници и подкрепяме решимостта на президента (Доналд) Тръмп за защита на човешкия живот и правата на човека“, се казва в изявление на Мета. \r\nПоддръжка за ударите даде и правителството в Тирана чрез Министерството на външните работи, а също и опозиционната Демократическа партия, която ги определи като напълно законни.\r\nКосовските институции и политическите партии в Прищина са на едно мнение с тези в Албания.\r\n„Косово подкрепя намесата на евроатлантическите съюзници за спиране на режима на Асад в Сирия. Химическите атаки срещу невинни цивилни са неоправдани, а опитът на демократичните държави да установят мир в тази страна е необходима дейност“, подчерта премиерът на Косово Рамуш Харадинай.Тереза Герова", "date": "2018.04.15", "title": "A1 On (Македония): Албания и Косово подкрепиха въздушните удари в Сирия"}
{"url": "http://www.focus-news.net/news/2018/04/15/2511241/angelina-georgieva-nch-otets-paisiy-sirachetata-na-dvama-ot-zaginalite-na-titanik-balgari-se-zhenyat-i-zhitelite-na-gumoshtnik-im-daryavat-pokashtnina.html", "text": "След трагедията в „Титаник“ сирачетата на двама от загиналите на кораба се женят и жителите на Гумощник им даряват покъщнина. Това каза Ангелина Георгиева, секретар-библиотекар на Народно читалище „Отец Паисий 1927 г.“ и екскурзовод, в интервю за Агенция „Фокус“ по повод годишнината от потъването на кораба „Титаник“ през 1912 г. и загиналите българи от село Гумощник, намиращо се в Троянския балкан. „Двама от загиналите на „Титаник“ от селото са Лазар Минков и Пейо Колчев. Те оставят бременни жени. След трагедията жената на Лазар Минков ражда момиче и я кръщават Лала, а на Пейо Колчев ражда момче и го кръщават на него. Децата порастват, залюбват се и се вземат. Всички от Гумощник събират покъщнина и им даряват и казват, че може би така е решила съдбата“, каза Георгиева. По думите ѝ от тази прекрасна любов се ражда един учител и впоследствие директор - Петко Чакъров. „Той, за жалост, преди няколко години почина. Съществува статия в килийното училище и сме я кръстили „И в Гумощник любов по холивудски“, поясни секретарят на читалището. \r\nТя допълни, че в музейна сбирка в килийното училище в селото се пазят копия от смъртните актове на загиналите в „Титаник“ от Регистърът за умирания. „Преди години една наша землячка Милка Стратева написа много хубаво стихотворение „Орисия“, обясни Георгиева. Секретарят  на читалището допълни, че стихотворението е написано за 100-годишнината от потъването на „Титаник. „Пази се и народна песен, но от нея са останали само стихове.  Отиде си  последният човек, който я знае. Съжалявам, че не я записах. Знам, че мелодията е тъжна и много напевна. Останала е песента „Пуста да остане таз Америка“, каза още Георгиева. \r\nДеница КИТАНОВА", "date": "2018.04.15", "title": "Ангелина Георгиева, НЧ „Отец Паисий“: Сирачетата на двама от загиналите на \"Титаник\" българи се женят и жителите на Гумощник им даряват покъщнина"}
{"url": "http://www.focus-news.net/news/2018/04/15/2511242/pregled-na-mezhdunarodnite-novini-do-13-chasa-agentsiya-fokus.html", "text": "След ракетните удари в Сирия на САЩ, Великобритания и Франция на преден план отново бе поставен въпросът за прекратяване на бушуващия от 2011 г. насам кръвопролитен конфликт, а инициативата дойде тъкмо от Париж.\r\nФранция обяви дипломатически ходoве в Съвета за сигурност на ООН и на равнище Европейски съюз. Министърът на външните работи Жан-Ив Льо Дриан заяви пред телевизионния канал TF1: „Ще представим инициативата още в понеделник - в Съвета за сигурност в Ню Йорк, в Брюксел по време на срещата на външните министри , и пред всички, които биха искали да се запознаят с нея\".\r\nЩо се отнася до Германия, която отказа да подкрепи военно действията на трите западни държави, то държавният глава на ФРГ Франк-Валтер Щайнмайер призова колегите си от САЩ и Русия, Доналд Тръмп и Владимир Путин, да предприемат съвместни действия за гарантиране на мира в Сирия. „Великите сили носят по-голяма отговорност. Тръмп и Путин дължат това на света“, подчерта германският президент. \r\nУдарите на САЩ, Великобритания и Франция бяха в отговор на предполагаемата химическа атака срещу град Дума от 7 април. Междувременно сирийската армия обяви, че е възвърнала пълен контрол над Източна Гута, последният бастион на бунтовниците в Сирия.\r\n*** В Обединеното кралство се подготвят за отмъщението на Русия за ракетните удари, които САЩ, Великобритания и Франция нанесоха в Сирия. Разузнавателните служби предвиждат мащабна руска кибератака, при която хакери на Кремъл ще разпространят неудобна информация за министри, депутати и други представители на властта в Лондон.\r\nМинистър-председателят на Великобритания Тереза Май е получила оценка на разузнавателния риск от нападението в Солзбъри, от която става ясно, че Владимир Путин може да „удари“, като компроментира членовете на нейния кабинет.\r\nСъщевременно източник на изданието разкрива, че Лондон подготвя мащабни икономически санкции срещу живеещи във Великобритания руски олигарси.\r\n*** В неделя, 15 април, в Черна гора се провеждат президентски избори – трети след обявяването на независимостта през 2006 г. Право на глас има 532 599 граждани, разпределени в общо 1 214 избирателни секции, които остават на тяхно разположение от 7:00 до 20:00 часа (местно време). \r\nВ сравнение с парламентарните избори, проведени през октомври 2016 г., в гласуването за държавен глава право на глас са регистрирани около четири хиляди повече избиратели. По-голямата част от гражданите с право на глас са в столицата Подгорица, а най-малко в – населеното място Шавник. \r\nКандидатите за президент са общо седем. Първият в списъка е Марко Милачич („Истинската Черна гора“), втори – Младен Боянич („Демократичен фронт“), трето – Хазбия Калач („Партия на справедливостта и помирението“), четвърти – Василие Миличкович („Гражданска акция“ и Партия на пенсионерите, инвалидите и реституираните), пети – Добрило Дедеич („Сръбска коалиция“), шеста – Драгиния Вуканович (Социалдемократическа партия), а на седма позиция в бюлетината е е Мило Джуканович (Демократична партия на социалистите).\r\nИзборите ще бъдат следени от над две хиляди местни и чуждестранни наблюдатели от 30 медии. Предварителните резултати от гласуването се очаква да бъдат обявени преди полунощ в неделя. \r\nПрезидентът на Черна гора се избира за срок от пет години. Печели кандидатът, който получи повече от половината от валидните гласове на избирателите. Ако никой от претендентите не получи този брой гласове, вторият тур на вота следва да се проведе след 14 дни, т.е. на 29 априил. \r\nОт 1990 г. насам президентският пост в Черна гора са заемали Момир Булатович (два мандата), Мило Джуканович (един мандат) и Филип Вуянович (последните три мандата).\r\n*** При мащабна атака срещу базата на ООН в малийския град Тимбукту е убит един войник от мироопазващата мисия MINUSMA, а десет други са били ранени.\r\nОт Министерството на отбраната на Мали съобщиха в социалната мрежа „Фейсбук“, че ситуацията вече е „под контрол“. \r\n„Терористичната атака\" е била насочена както към базата на ООН, така и към друга, разположена близо до летището в Тимбукту. По данни на малийските власти нападателите са предприели опит да взривят две превозни средства, заредени с експлозиви. Едното от тях е било спряно.\r\n*** Организираната престъпност и корупцията остават синоним за всяка държава от Западните Балкани. Това се казва в документ на Брюксел, който ще бъде публикуван на 17 април в Страсбург.\r\nСледващата седмица Европейската комисия ще обяви Пакет за разширяване, който оценява ситуацията в страните, които искат да се присъединят към 28-членния блок. В документа се подчертава, че проблемни точки в страните от региона остават онези, свързани с върховенството на закона. \r\nПубличната администрация в страните в региона остава слаба и напредъкът в областта на свободата на изразяване е малък или никакъв. В текста за пореден път се подчертава, че двустранните спорове остават основни пречки в процеса на евроинтеграция, и в предходния период не е постигнато нито един резултат в решаването открити въпроси между съседните държави.\r\nТазгодишният „шампион\" ще бъде Албания, която ще получи препоръка за започване на преговори за присъединяване, а според Радио „Свободна Европа\" Македония ще получи същата препоръка. \r\nЗа Черна гора се казва, че е постигнала много на хартия, но нищо на практика, а за Босна и Херцеговина – че отново забавя процеса на реформи. \r\nПътят на Сърбия към ЕС продължава да бъде обвързан от преговорите за нормализиране на отношенията с Косово.\r\nВъв връзка с Македония, в проекта доклада се изтъква, че за по-нататъшен напредък на държавата решаващи фактори са запазване и задълбочаване на инерцията в процеса на спешните приоритети за реформи. ЕК изразява готовност да подкрепи този процес в областта на съдебната власт, основните права и свободи, и сигурността на държавата.\r\nПозовавайки се на мерките, предприети в областта на миграцията, в документа се заключава, че помощта на Брюксел за региона е довела до отслабване на миграционни вълни. В тази връзка се признава ролята на Сърбия и Македония, които в документа са определени като „доверени партньори\" в тази област. Но ЕК смята, че има място за безпокойство, когато става дума за трафик на хора и мигранти.\r\n***", "date": "2018.04.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/15/2511227/afp-eksperti-na-ozho-zapochvat-rabota-v-siriyskiya-grad-duma.html", "text": "Инспекторите от контролния орган на Организацията за забрана на химически оръжия (ОЗХО) започнат разследване на мястото на предполагаемата химическа атака в сирийския град Дума, предава AFP.\r\n„Екипът пристигна в Дамаск в събота и трябва да отиде в Дума в неделя\", заяви заместник-министърът на външните работи Айман Сусан пред агенцията. \r\nДелегация от експерти от базирана в Хага организация има за задача да разследва атаката от 7 април срещу Дума, за която редица организации, сред които и „Белите каски“ съобщиха, че е химическа. Западните държави твърдят, че при атаката са използвани химически вещества, най-вероятно хлор и зарин, и са убити най-малко 40 цивилни граждани.\r\nПредполагаемата атака, която Дамаск и съюзникът й Москва отрекоха, доведе добезпрецедентна вълна от ракетни удари в Сирия от страна на САЩ, Франция и Великобритания в събота.\r\nСусан повтори обещанието на сирийското правителство, че химическите експерти ще могат да разследват безпрепятствено. „Ще гарантираме, че те ще могат да работят професионално, обективно, безпристрастно и без никакъв натиск\", увери представителят на Дамаск.Тереза Герова", "date": "2018.04.15", "title": "AFP: Експерти на ОЗХО започват работа в сирийския град Дума"}
{"url": "http://www.focus-news.net/news/2018/04/15/2511234/vidin-mitropolit-daniil-otsluzhi-sveta-liturgiya-v-hrama-rozhdestvo-na-presveta-bogoroditsa-v-dunavtsi-na-tomina-nedelya.html", "text": "Видинският митрополит Даниил отслужи света литургия в храма „Рождество на Пресвета Богородица” на Томина неделя, предаде репортер на Радио „Фокус“ – Видин. Десетки жители на града се събраха в църквата за литургията. В 8,30 часа камбаните на храма възвестиха началото на светата литургия. Повечето хора, които дойдоха в църквата искаха да видят новия видински владика Даниил и неговата първа служба в храма „Рождество на Пресвета Богородица” в Дунавци. В литургията участваха и духовници от Видинска епархия. Митрополит Данаил беше посрещнат Дунавци от кмета на града Димчо Скорчев. Сред хората в храма бе и заместник кметът на Община Видин Венци Пасков и регионалния мюфтия  Неджати Али, отговарящ за областите Видин, Враца и Монтана.\r\nСлед литургията децата от Детска градина „Мир“ в Дунавци, певческа група и танцов състав към Кметство Дунавци изнесоха кратка програма. Видинският владика Даниил  освети курбан, който бе раздаден на присъстващите за помен на покойниците и здраве на живите. Кметът на Дунавци Димо Скорчев посочи, че празнуването на Томина неделя с курбан в града е стара традиция, която през годините била изоставена. „Хората поискаха да възродят тази традиция и вече 6-та поредна година организираме курбан за Томина неделя“, обясни Скорчев.\r\nЗаместник-кметът на Община Видин Венци Пасков поздрави жителите на Дунавци с празника. „Томина неделя слага завършека на великденския празничен цикъл. Хората от Дунавци възродиха стара традиция, тези обичаи те предават и на своите деца, укрепвайки християнската вяра“, каза Венци Пасков. Той поздрави Видинският владика с празника и му благодари за участието в празника на Дунавци.\r\nНа Томина неделя православната ни църквата почита един от 12-те ученици на Христа – Тома, станал известен с прозвището Неверни. Той не повярвал във възкресението на Христос. Когато го видял жив, повярвал и се зарадвал много. Църквата почита тази радост у Тома Неверни от възкресението, която е прераснала във всеобща радост, а неделята, когато това се е случило – Томина.\r\nАнна ЛОЗАНОВА", "date": "2018.04.15", "title": "Видин: Митрополит Даниил отслужи света Литургия в храма „Рождество на Пресвета Богородица” в Дунавци на Томина неделя"}
{"url": "http://www.focus-news.net/news/2018/04/15/2511243/inzh-tonka-atanasova-riosv-burgas-ot-nachaloto-na-godina-sme-poluchili-ne-poveche-ot-10-signala-za-useshtane-na-mirizmi-v-grada.html", "text": "В РИОСВ – Бургас от началото на годината до сега са получени не повече от 10 сигнала, които са за усещане на миризми. Това каза за Радио „Фокус“ – Бургас инж. Тонка Атанасова, директор на РИОСВ – Бургас. “Гражданите съобщават за миризма на сяра или на бензин. Реагирали сме на тези сигнали, за да установим евентуалните причинители, но източникът, който може да ги предизвиква в този момент е в капитален ремонт. Нямаме и превишение на нито един от показателите, които могат да доведат до миризма“, каза още Атанасова. По думите ѝ ако предложението за новите ековинетки в три цвята стане факт, ще бъдат разграничени автомобилите, които имат по-големи количества изгорели газове. „По този начин най-вероятно след това ще започне ограничаването на такъв тип автомобили до централна градска част, на който и да е град. Всяка една община трябва да има карта по отношение на замърсяване с фини прахови частици, със серни и азотни съединения. Изработени са такива на всички общини на територията, управлявана от РИОСВ – Бургас“, добави Атанасова.\r\nВеселина НИКОЛОВА", "date": "2018.04.15", "title": "Инж. Тонка Атанасова, РИОСВ - Бургас: От началото на година сме получили не повече от 10 сигнала за усещане на миризми в града"}
{"url": "http://www.focus-news.net/news/2018/04/15/2511245/stabilno-e-sastoyanieto-na-dvama-ot-postradalite-pri-katastrofata-na-km-296-na-avtomagistrala-trakiya.html", "text": "Стабилно е състоянието на двама от пострадалите при катастрофата на км 296 на автомагистрала „Тракия”. Пострадалите са настанени в областната болница в Сливен. Това съобщи пред Радио „Фокус“ – Сливен зам.-директорът на МБАЛ „Д-р Иван Селимински” - Сливен д-р Хрисант Хрисантов. Пострадалите са мъж и жена. Мъжът е с натъртвания, а жената е със счупена предмишница. Настанени са в реанимация. При инцидента 296 км на автомагистрала „Тракия“ в събота на място загинаха двама души, пострадаха общо 7 човека. Петима бяха откарани ямболската болница, а двама – в лечебно заведение в Сливен. Причините за катастрофата все още се изясняват.", "date": "2018.04.15", "title": "Стабилно е състоянието на двама от пострадалите при катастрофата на км 296 на автомагистрала „Тракия”"}
{"url": "http://www.focus-news.net/news/2018/04/15/2511232/chernogortsite-glasuvat-na-prezidentski-izbori-obzor.html", "text": "В неделя, 15 април, в Черна гора се провеждат президентски избори – трети след обявяването на независимостта през 2006 г. Право на глас има 532 599 граждани, разпределени в общо 1 214 избирателни секции, които остават на тяхно разположение от 7:00 до 20:00 часа (местно време). \r\nВ сравнение с парламентарните избори, проведени през октомври 2016 г., в гласуването за държавен глава право на глас са регистрирани около четири хиляди повече избиратели. По-голямата част от гражданите с право на глас са в столицата Подгорица, а най-малко в – населеното място Шавник. \r\nКандидатите за президент са общо седем. Първият в списъка е Марко Милачич („Истинската Черна гора“), втори – Младен Боянич („Демократичен фронт“), трето – Хазбия Калач („Партия на справедливостта и помирението“), четвърти – Василие Миличкович („Гражданска акция“ и Партия на пенсионерите, инвалидите и реституираните), пети – Добрило Дедеич („Сръбска коалиция“), шеста – Драгиния Вуканович (Социалдемократическа партия), а на седма позиция в бюлетината е е Мило Джуканович (Демократична партия на социалистите).\r\nИзборите ще бъдат следени от над две хиляди местни и чуждестранни наблюдатели от 30 медии. Предварителните резултати от гласуването се очаква да бъдат обявени преди полунощ в неделя. \r\nПрезидентът на Черна гора се избира за срок от пет години. Печели кандидатът, който получи повече от половината от валидните гласове на избирателите. Ако никой от претендентите не получи този брой гласове, вторият тур на вота следва да се проведе след 14 дни, т.е. на 29 априил. \r\nОт 1990 г. насам президентският пост в Черна гора са заемали Момир Булатович (два мандата), Мило Джуканович (един мандат) и Филип Вуянович (последните три мандата).Мило Джуканович - фаворит за президентския пост\r\nПоследните социологически проучвания, проведени преди началото на вота, показаха убедителна преднина на Мило Джуканович, който доминира политиката в бившата югославска република вече 25 г. Бившият министър-председател, който подаде оставка през октомври 2016 г., обяви решението си да се кандидатира за президент миналия месец. В предизборната си кампания 56-годишният икономист заложи на членството в Европейския съюз, след като Черна гора се присъедини към НАТО през 2017 г. \r\nВ рамките на предизборната кампания той обеща на своите поддръжници членство на Черна гора в Европейския съюз и  по-добър живот за пенсионерите и младите хора. Към съперниците си той изпрати следното съобщение:\r\n„Ако спечели опозицията, това ще доведе до отмяна на решенията, които вече сме взели. Те ще отменят решението за признаване на Косово, което е важен въпрос за регионалната стабилност. Те ще отменят решението за пътя ни към Европейския съюз. Ще отменят санкциите срещу Русия и е ясно, че биха оспорили дори решението за независимост. Те са готови да продадат Черна гора за шепа долари. Така че на тези избори трябва да кажем „не“. Не предавайте националните интереси\".\r\nДжуканович е най-популярният от всички седмина кандидати. В навечерието на вота Подгорица, където живее една трета от населението на Черна гора, бе буквално облепена с плакати, които го провъзгласиха за „лидер, държавник и президент на всички граждани\". Още преди началото на изборния ден претендентът на „Демократична партия на социалистите“ сподели увереността си, че ще постигне победа още в първия тур на изборите.\r\nВъпросът за организираната престъпност хвърли сянка върху предизборната кампания, която бе белязана от серия бомбени покушения. Опозицията твърди, че Джуканович има във връзки с мафията – обвинение, което той отхвърля. \r\n„Като президент ще направя всичко по силите си... да дам на полицията властта, която ще им позволи да защитават гражданите от тези, които излагат живота им на опасност\", категоричен бе Джуканович по време на кампанията. Нормализация на отношенията с Русия\r\nНай-силният съперник на Джуканович е Младен Боянич, който има подкрепата на повечето опозиционни партии, включително на проруските фракции. Очаква се за него да гласуват една трета от избирателите. \r\nПо думите на Боянич, Джуканович „не може да бъде решението, защото той е създател на нестабилността и хаоса, които наблюдаваме по улиците на Черна гора. Съгласен съм с Джуканович, че държавата е по-силна от мафията, но проблемът е, че не знам в коя страна е той\".\r\nКандидат-президентът на Черна гора от партията „Демократичен фронт“ обяви намеренията си да работи за подобряване на отношенията с Русия, като подчерта, че санкциите срещу Москва са в ущърб на страната му.\r\nЕдин от приоритете на Боянич е също бързо присъединяване на Черна гора към Европейския съюз. „Надявам се, че това няма да попречи на отношенията ни с Русия, ще се старая те да се подобрят, да се нормализират, а въпросът за санкциите – да остане в миналото. Те не бяха необходими, уверен съм, че ЕС и Черна гора ще разберат, че никой няма полза от тях, само вреда“.\r\nДруг кандидат, при  това проруски, е Марко Милачич, който обвинява Джуканович за „ситуацията в страната, от кървавите улици до външната политика и разрушената икономика\".\r\nСъс средната заплата от около около 500 евро (615 долара) и безработица над 20 процента, дебатът за Запада срещу Русия не е основната грижа на много черногорци. За Джуканович обаче изборът между Брюксел и Москва е от решаващо значение за това дали Черна гора ще „остане на пътя си на развитие\". Бившият премиер обаче омаловажи антируската реторика, заявявайки, че иска „нормални отношения с Русия, ако тя е готова на същото\".\r\nЧерна гора може да се присъедини към ЕС през 2025 г. В доклада си от 2016 г. за напредъка на страната, Брюксел настоя черногорските власти да продължат усилията си за справяне с организираната престъпност, по-специално с  трафика на хора и прането на пари, и отбеляза проблема с международната контрабанда на цигари през пристанището на Бар.Тереза Герова", "date": "2018.04.15", "title": "Черногорците гласуват на президентски избори (ОБЗОР)"}
{"url": "http://www.focus-news.net/news/2018/04/15/2511246/sofiya-za-zhertvite-ot-atentata-ot-1925-g-v-sveta-nedelya-shte-bade-otsluzhena-panihida-na-16-april-2018-g.html", "text": "На 16 април 2018 г. (понеделник) от 11.00 часа, в столичния катедралния храм „Св. Неделя” ще бъде отслужена панихида за жертвите от атентата, извършен на този ден през 1925 година, предаде репортер на Агенция \"Фокус\". \r\nПрез 1925 г. бомба убива над 150 души от военния, политически и интелектуалния елит на Третото българско царство, над 500 са ранените. По-късно от раните си умират още хора и броят на жертвите надхвърля 200. Много от загиналите са невинни жени и деца.\r\nАтентатът е дело на ултралявото крило на Българската комунистическа партия, а целта им бил цар Борис III.  Признат е за един от най-големите терористични актове в световната история. \r\nНикола ПЕТКОВ", "date": "2018.04.15", "title": "София: За жертвите от атентата от 1925 г. в Света Неделя” ще бъде отслужена панихида на 16 април 2018 г."}
{"url": "http://www.focus-news.net/news/2018/04/15/2511238/the-sunday-times-v-london-se-gotvyat-za-kiberataki-ot-kremal-i-novi-antiruski-sanktsii.html", "text": "В Обединеното кралство се подготвят за отмъщението на Русия за ракетните удари, които САЩ, Великобритания и Франция нанесоха в Сирия. По данни на вестник The Sunday Times разузнавателните служби предвиждат мащабна руска кибератака, при която хакери на Кремъл ще разпространят неудобна информация за министри, депутати и други представители на властта в Лондон.\r\nМинистър-председателят на Великобритания Тереза Май е получила оценка на разузнавателния риск от нападението в Солзбъри, от която става ясно, че Владимир Путин може да „удари“, като компроментира членовете на нейния кабинет.\r\nСъщевременно източник на изданието разкрива, че Лондон подготвя мащабни икономически санкции срещу живеещи във Великобритания руски олигарси. Тереза Герова", "date": "2018.04.15", "title": "The Sunday Times: В Лондон се готвят за кибератаки от Кремъл и нови антируски санкции"}
{"url": "http://www.focus-news.net/news/2018/04/15/2511247/pazardzhik-natovareno-e-dvizhenieto-po-pat-velingrad-varvara-i-pat-dospat-batak-peshtera.html", "text": "Натоварено е движението по пътя Велинград – Варвара, както и по пътя Доспат – Батак – Пещера, предаде репортер на Радио „Фокус“ – Пазарджик. В дефилето между Велинград Пазарджик се образуват колони от автомобили. На места на шосето има паднали камъни. На входа на пътя Варвара – Велинград има поставено светещо табло с предупредителен знак за опасност от падащи камъни. Има и засилено полицейско присъствие. Струпване на МПС има и в района на курорта Цигов чарк.\r\nАлбена ЖИЛЕКОВА", "date": "2018.04.15", "title": "Пазарджик: Натоварено е движението по път Велинград – Варвара и път Доспат – Батак – Пещера"}
{"url": "http://www.focus-news.net/news/2018/04/15/2511248/sport-krazhinovich-se-kontuzi-grigor-dimitrov-shte-igrae-sreshtu-lorentsi-ili-kvalifikant.html", "text": "Филип Кражинович получи контузия в левия крак още преди да започне участието си в Монте Карло. Днес в 12:00 часа сърбинът трябваше да открие програмата в мач с италианеца Паоло Лоренци, а победителят да играе срещу Григор Димитров.\r\nПоради отказването на Кражинович, мачът на Лоренци е изместен за понеделник, а съперникът му ще е „щастлив губещ“ от квалификациите. Още не е ясно кой ще заеме освободеното място, тъй като фазата на квалификациите още не е завършила.\r\nВенцислав ДРАГОМАНОВ", "date": "2018.04.15", "title": "Спорт: Кражинович се контузи, Григор димитров ще играе срещу Лоренци или квалификант"}
{"url": "http://www.focus-news.net/news/2018/04/15/2511249/api-ogranicheno-e-dvizhenieto-v-aktivnata-lenta-na-avtomagistrala-maritsa-pri-km-10-v-posoka-sofiya-poradi-patnotransportno-proizshestvie.html", "text": "Ограничено е движението в активната лента на автомагистрала \"Марица\" при км 10 в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява в изпреварващата лента и се регулира от Пътна полиция и сигналисти. Шофьорите да се движат с повишено внимание и съобразена скорост.", "date": "2018.04.15", "title": "АПИ: Ограничено е движението в активната лента на автомагистрала \"Марица\" при км 10 в посока София поради пътнотранспортно произшествие"}
{"url": "http://www.focus-news.net/news/2018/04/15/2511253/voa-demonstranti-prizovaha-donald-tramp-napravete-amerika-otnovo-umna.html", "text": "Стотици граждани на САЩ се включиха в организирания във Вашингтон „Марш за науката“, за да „инициират осезаеми промени и да призоват държавните служители да налагат основана на доказателства политика\", според организаторите, предава Voice of America.\r\nТова беше официалното послание на митинга, един от поредица от общо 200 събития, провеждани по целия свят, а демонстрантите се обърнаха към държавния глава на САЩ: „Направете Америка отново умна!“. \r\nАкцията се разглежда като критика към Тръмп, който се оттегли от Парижкото споразумение за за климата, защити електроцентралите, работещи с въглища, и се опитва да отмени редица от съществуващите в страната екологичните разпоредби.Тереза Герова", "date": "2018.04.15", "title": "VOA: Демонстранти призоваха Доналд Тръмп: „Направете Америка отново умна!“"}
{"url": "http://www.focus-news.net/news/2018/04/15/2511252/kmetat-na-kavarna-nina-stavreva-s-preminavaneto-na-plazh-bolata-v-zashtitena-mestnost-stepite-se-garantira-che-tam-nyama-da-ima-stroitelstvo.html", "text": "С преминаването на плаж „Болата“ в защитена местност „Степите“ се гарантира, че там няма да има строителство. Това кметът на Каварна Нина Ставрева в интервю за Агенция „Фокус“ за предложението на Общината плаж „Болата“ да бъде изваден от резерват „Калиакра“ и да бъде включен в защитена местност „Степите“. Във връзка с проведеното обществено обсъждане на 12 април 2018 г. по темата, Нина Ставрева обясни, че то е било изключително конструктивно, диалогично и дългоочаквано от всички каварненци. „Мотивите ни са пределно ясни. Предложението на Община Каварна беше още през есента на 2018 г., а окончателното от февруари тази година с пълната аргументация. То е свързано с желанието ни да запазим това красиво кътче от Българското Черноморие. Искаме отделяне на плажа „Болата“ от резервата и оставането му в рамките на защитена местност „Степите“. Държа да подчертая, че изваждайки плаж „Болата“ от резервата, той ще има статут на защитена местност. Настояваме за това, тъй като режимите по отношение на защитена местност по Закона за защитените територии гарантират, че там няма да има строителство, но хората ще имат достъп до плажа“, коментира Нина Ставрева. Тя допълни, че така ще се запази поминъкът на местните и туризма в региона. По думите й „Болата“ е един от най-красивите плажове по Българското Черноморие. „Преди няколко години той влезе в списъка на един от стоте най-красиви заливи в света. Той е любимо място на стотици семейства с малки деца, на младежите, които живеят в региона и на любителите на красивата природа. Всички ние, Община Каварна и местните хора, искаме плажът да остане красиво и любимо място за посетителите в региона, но да има ред и да не се допуска той да бъде унищожен, както се случва при безстопанственост“, коментира още кметът на Каварна. \r\nДеница КИТАНОВА", "date": "2018.04.15", "title": "Кметът на Каварна Нина Ставрева: С преминаването на плаж „Болата“ в защитена местност „Степите“ се гарантира, че там няма да има строителство"}
{"url": "http://www.focus-news.net/news/2018/04/15/2511251/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-kulata.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Кулата“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.04.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Кулата“"}
{"url": "http://www.focus-news.net/news/2018/04/15/2511244/bashar-asad-kam-ruski-deputati-veche-ne-se-strahuvame-ot-raketna-ataka-na-nato.html", "text": "Членове на руския парламент хвърлиха светлина върху срещата, която проведоха с президента на Сирия Башар Асад след ракетната атака на САЩ, Великобритания и Франция, отбелязва Sputnik.\r\nСпоред руските депутати сирийският президент е похвалиЛ съветските системи за отбрана, които са помогнали на военните на Дамаск да унищожат 71 от над стоте изстреляни ракети. Източниците на медията твърдят, че в рамките на срещата Асад е заклеймил действията на Запада като „агресия“. \r\nДепутатът от Държавна Дума Сергей Железняк подчерта, че Дамаск е похвалил съветските оръжия, доставени на Сирия през 70-те години на миналия век, които бяха използвани за отблъскване на ракетната атака на трите западни държави. \r\n„Според гледната точка на президента [Асад] тази атака е агресия и ние споделяме тази позиция. Той високо оцени руските оръжия, които показаха надмощие над агресорите\", разкри Железняк.\r\n„От 90-те години на миналия век насам сме свидетели на американски филми, в които се твърди, че руското оръжие е назад. А сега виждаме, чие наистина е назад\", са думите на Асад, предадени от руски депутат. \r\nДруг народен представител – Дмитрий Саблин, цитира сирийския президент, който е уверил, че „тъй като сирийската въздушна защита е доказала своята ефективност, гражданите на Сирийската арабската република вече не се страхуват от НАТО\".Тереза Герова", "date": "2018.04.15", "title": "Башар Асад към руски депутати: Вече не се страхуваме от ракетна атака на НАТО"}
{"url": "http://www.focus-news.net/news/2018/04/15/2511250/sled-raketnite-udari-v-siriya-darzhavniyat-glava-na-germaniya-prizova-sasht-i-rusiya-za-nova-mirna-initsiativa-za-siriya.html", "text": "След ударите в САЩ, Франция и Великобритания президентът на ФРГ Франк-Валтер Щайнмайер призова Вашингтон и Москва да стартира нова инициатива за мир инициатива за Сирия.\r\nВ интервю за Bild am Sonntag Щайнмайер заяви: „В крайна сметка няма да е възможно без регионалните съседи, но нищо не започва без САЩ и Русия. Великите сили носят по-голяма отговорност. Първата стъпка трябва да бъде взета тук, това е, което Путин и Тръмп дължат на света. Ако Вашингтон и Москва не намерят начин да уредят въпроса Сирия помежду си, шансовете за подобряване на ситуацията в страната са равни на нула!\"\r\nВ същото време германският президент подчерта рисковете от конфронтация между САЩ и Русия. „За първи път през последните седем години на война в Сирия има сериозен риск от пряка конфронтация на САЩ и Русия. Днес ние се намираме в нов етап на ескалация в руско-американските отношения\".Тереза Герова", "date": "2018.04.15", "title": "След ракетните удари в Сирия: Държавният глава на Германия призова САЩ и Русия за нова мирна инициатива за Сирия"}
{"url": "http://www.focus-news.net/news/2018/04/15/2511258/burgas-blizo-50-choveka-se-vklyuchiha-v-aktsiyata-za-chista-laguna-na-atanasovsko-ezero.html", "text": "Близо 50 човека се включиха в акцията за чиста лагуна на Атанасовско езеро. Това каза за Радио „Фокус“ – Бургас Дияна Павлова от Българска фондация „Биоразнообразие“ „Събрахме над 30 чувала с отпадъци, което е огромно количество за такъв малък район, какъвто е пътеката на саблеклюна. Успяхме да възстановим и доста увредени табели, като 3 от тях се оказаха неспасяеми. Монтирахме наново и дървените платформи, на които се поставят информационните табла“, каза още Павлова.\r\nПътеката на саблеклюна и Атанасовско езеро вече посрещат първите туристи. Очакват се и ученици от областта, които ще се включат за поредна година в образователната програма, която се провежда край езерото.\r\nВеселина НИКОЛОВА", "date": "2018.04.15", "title": "Бургас: Близо 50 човека се включиха в акцията за чиста лагуна на Атанасовско езеро"}
{"url": "http://www.focus-news.net/news/2018/04/15/2511259/kathimerini-v-gartsiya-planirat-oshte-protesti-sreshtu-vazdushnite-udari-v-siriya.html", "text": "Няколко хиляди души се събраха в центъра на гръцката столица Атина в знак на протест срещу въздушните удари на САЩ, Великобритания и Франция в Сирия, а организаторите се заканиха, че ще бъдат организирани и други акции, съобщава електронното издание Kathimerini.\r\nЛидерът на Гръцката комунистическа партия Димитрис Куцумбас разкритикува управляващите за „подчинението“ им на Европейския съюз и НАТО, както и за подкрепата им за Израел. В реч пред участниците в протеста, Куцумбас заяви, че „империалистите отново проливат кръвта на хората. Те разрушават и разцепват държави, като използват измислени доказателства\". \r\nМитинги срещу ракетната атака на западните държави ще се проведат в неделя пред военната база „Суда бей\" на НАТО, разположена на остров Крит, както и в центъра на Солун във вторник, където протестът се организира и с участието на ПАМЕ.\r\nПо-рано бе съобщено, че по данни на гръцката полиция броят на включилите се в протеста в Атина, организиран от Комунистическата партия, е между шест и седем хиляди души. Демонстрантите са се събрали на един от площадите в центъра на града, след което са се насочили към дипломатическата мисия на САЩ в страната, носейки транспаранти и скандирайки лозунги срещу Вашингтон. Уточнява се, че на улицата пред посолството с червена боя е било изписано „Американци, убийци на хора“, след което е предприет опит кутията с боя да бъде хвърлена в двора на сградата. Запален е бил и националният флаг на САЩ.  Тереза Герова", "date": "2018.04.15", "title": "Kathimerini: В Гърция планират още протести срещу въздушните удари в Сирия"}
{"url": "http://www.focus-news.net/news/2018/04/15/2511260/veliko-tarnovo-v-grada-shte-se-provede-blagotvoritelen-targ-s-proizvedeniya-na-izkustvoto-za-sabirane-na-sredstva-v-pomosht-na-bolen-mazh.html", "text": "В града ще се проведе благотворителен търг с произведения на изкуството за събиране на средства в помощ на болен мъж. Събраните средства ще бъдат дарени на Александър Гайдев от Велинград, който е диагностициран със синдром на Паркинсон. Събитието ще се проведе в бизнес-залата на хотел „Премиер“ на 16 април. Това каза за Радио „Фокус“ – Велико Търново Илия Гайдев, един от организаторите и син на Александър. До края на април ще се организират още няколко театрални благотворителни представления, както и два концерта. „Най-важното събитие, на което най-много разчитаме, е благотворителен търг, който ще се състои на 16 април. За да можем да го организираме, ни помогнаха майстори от цяла България и студенти от Факултета по изобразително изкуство във Велико Търново, които дариха свои картини, пластики, миниатюри и всякакви произведения на изкуството за каузата. Цените са много сериозни и сме в процес на търсене на купувачи, за да имаме успех“, коментира още Илия. Информация за всички предстоящи и отминали събития можете да откриете на фейсбук страницата „Презареди – Акция в подкрепа на Александър Гайдев!“. Каузата е подкрепена от Община Велико Търново, творци от града, студенти и състрадателни граждани.\r\nНужната сума за купуването на животоспасяващ за Александър апарат е 66 хиляди лева.\r\nЛуиза ТРАНЧЕВА", "date": "2018.04.15", "title": "Велико Търново: В града ще се проведе благотворителен търг с произведения на изкуството за събиране на средства в помощ на болен мъж"}
{"url": "http://www.focus-news.net/news/2018/04/15/2511261/blagoevgrad-ofitsialno-se-zakriva-ski-sezonat-v-bansko.html", "text": "Официално се закрива ски сезона в Банско, като днес е последен скиорски ден, предаде репортер на Радио „Фокус“ - Пирин. Кабинковата въжена линия ще работи от 24 април до 28 май и ще превозва туристи до планината всеки ден от понеделник до петък, от 8.00 сутрин нагоре и в 16.30 надолу, а през активния летен сезон - всеки ден (включително събота и неделя) от 8.00 до 16.00 часа и в двете посоки. Предвидена е и възможност при по-големи групи над 50 човека да се придвижват с друг лифт. \r\nОтчетът за изпълнението на туристическата програма на местната администрация за миналата година сочи събран туристически данък за 2017 година в размер на 900 000 лева, което е с 24% повече от предходната 2016 г. Продължаващата тенденция за ръст в събираемостта на туристическия данък в Банско е резултат от няколко фактора – строга данъчно-финансова дисциплина, активни мерки за изсветляване на туристическия бранш, както и по-висока посещаемост на курорта. Справките в края на сезон 2017/2018 сочат също ръст в броя на посещенията. Отново е регистрирано близо 14% повишение, като най-осезаемо то е от страна на България, Русия, Израел и Македония.\r\nЛора КАЛЧЕВА", "date": "2018.04.15", "title": "Благоевград: Официално се закрива ски сезонът в Банско"}
{"url": "http://www.focus-news.net/news/2018/04/15/2511254/zhivko-todorov-kmet-na-obshtina-stara-zagora-priemete-nashite-nay-iskreni-saboleznovaniya-za-zhertvite-ot-katastrofata-na-avtomagistrala-trakiya-na-13-april.html", "text": "Приемете нашите най-искрени съболезнования за жертвите от катастрофата на автомагистрала „Тракия” на 13 април. Това каза кметът на Община Стара Загора Живко Тодоров в съболезнователен адрес по повод тежката катастрофа на автомагистрала „Тракия”, съобщиха от пресцентъра на Общината. В съболезнователния адрес на кмета Тодоров се посочва още: \"Изразяваме дълбоката си съпричастност към мъката Ви! Моля, приемете нашето искрено човешко съчувствие към Вашата болка. \r\nНадяваме се, всички пострадали при катастрофата да се възстановят и им пожелаваме скорошно оздравяване\".", "date": "2018.04.15", "title": "Живко Тодоров, кмет на Община Стара Загора: Приемете нашите най-искрени съболезнования за жертвите от катастрофата на автомагистрала „Тракия” на 13 април"}
{"url": "http://www.focus-news.net/news/2018/04/15/2511255/telma-makedoniya-v-ohrid-se-provede-treti-protest-protiv-promyana-na-imeto-demonstrantite-prizovaha-za-otmyana-na-dogovora-s-balgariya.html", "text": "Група граждани от Охрид се включиха в трети протест, организиран от Гражданската инициатива „Македония над всичко\", с който изразиха несъгласието си от промяна на името, предава скопският телевизионен канал „Телма“.\r\nПротестиращите настояха отмяна на – съгласно думите им, насилствено приетия Закон за употреба на езиците, отмяна на Договор за добросъседство с България, запазване на конституционното име на Република Македония и освобождаване на всички задържани и осъдени заради събитията в парламента от април 2017 г. Тереза Герова", "date": "2018.04.15", "title": "„Телма“ (Македония): В Охрид се проведе трети протест против промяна на името, демонстрантите призоваха за отмяна на договора с България"}
{"url": "http://www.focus-news.net/news/2018/04/15/2511265/pazardzhik-remontni-deynosti-po-asfaltirane-se-izvarshvat-na-okolovrastnoto-shose-v-grada.html", "text": "Ремонтни дейности по асфалтиране се извършват на околовръстното шосе в Пазарджик, предаде репортер на Радио „Фокус“ – Пазарджик. Затворена за преминаване е едната пътна лента от кръстовището за Мирянско шосе в посока кръговото кръстовище при моста на река Марица. Движението е пренасочено двупосочно само в едното платно с ограничение на скоростта до 40 км/ч. \r\nРемонт тече и на ул. „Болнична“ в района на Дома за стари хора.\r\nАлбена ЖИЛЕКОВА", "date": "2018.04.15", "title": "Пазарджик: Ремонтни дейности по асфалтиране се извършват на околовръстното шосе в града"}
{"url": "http://www.focus-news.net/news/2018/04/15/2511266/sport-dilian-uayt-pak-otpisa-pulev-i-se-zakani-na-uayldar.html", "text": "Британецът Дилиън Уайт показа, че очевидно не мисли за евентуалния мач с Кубрат Пулев, който трябва да определи официалния претендент за титлата на Международната боксова федерация. Именно победителят от този мач ще се изправи срещу шампиона Антъни Джошуа, чието притежание е поясът на IBF. Самият Уайт обаче за пореден път демонстрира, че гледа далеч по-напред от двубоя с българина. След като неотдавна си пожела среща на ринга с руснака Александър Поветкин, сега носителят на Сребърния пояс на WBC се прицели в първенеца на същата федерация - Дионтей Уайлдър.\r\nВенцислав ДРАГОМАНОВ", "date": "2018.04.15", "title": "Спорт: Дилиън Уайт пак отписа Пулев и се закани на Уайлдър"}
{"url": "http://www.focus-news.net/news/2018/04/15/2511256/otets-svetoslav-kyuchukov-tominata-nedelya-e-tyasno-svarzana-s-imeto-na-toma-edin-ot-dvanaysette-apostoli-na-iisus-koyto-ne-povyarval-na-hristovoto-vazkresenie.html", "text": "Томината неделя е тясно свързана с името на Тома – един от дванайсетте апостоли на Иисус. Това каза за Радио „Фокус“ – Пирин отец Светослав Кючуков от Православен информационен център – Благоевград. По думите му от началото на тази седмица се прославят светите апостоли и Света Богородица. Той заяви, че Светлата седмица завършва с втората пасха в неделя. Отец Кючуков обясни, че седмицата се нарича Светла, защото Възкресението на Христос донася просветление за всички. „Тя се нарича още и Нова неделя, защото с нея започва цикълът от недели, в които се споменава Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома“, обясни отец Кючуков. Той добави, че Тома е един от апостолите, който не повярвал на Христовото Възкресение.\r\nЛора КАЛЧЕВА", "date": "2018.04.15", "title": "Отец Светослав Кючуков: Томината неделя е тясно свързана с името на Тома – един от дванайсетте апостоли на Иисус, който не повярвал на Христовото Възкресение"}
{"url": "http://www.focus-news.net/news/2018/04/15/2511263/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално натоварен е трафикът на ГКПП „Малко Търново“. Това съобщи за Радио „Фокус“ – Бургас дежурният на пункта. Няма опашки от леки или товарни автомобили. „Не е натоварено движението и по отсечката Бургас – Малко Търново“, каза дежурният в Областно пътно управление. Пътните настилки са сухи и нормално проходими. Спокойно се осъществява придвижването на автомобили на входно-изходните пътни артерии на града, както и по автомагистрала „Тракия“ в района на Бургас.\r\nВеселина НИКОЛОВА", "date": "2018.04.15", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/04/15/2511257/yens-stoltenberg-v-intervyu-za-anadolu-agency-naprezhenieto-mezhdu-gartsiya-i-turtsiya-v-egeysko-more-ne-e-problem-na-nato.html", "text": "В интервю за турската държавна информационна агенция Anadolu Agency, генералният секретар на западния отбранителен съюз Йенс Столтенберг подчерта, че напрежението между Атина и Анкара в Егейско море „не е проблем на НАТО“.\r\nНорвежкият политик отбеляза, че Турция и Гърция са важни членове на Алианса и са част от него вече десетилетия. „И двете допринасят за нашата колективна отбрана. Очаквам, че различията, които виждаме по някои въпроси, ще бъдат решени между Турция и Гърция в духа на добрите отношения. В този контекст приветствам факта, че премиерите на двете страни неотдавна проведеха телефонен разговор и че се съгласиха на диалог“, заяви генералният секретар на Алианса. \r\nВ отговор на въпрос защо Алиансът не се намесва в ситуацията и дали предвижда такава, Столтенберг бе категоричен: „Не, това не е проблем на НАТО, това е нещо, което трябва да бъде уредено между Турция и Гърция“.Агенция „Фокус“ припомня:\r\nЙенс Столтенберг пристига на посещение в Турция на 16 април. По-рано в медиите бе съобщено, че турските власти планират да обсъдят с генералния секретар на НАТО въпроса за използване на военновъздушната база „Инджирлик“ в случай на военна операция в Сирия. \r\nВ Анкара генералният секретар на Алианса ще проведе срещи с с турския президент Реджеп Тайип Ердоган, с началника на Генералния щаб на турската армия генерал Хулуси Акар, с министъра на външните работи Мевют Чавушоглу и с министъра на отбраната Нуретин Джаникли.Тереза Герова", "date": "2018.04.15", "title": "Йенс Столтенберг в интервю за Anadolu Agency: Напрежението между Гърция и Турция в Егейско море не е проблем на НАТО"}
{"url": "http://www.focus-news.net/news/2018/04/15/2511270/yambol-55-godishen-mazh-e-zastrelyan-v-selo-pravdino-izvarshitelyat-e-zadarzhan.html", "text": "55-годишен мъж е застрелян в село Правдино, извършителят е задържан, съобщиха от ОДМВР – Ямбол. Сигналът е подаден на 14 април малко след 19.30 часа на тел. 112. Съобщено е, че в село Правдино пред наследствен имот в безпомощно състояние е намерен 55-годишен мъж. На място е установено, че мъжът е починал от огнестрелна рана в областта на главата. В резултат на проведените незабавни оперативно-издирвателни мероприятия е установен и задържан 61-годишен мъж с инициали П.С., съпричастен към деянието. На местопроизшествието и в дома на задържания са извършени процесуално-следствени действия от оперативна дежурна група, образувано е досъдебно производство. Иззети са веществени доказателства, свързани с престъплението. 61-годишният мъж е задържан с полицейска заповед за срок до 24 часа. Днес в хода на разследването той е привлечен в качеството на обвиняем за извършено престъпление по чл. 116 от НК и с прокурорско постановление е задържан за срок до 72 часа. Работата по случая продължава под надзора на Окръжна прокуратура – Ямбол.", "date": "2018.04.15", "title": "Ямбол: 55-годишен мъж е застрелян в село Правдино, извършителят е задържан"}
{"url": "http://www.focus-news.net/news/2018/04/15/2511271/d-r-kristiyan-kirilov-obshtinski-savet-svishtov-do-dni-priklyuchvame-s-dokumentite-za-stroezha-na-noviya-priyut-za-bezdomni-kucheta-v-svishtov.html", "text": "До дни приключва подготвянето на документите за строежа на новия приют за бездомни кучета в Свищов. След това ще стартират и реалните дейности, като се очаква те да приключат до края на юни. Това каза за Радио „Фокус“ – Велико Търново д-р Кристиян Кирилов, председател на Общински съвет – Свищов. Той уточни, че след като проектът е готов, ще се направят и количествено-стойностните изчисления. „Опитваме се да действаме в много съкратени срокове, изхождайки от естеството на проблема. Ние сме на ясно, че в Свищов има нужда от този приют. Гражданството има своята нетърпимост към бездомните кучета, които се разхождат безпроблемно по улиците. Не мога да се ангажирам с някакви срокове, но се надявам до края на юни да сме готови“, коментира още д-р Кирилов. Новият приют ще е с капацитет за около 36 кучета, като това ще се определя от големината на животните. Според условията за дейността му, кучетата ще се залавят, обезпаразитяват, ваксинират и кастрират (ако това е нужно) и ще се връщат на мястото, където са хванати.\r\nЛуиза ТРАНЧЕВА", "date": "2018.04.15", "title": "Д-р Кристиян Кирилов, Общински съвет – Свищов: До дни приключваме с документите за строежа на новия приют за бездомни кучета в Свищов"}
{"url": "http://www.focus-news.net/news/2018/04/15/2511262/tv-21-makedoniya-do-13-chasa-izbiratelnata-aktivnost-v-cherna-gora-e-328-protsenta.html", "text": "До 13 часа (местно време) 32,8% от общия брой избиратели са упражнили правото си на вот в президентските избори в Черна гора, предава скопският телевизионен канал „ТВ 21“.\r\nИзбирателната активност е близка до нивата, регистрирани на парламентарни избори през 2016 г. и по-висока от предходното гласуване за президент през 2013 г. Бившият президент и премиер Мило Джуканович е сочен за фаворит за поста, а според последните социологически проучвания 56-годишният икономист ще събере подкрепата на над 50 на сто от черногорците.Младен Боянич е най-сериозният му опонент, подкрепен от най-големия опозиционен блок.\r\nЗа поста претендират общо седем кандидати, право на глас имат 532 599 черногорци.Тереза Герова", "date": "2018.04.15", "title": "„ТВ 21“ (Македония): До 13 часа избирателната активност в Черна гора е 32,8 процента"}
{"url": "http://www.focus-news.net/news/2018/04/15/2511273/blagoevgrad-s-146-sa-se-uvelichili-turistite-noshtuvali-v-oblastta-v-nachaloto-na-2018-godina.html", "text": "Пренощувалите лица в местата за настаняване в област Благоевград през януари 2018 година се увеличават с 14.6% в сравнение със същия месец на 2017 година и достигат 74 хиляди. Това каза за Радио „Фокус“ – Пирин Емилия Илиева, началник на отдел „Статистически изследвания“ - Благоевград към Териториално статистическо бюро – Югозапад. По думите ѝ  от всички пренощували лица 65.2% са чужди граждани. „По-голямата част от тях – 78.1% са нощували в хотели с 4 и 5 звезди и са реализирали средно по 3.7 нощувки“, каза още Илиева. Тя добави, че пренощувалите български граждани са 25.7 хиляди. „От тях 49.1% са нощували в хотели с 4 и 5 звезди и са реализирали средно по 2.5 броя нощувки“, добави Илиева. По думите ѝ 13.1 млн. лв. са реализираните приходи от нощувки в областта за януари, което е с 26.7% повече в сравнение с януари 2017 година. Тя посочи, че е регистрирано увеличение в приходите както от български граждани – с 34.9%, така и от чужди граждани – с 24.2%. „Общата заетост на леглата в местата за настаняване в областта през януари 2018 година е 49.3%“, каза още Илиева. Тя добави, че в сравнение със същия месец на предходната година се увеличава с 6.2 процентни пункта. „Най-висока е заетостта на леглата в хотелите с 4 и 5 звезди – 69.6%, следвани от местата за настаняване с 3 звезди – 32.8% и с 1 и 2 звезди – 20.9%“, допълни Илиева.\r\nЛивия НИНОВА", "date": "2018.04.15", "title": "Благоевград: С 14.6% са се увеличили туристите, нощували в областта в началото на 2018 година"}
{"url": "http://www.focus-news.net/news/2018/04/15/2511264/cnn-gartsiya-spored-ministara-na-migratsionnata-politika-dimitris-vitsas-predizvikatelstvata-na-turtsiya-tselyat-vavlichaneto-na-gartsiya-v-diskusii.html", "text": "Според министъра на миграционната политика Димитрис Вицас предизвикателствата на Турция целят въвличането на Гърция в дискусии, които не са в интерес на страната, предава CNN (Гърция).\r\nГръцкият министър смята, че към момента няма пряка опасност от военен конфликт, тъй като провокативните изявления на турските политици остават само на риторично ниво и не водят до конкретни действия, но въпреки това \"очите на гръцките въоръжени сили са отворени на 24\".\r\nВицас заявява, че страната му ще се стреми да намали мигратските потоци, но не приема тезата, че Турция се стреми да \"наводни с бежанци\" гръцките острови в Егейско море.\r\nТой отбелязва, че ескалацията на конфликта в Сирия ще води до нови бежански вълни, като целта на гръцкото правителство ще бъде да ускори разглеждането на молбите за убежище, така че тези които нямат право на закрила да бъдат своевременно връщани в родината им.Тереза Герова", "date": "2018.04.15", "title": "CNN (Гърция): Според министъра на миграционната политика Димитрис Вицас предизвикателствата на Турция целят въвличането на Гърция в дискусии"}
{"url": "http://www.focus-news.net/news/2018/04/15/2511268/afp-kralyat-na-sauditska-arabiya-othvarli-plana-na-sasht-da-premestyat-posolstvoto-si-v-erusalim.html", "text": "Кралят на Саудитска Арабия Салман откри срещата на върха на арабските държави с критика към решението на американския президент Доналд Тръмп да премести посолството на САЩ в Израел в Ерусалим, предава AFP.\r\n„Потвърждаваме неодобрението си за решението на САЩ за Ерусалим“, заяви кралят в хода на речта си в град Дахран в източната част на Саудитска Арабия.\r\n„Източен Ерусалим е интегрална част от палестинските територии“, добави той.\r\nПревод и редакция:", "date": "2018.04.15", "title": "AFP: Кралят на Саудитска Арабия отхвърли плана на САЩ да преместят посолството си в Ерусалим"}
{"url": "http://www.focus-news.net/news/2018/04/15/2511277/prof-stoyan-marinov-varnenska-turisticheska-kamara-ochakvaniyata-na-bransha-za-letniya-sezon-sa-optimistichni.html", "text": "Очакванията на бранша във Варна за летния сезон са умерено оптимистични. Това каза в интервю за Радио „Фокус“ – Варна проф. Стоян Маринов, член на УС на Варненска туристическа камара. „Ранните записвания вървяха много добре, дори надвишаваха резервациите за същия период на миналата година. Вече се забелязва известно задържане на записванията“, добави той. Професор Маринов подчерта, че конкуренцията на България сериозно се изостря. „Турция спонсорира чартърните полети към турските курорти, като за различните периоди – сезон, междинен сезон, дори и във висок сезон заплаща голяма част от стойността на горивото. Турция спонсорира също така и посещенията на круизни кораби, което означава, че се връща сериозно на пазара и при една такава конкуренция България не може да очаква, че ще постигне ръстове, каквито е постигнала през 2017 спрямо 2016 и най-вече 2016 спрямо 2015 година. Ако през 2018 успеем да запазим това, което сме постигнали миналата година, и имаме мъничък ръст, изпреварващ приходите спрямо този на нощувките и туристите, ще можем да отчетем успешен сезон. Засега индикациите говорят, че това ще се случи“, заяви Стоян Маринов.\r\nМарияна ВАЛЕНТИНОВА", "date": "2018.04.15", "title": "Проф. Стоян Маринов, Варненска туристическа камара: Очакванията на бранша за летния сезон са оптимистични"}
{"url": "http://www.focus-news.net/news/2018/04/15/2511272/inzh-deyan-ivanov-kmet-na-beloslav-predvizhda-se-zapalvane-na-dupkite-po-obshtinskata-patna-mrezha.html", "text": "Общинската пътна мрежа на територията на община Белослав включва само три пътни отсечки. Това каза за Радио „Фокус“ – Варна кметът на Община Белослав инж. Деян Иванов. Едната пътна отсечка е участъкът, който свързва община Белослав и община Аврен, т.нар. път „Бялата вода“, където всяка година се провежда рали „България“. Кметът добави, че този участък е с дължина 4 км. Предвижда се запълване на дупките по отсечката, отворили се след зимния сезон, като дейностите трябва да приключат до края на месец май заради провеждането на ралито в началото на юни. Втората отсечка на територията на общината е пътят от село Езерово към община Аксаково, която е с дължина 2 км. Кметът подчерта, че това е пътят в най-лошо състояние на територията на общината. „За съжаление частта, която е в община Аксаково, също е в лошо състояние. Този път започва да се ползва по-често заради заработването на ТЕЦ-а. 150 души работят в предприятието, като те са не само от Езерово и населените места на територията на община Белослав, но пътуват и от други селища. За този пътен участък имаме разработен проект и издадено валидно разрешение за строеж. Ще търсим различни институции или фондове, които да финансират дейностите“, заяви кметът. Според инж. Деян Иванов тази отсечка се нуждае от цялостно асфалтиране. Третият четвъртокласен път на територията на община Белослав е отсечката от село Езерово до инсталацията за обезвреждане на твърд битов отпадък. Участъкът е общински от година и половина, припомни кметът.\r\nМарияна ВАЛЕНТИНОВА", "date": "2018.04.15", "title": "Инж. Деян Иванов, кмет на Белослав: Предвижда се запълване на дупките по общинската пътна мрежа"}
{"url": "http://www.focus-news.net/news/2018/04/15/2511275/predsedatelyat-na-pg-na-gerb-tsvetan-tsvetanov-shte-poseti-smolyan-na-16-april.html", "text": "Председателят на ПГ на ГЕРБ и заместник-председател на партията Цветан Цветанов ще посети Смолян на 16 април 2018 г. Това съобщиха от пресцентъра на ПП ГЕРБ. От 14.00 часа той ще се срещне с кметове и кметски наместници от общината в офиса на ГЕРБ в града.\r\nВ 17.00 часа Цветанов, заедно с кмета на Смолян Николай Мелемов, ще направи оглед на ул. „Проф. Асен Василев“, на която предстои да бъдат изградени подпорни стени.\r\nЧас по-късно Цветан Цветанов ще разговаря с кметове на общини в област Смолян от ГЕРБ, ръководители на общинските структури от областта и общински съветници. Срещата ще бъде в офиса на ГЕРБ в Смолян. На нея ще присъстват и депутатите от ГЕРБ-Смолян д-р Даниела Дариткова и д-р Красимир Събев.", "date": "2018.04.15", "title": "Председателят на ПГ на ГЕРБ Цветан Цветанов ще посети Смолян на 16 април"}
{"url": "http://www.focus-news.net/news/2018/04/15/2511267/polk-prof-dimitar-nedyalkov-za-udarite-v-siriya-kragat-ot-tseli-mozhe-bi-e-dosta-po-shirok-ot-tozi-koyto-se-saobshtava.html", "text": "Кръгът от цели може би е доста по-широк от този, който се съобщава. Това каза за Агенция „Фокус“ полк. проф. Димитър Недялков - Катедра „Военновъздушни сили и противовъздушна отбрана“ във Военната академия „Г.С. Раковски“, във връзка с нанесените от САЩ, Великобритания и Франция удари вчера сутринта в Сирия. „Може би не са ударени само складове за химическо оръжие и компоненти за командване и управление на сирийската армия, а и оперативни тактически цели построени от сирийската правителствена армия в територии близки до Дамаск, включително едно от оперативните летища на режима, както и на елитни формирования от ранга на бригада“, коментира полк. Недялков. По думите му все още няма данни доколко тези удари са ефикасни, но все пак е разбираемо, че няма как 100 ракети да бъдат пуснати по няколко цели. Според него това е значително по-голям набор, след като се използват толкова много боеприпаси. \r\n„Ударите, които САЩ, Великобритания и Франция нанесоха в Сирия, се очакваха. Надявах се да не се случи, но то стана. Основните системи, които участваха във въздушния удар, са крилатите ракети. Различни са източниците, които ги преброяват, има различни сведения. Като осреднена величина, се казва, че са над 100. По други официални данни са малко над 70 използваните крилати ракети. Лесно беше да се предвиди, че основното средство за нанасяне на въздушния удар са ракети „Томахоук“. Над 57 такива са изстреляни основно от корабни платформи. Обхватът на действието на ракетите е около 1600 км“, обясни полк. Недялков и добави, че новото в тези удари, което със сигурност е заинтригувало военните експерти, са т.нар. нови крилати ракети от тип Joint Air-to-Surface Standoff Missile. „Изстреляни са 19 такива ракети от два бомбардировача. Това е значително по-модерно оръжие от „Томахоук“. Предвижда се именно те да заменят „Томахоук“ като ударно средство на съюзниците. Има два варианта, за които се предполага, че са изстреляни. Единият е с по-близко действие от порядъка на 320 км. В дадения случай изстрелването е станало на дистанция между 800 и 1000 км от целта. Използвани са ракети с по-голям радиус на действие и с по-малка бойна глава от порядъка на 450 кг“, посочи той. Според него може да се предполага, че това са ракетите, които на практика са поразили целите, без да бъдат прихванати от сирийската противовъздушна отбрана. „Интересно е, че голяма част от обстрелваните цели предварително са взели мерки за изтегляне на основната част от съоръженията и личния състав. Може би е станал предварителен обмен на информация за това кои цели и кога горе-долу ще бъде нанесен ударът предвид факта руски представители да не пострадат от тези авиационни удари. Това също се предполагаше в предварителните коментари“, каза още полк. проф. Димитър Недялков.\r\nЛюба АЛЕКСИЕВА", "date": "2018.04.15", "title": "Полк. проф. Димитър Недялков за ударите в Сирия: Кръгът от цели може би е доста по-широк от този, който се съобщава"}
{"url": "http://www.focus-news.net/news/2018/04/15/2511269/epixirimatias-gartsiya-nachalnikat-na-gratskiya-generalen-shtab-general-alkiviadis-stefanis-e-obsadil-s-poslanika-na-kipar-kiriyakos-kenevezos-situatsiyata-v-regiona.html", "text": "Началникът на Генералния щаб генерал Алкивиадис Стефанис е провел среща с посланика на Кипър Кириякос Кеневезос, на която са били обсъдени въпроси от общ интерес, както и ситуацията в региона, предава гръцкото електронно издание Еpixirimatias.\r\nСпоред изданието кипърският дипломат е бил информиран от гръцките военни власти за последните събития, свързани с турските нарушения в Егейско море.\r\nСлед срещата не са правени изявления, предвид чувствителния характер на обсъжданите въпроси.\r\nЕpixirimatias отбелязва, че изминалата седмица е протекла под знака на засилената дипломатическа активност между Атина, Никозия и Вашингтон, след като в кипърската столица пристигна на посещение американският заместник помощник-държавен секретар на отбраната по въпросите на Европа и НАТО Томас Гофъс, който е провел срещи с министъра на отбраната Сава Ангелидис, както и с представители на ООН и на британските власти. Тереза Герова", "date": "2018.04.15", "title": "Еpixirimatias (Гърция): Началникът на гръцкия Генерален щаб генерал Алкивиадис Стефанис е обсъдил с посланика на Кипър Кириякос Кеневезос ситуацията в региона"}
{"url": "http://www.focus-news.net/news/2018/04/15/2511276/shestima-dushi-sa-postradali-sled-kato-sastezatelen-avtomobil-se-e-vryazal-v-publikata-po-vreme-na-planinskoto-rali-v-shumen.html", "text": "Шестима души са пострадали, след като състезателен автомобил се е врязал в публиката по време на Третия състезателен манш в Шумен. Това съобщиха от пресцентъра на МВР. Сигналът е подаден малко след 14.45 часа днес. По първоначални данни състезателен автомобил се е врязал в публиката по време на Третия състезателен манш в Шумен. При инцидента са пострадали шестима души – две жени и четирима мъже. Те са транспортирани в болнично заведение за преглед. Състезанието към момента е спряно.", "date": "2018.04.15", "title": "Шестима души са пострадали, след като състезателен автомобил се е врязал в публиката по време на планинското рали в Шумен"}
{"url": "http://www.focus-news.net/news/2018/04/15/2511280/kyustendil-obedinen-detski-kompleks-organizira-sastezaniya-po-povod-svetovniya-den-na-aviatsiyata-i-kosmonavtikata.html", "text": "За поредна година Обединен детски комплекс в Кюстендил организира състезания и творчески предизвикателства за Световния ден на авиацията и космонавтиката. Това каза пред Радио „Фокус” – Кюстендил Бойко Малинов, директор на Обединен детски комплекс – Кюстендил. Инициативите ще се проведат на 21 април. За четвърта поредна година в Кюстендил се подготвя ученическият конкурс за нестандартни летателни апарати творческо предизвикателство „ИКАР“. Конкурсът е в рамките на традиционно провежданото авиошоу „Осогово“. Той е насочен към ученици на възраст от 8 до 18 години и ще се проведе на стадион „Осогово” в града. Организатори на проявата са Община Кюстендил и Обединен детски комплекс, които по този начин отбелязват Деня на авиацията и космонавтиката. „ИКАР 2018“ е конкурс, в който ученици демонстрират създадени от тях летателни апарати. Те могат да бъдат от всякакъв тип – самолети, ракети, хеликоптери, балони, летящи чинии и други, които да бъдат атрактивни и безопасни за присъстващите. Участниците могат да сформират екипи от по няколко ученици, които съвместно да реализират и представят идеите си. Нестандартното мислене и иновативните решения при конструирането им са желани плюсове при избора на идеи. В същото време на стадиона ще се проведе и авиошоу „Осогово”, както и на „Дрон арена”. Според Бойко Малинов освен участници от България, се очакват състезатели от Сърбия, Македония и Гърция. Очаква се за по-голяма атрактивност на стадион „Осогово” да пристигне и дирижабъл, а при добри метеорологични условия парапланеристи ще излетят от Осоговска планина и ще се приземят на стадиона в Кюстендил.\r\nВенцеслав ИЛЧЕВ", "date": "2018.04.15", "title": "Кюстендил: Обединен детски комплекс организира състезания по повод Световния ден на авиацията и космонавтиката"}
{"url": "http://www.focus-news.net/news/2018/04/15/2511279/irina-sahatchieva-zoologicheska-gradina-sofiya-mnogo-hora-posetiha-zooparka-po-vreme-na-velikdenskite-praznitsi.html", "text": "Зоологическата градина беше много добре посетена през Великденските празници. Това каза в интервю за Агенция „Фокус“ Ирина Сахатчиева – експерт връзки с обществеността в Зоологическата градина-София. „Имахме специален Великденски кът за децата. Имахме и инициатива за събиране на средства чрез платформа в Интернет за закупуване на животно. Всеки, който дари над 100 лева получава едно уникално изрисувано щраусово яйце и тази кампания продължава. На следващия ден беше също прекрасно времето, бяхме извадили животни, които не са опасни и които децата могат да отидат да видят. Това са две успешни инициативи. Доста хора посетиха зоопарка. В събота си беше редовното демонстрационно хранене на животни“, заяви Сахатчиева\r\nТя разказа, че традиционно интерес има към слонът, носорогът, хипопотамът, маймуните и големите котки, но този интерес зависи и от възрастта на посетителите.\r\nИма много хора, които се разхождат из алеите просто заради спокойствието и наблюдават тревопасните животни“, подчерта още тя. \r\nВиктория КРЪСТЕВА", "date": "2018.04.15", "title": "Ирина Сахатчиева, Зоологическа градина-София: Много хора посетиха зоопарка по време на Великденските празници"}
{"url": "http://www.focus-news.net/news/2018/04/15/2511278/burgas-initsiativata-na-gerb-zaedno-sreshtu-alo-izmamnitsite-prodalzhava-v-aytos.html", "text": "Инициативата на ГЕРБ - Бургас „Заедно срещу \"ало\" измамниците“ продължава в Айтос. Това съобщиха от пресцентъра на ПП ГЕРБ. Пенсионерите от морския град ще се срещнат с началника на РУ - Айтос Кирил Котрулев и пресаташето на Областната дирекция на МВР Цветелина Рандева на 16 април 2018 г. от 10.00 часа. Организатори на събитието са народните представители от ГЕРБ - Бургас Ивелина Василева и Диана Саватева. На срещата, която се провежда със съдействието на местната администрация, ще присъстват кметът Васил Едрев и председателят на Общинския съвет Красимир Енчев. Идеята народни представители да разговарят с възрастни хора за \"ало\" измамите започна от Поморие, където депутатът Ася Пеева организира беседи по темата в два пенсионерски клуба. След последвалите три срещи в Бургас, Царево и Малко Търново, „Заедно срещу \"ало\" измамниците“ постепенно се разви в инициатива на бургаските народни представители от ГЕРБ, която ще продължи с още събития.", "date": "2018.04.15", "title": "Бургас: Инициативата на ГЕРБ „Заедно срещу \"ало\" измамниците“ продължава в Айтос"}
{"url": "http://www.focus-news.net/news/2018/04/15/2511274/protothema-turtsiya-osporva-granitsite-v-iztochnoto-sredizemnomorie.html", "text": "С официално писмо до генералния секретар на ООН Турция оспорва правата на Гърция и Турция върху континенталния шелф в Източно Средиземно море. В ексклузивен материал, Liberal.gr разкри какъв е отговорът на Турция на Общото изявление след тристранната среща на върха на Гърция, Кипър и Египет до ООН, пише електронното издание на гръцкия вестник Protothema.\r\nПисмото, обяснява изданието, трябва да послужи като предупреждение и за Кайро, тъй като Анкара не крие загрижеността си от разговорите между Гърция и Египет за делимитация на техния континентален шелф, която се предизвиква също и заради враждебните отношения между египетското правителството на Абдел Фатах ас Сиси, свалило от власт „Мюсюлмански братя“ с военен преврат и Ердоган, който е известен с пристрастията си към това политическо ислямско течение. В писмото се оспорва и активното сътрудничество между Египет и Кипър за построяване на газопровод от кипърската Ексклузивна икономическа зона до египетския бряг, където той трябва да бъде втечнен от разположените там инсталации.\r\nВ писмото си, датирано от 27 март 2018 година, постоянният представител на Турция пред ООН Фериндун Синирлиоглу оспорва съществуването на „общи морски граници” между трите държави и потвърждава едностранната претенция на Анкара, както твърди Protothema, върху целия континентален шелф на запад от Кипър чак до гръцките острови Крит и Родос.\r\nУстните заявления, на които се позовава Турция, описват едностранната и, както я определя гръцкото издание, своеволна „делимитация“ на континенталния шелф в Източното Средиземноморие, който Анкара вярва, че трябва да бъде установен на базата на равноотстоящата линия между бреговете на Турция и Египет. „изхвърляйки“ Гърция и Кипър от района. В документа,  според гръцкото издание, се правят референции към нелегалното гарантиране на правото на турската компания TRAO да търси и добива въглеводороди в районите около континенталния шелф на островите Родос и Кастелоризо.\r\nProtothema припомня, че на 13 февруари постоянните представители на Гърция, Кипър и Египет при ООН Мария Теофилис, Корнелиус Корнелиу и Мохамед Омар Ганд се подписаха на документ, представляващ Обща декларация на тристранната среща на върха Ципрас – Сиси – Анастасиадис, провела се на 21 ноември 2017 година в Никозия.\r\nВ декларацията има параграф, в който се изразява признаването на трите страни на Конвенцията за Закона за моретата и, сред другите неща, се заявява техния „ангажимент да се насърчат без забавяне преговорите за демаркация на общите морски граници, като в същото време се призовава Турция да спре всички нелегални дейности в крайбрежните води край Кипър и да избягва подобни действия в бъдеще.Агенция „Фокус“ припомня:\r\nПревод и редакция:", "date": "2018.04.15", "title": "Protothema: Турция оспорва границите в Източното Средиземноморие"}
{"url": "http://www.focus-news.net/news/2018/04/15/2511282/gabrovo-zapochva-traditsionnata-kampaniya-za-pochistvane-na-grada-tazi-godina-tya-e-pod-nadslov-oberi-bokluka.html", "text": "Започва традиционната пролетна акция за почистване на града. През настоящата година кампанията, организирана от Общината, ще протече под надслов „Обери боклука“. Регистрацията за нея вече започна и ще продължи до 20 април. Записването става по телефона или онлайн, съобщиха за Радио „Фокус“- Велико Търново от Общината. Официалният старт ще бъде поставен на 16 април. Всеки, който иска да се включи, може да започне с почистване на терена около своя дом, градинката в квартала или замърсени територии в околностите на града. Община Габрово осигурява чували и ръкавици за всички регистрирани участници, които ще се взимат от сградата на администрацията.\r\nАкцент в кампанията ще бъде поставен на 20 април, когато се предвижда почистване на нерегламентирани сметища в крайградските зони и силно замърсени площадки в градската част.\r\nНа 21 април гражданите ще могат да заменят ненужния биоотпадък за компост. Това ще се случи от 10.00 до 14.00 часа на пл. „Възраждане“. Достатъчно е да се занесе поне 1 кг органичен отпадък (обелки от плодове и зеленчуци, черупки, костилки, трева, листа), за да бъде получен пакет качествен почвен подобрител – компост. От Регионалното депо за неопасни отпадъци обещават да осигурят торф за всички, които са положили усилия и са се включили в кампанията.\r\nЛуиза ТРАНЧЕВА", "date": "2018.04.15", "title": "Габрово: Започва традиционната кампания за почистване на града, тази година тя е под надслов „Обери боклука“"}
{"url": "http://www.focus-news.net/news/2018/04/15/2511283/burgas-remontni-deynosti-se-izvarshvat-po-patya-pomorie-aheloy.html", "text": "Затруднено е движението на автомобили по пътя Поморие - Ахелой поради ремонт на пътя. Това каза за Радио „Фокус“ – Бургас дежурният в Областно пътно управление. В останалата част от областта трафикът е с нормална интензивност. Пътищата са сухи. Нормално се осъществява движението на моторни превозни средства и на входно-изходните артерии на Бургас.\r\nВременно са въведени няколко ограничения за движение на автомобилите. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението и по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината.\r\nВеселина НИКОЛОВА", "date": "2018.04.15", "title": "Бургас: Ремонтни дейности се извършват по пътя Поморие - Ахелой"}
{"url": "http://www.focus-news.net/news/2018/04/15/2511281/d-r-atanas-atanasov-mbal-shumen-sred-postradalite-pri-planinskoto-rali-nyama-takiva-v-tezhko-sastoyanie-i-s-opasnost-za-zhivota.html", "text": "Сред пострадалите при планинското рали няма такива в тежко състояние и с опасност за живота. Това каза за Агенция „Фокус“ изпълнителният директор на МБАЛ-Шумен д-р Атанас Атанасов във връзка с пострадалите четирима мъже и две жени по време на планинското рали в Шумен. „Шест души са постъпили в Спешното отделение. Двама от тях са с фрактури на подбедрици. Има едно съмнение за фрактура на таз, но все още не е потвърдено има и фрактура на опашна кост. На двама, след като им бъдат разчетени изследванията вероятно ще бъдат освободени“, обясни д-р Атанасов. Той добави, че всички пострадали са били сред публиката на състезанието.", "date": "2018.04.15", "title": "Д-р Атанас Атанасов, МБАЛ-Шумен: Сред пострадалите при планинското рали няма такива в тежко състояние и с опасност за живота"}
{"url": "http://www.focus-news.net/news/2018/04/15/2511285/plovdiv-izvarshva-se-preasfaltirane-na-vatreshnokvartalni-ulitsi-v-zhk-trakiya.html", "text": "Извършва се преасфалтиране на вътрешноквартални улици в жк. „Тракия”. Това съобщи за Радио „Фокус” - Пловдив районният кмет Костадин Димитров. Изпълнението на строителната програма на „Тракия” за 2018 година продължава с преасфалтирането на вътрешноквартални улици. За целта в бюджета са предвидени 100 хиляди лева. Дейностите започнаха на 10 април.\r\nОсвен подмяната на асфалта се предвижда скосяване на бордюрите и увеличаване на паркоместата, монтиране на дъждоприемнти шахти и други дейности.", "date": "2018.04.15", "title": "Пловдив: Извършва се преасфалтиране на вътрешноквартални улици в жк. „Тракия”"}
{"url": "http://www.focus-news.net/news/2018/04/15/2511287/pazardzhik-proekt-sazdadeno-za-vekove-umira-za-chasove-obuchava-dobrovoltsi-ot-bratsigovo-i-peshtera-za-preventsiya-ranno-opovestyavane-i-barzo-potushavane-na-pozhari.html", "text": "Вече са реализирани повечето от дейностите по проекта „Създадено за векове – умира за часове!“. Това съобщи за Радио „Фокус“ – Пазарджик Петя Георгиева от Сдружение „Млад природозащитник“ от село Бяга. Тя уточни, че проектът е за обучение на доброволци от Брацигово и Пещера за превенция, ранно оповестяване и бързо потушаване на пожари. По него вече е осъществено теоретичното обучение на доброволци от общините Пещера и Брацигово за адекватно поведение в случай на възникване на пожар на територията на защитена зона по НАТУРА 2000 „Бесапарски ридове“. „Пожарите, възникващи на територията на защитена зона „Бесапарски ридове“ са пагубни не само за природата, но и за земеделските производители, чиято реколта се опожарява. За справянето с тези пожари ценна е помощта на обучени доброволци. Освен обучението на доброволците по проекта се закупиха лични предпазни средства и оборудване, с които доброволците безопасно да подпомагат пожарникарите при гасенето на пожарите“, уточни Георгиева.\r\nВаня НИКОЛОВА", "date": "2018.04.15", "title": "Пазарджик: Проект „Създадено за векове – умира за часове!“ обучава доброволци от Брацигово и Пещера за превенция, ранно оповестяване и бързо потушаване на пожари"}
{"url": "http://www.focus-news.net/news/2018/04/15/2511286/inzh-deyan-ivanov-kmet-na-obshtina-beloslav-predstoi-asfaltirane-na-patya-ot-promishlenata-zona-na-razdelna-kam-devnya.html", "text": "Предстои асфалтиране на пътя от Промишлената зона на Разделна към Девня или пристанище \"Варна\" – Запад. Това каза за Радио „Фокус“ – Варна кметът на Община Белослав инж. Деян Иванов. Той обясни, че това е най-кратката сухоземна отсечка, която обикаля канала и при затварянето на Аспарухов мост е най-краткият участък. „Към днешна дата това е на 40% асфалтиран път с много дупки и кратери и на 60% черен път. Надявам се в края на лятото да се поздравим с нова пътна отсечка, по която шофьорите да пътуват безпроблемно“, каза още инж. Деян Иванов. Той припомни, че пътят Варна – Белослав е асфалтиран преди около 4 години и е в добро състояние. Няма образували се дупки след зимния сезон. „Имаме проблеми с пътната отсечка от Белослав към Разделна в участъка до затворническото общежитие. Агенция „Пътна инфраструктура“ е информирана за проблема. Имаме споразумение с Областно пътно управление да поддържаме отсечките от третокласната пътна мрежа, които минават през града. Сумата за преасфалтиране на тези участъци е 2 950 лева“, заяви инж. Деян Иванов. По думите му с усилия на Общината е започнала подмяна на знаци, където е необходимо, както и на вертикална планировка. „Със служители на общинската администрация опресняваме пешеходните пътеки в населените места“, посочи кметът инж. Деян Иванов.\r\nМарияна ВАЛЕНТИНОВА", "date": "2018.04.15", "title": "Инж. Деян Иванов, кмет на Община Белослав: Предстои асфалтиране на пътя от Промишлената зона на Разделна към Девня"}
{"url": "http://www.focus-news.net/news/2018/04/15/2511288/sonya-petrova-regionalen-istoricheski-muzey-veliko-tarnovo-uvelichava-se-interesat-na-turistite-ot-ispaniya-kam-muzeynite-obekti-v-grada.html", "text": "Увеличава се интересът на туристите от Испания към музейните обекти във Велико Търново. Това съобщи за Радио „Фокус“ – Велико Търново Соня Петрова, главен уредник Отдел „Връзки с обществеността“ в Регионалния исторически музей. Тя посочи, че туристите от Иберийския полуостров пристигат във Велико Търново както в организирани групи, така и индивидуално. По думите ѝ те са от всички възрастови групи. Петрова добави, че доста млади хора от Испания разглеждат индивидуално историческите и културни обекти в града и околностите. Според нея интерес за тях представляват църквите. „Те се интересуват от църкви и манастири. Поклонничеството за тях е традиция. Дано този интерес от тяхна страна да се задържи през целия туристически сезон“, отбеляза Соня Петрова. Тя посочи, че интерес към поклонническия туризъм проявяват и австрийците. През последните дни са преминали няколко групи от Австрия, които са разгледали църквите и манастирите в околностите на Велико Търново.\r\nНадежда КРЪСТЕВА", "date": "2018.04.15", "title": "Соня Петрова, Регионален исторически музей - Велико Търново: Увеличава се интересът на туристите от Испания към музейните обекти в града"}
{"url": "http://www.focus-news.net/news/2018/04/15/2511284/polk-prof-dimitar-nedyalkov-udarite-v-siriya-sa-poveche-politicheska-kozmetika-otkolkoto-realno-nanasyane-na-porazheniya.html", "text": "По моя предварителна преценка това е повече политическа козметика, отколкото реално нанасяне на поражения. Това каза за Агенция „Фокус“ полк. проф. Димитър Недялков - Катедра „Военновъздушни сили и противовъздушна отбрана“ във Военната академия „Г. С. Раковски“, във връзка с нанесените от САЩ, Великобритания и Франция удари вчера сутринта в Сирия. „В случая можем да кажем, че не е задействана като цяло единната интегрирана система за противовъздушна отбрана, която е разгърната съвместно с Русия. Можем да кажем, че в отбранителните действия на сирийските въоръжени сили са използвани основно системи от съветско време. Варират различни данни – от 10 свалени крилати ракети до 70 и повече“, обясни полк. Недялков. По думите му по обща оценка до голяма степен този масиран въздушен удар се оценява доста противоречиво като нива на ефикасност. „Може би след няколко дни ще има и окончателни експертни оценки за това до колко е ефективен. По моя предварителна преценка това е повече политическа козметика, отколкото реално нанасяне на поражения. За съжаление, при неутрализиране на действията на крилатите ракети, неминуемо е имало и човешки жертви от гражданското население, които предполагам засега не се оповестяват“, допълни той. \r\nСпоред него целта на тези удари е оперативна. „На практика да бъде лишена цивилната армия от част от своя военен потенциал – ограничаване на възможностите на определени формирования да се включат в бойните действия и на определени бази. Имам предвид авиационната база до Дамаск, която беше използвана при нанасянето на въздушни удари срещу опозицията. Според мен нещата ще деескалират“, коментира полк. Недялков и добави, че не е изключено нанасянето на вторични удари, но те ще носят белега на затихващо действие, отколкото на продължаваща ескалация. „Въпросът с деескалирането е свързан и с ответните реакции, особено на Русия. Не мисля, че ще има мащабен отговор на тези действия предвид това, че се казва, че явно е имало обмен на информация за тези удари, което е помогнало да не се нанесат големи човешки жертви“, каза още той.\r\nЛюба АЛЕКСИЕВА", "date": "2018.04.15", "title": "Полк. проф. Димитър Недялков: Ударите в Сирия са повече политическа козметика, отколкото реално нанасяне на поражения"}
{"url": "http://www.focus-news.net/news/2018/04/15/2511291/aktsenti-v-sutreshniya-blok-dobro-utro-balgariya-na-16-april.html", "text": "През почивните дни беше задържана  жена, ударила 10 автомобила при шофиране след употреба на алкохол и наркотици и избягала от мястото на събитието. Това предизвика много въпроси, които ще зададем на комисар Алекси Стратиев – зам.- директор на ГД „Охранителна полиция“. Ще потърсим и отговори  за причините за катастрофите на автомагистрала „Тракия“ през последните дни, при които 8 души загинаха и 30 бяха ранени. САЩ, Великобритания и Франция на 14 април извършиха ракетни удари по цели в Сирия и определиха атаката като правилна и легитимна. Ударът беше оправдан с това, че сирийският държавен глава Башар ал-Асад трябва да получи „ясно послание“. Пряката цел е била разрушаване на сирийската инфраструктура за химически оръжия, от Пентагона уточняват, че не са разрушени всички обекти и не се изключват и други атаки.\r\nСамият Башар ал- Асад след удара заяви, че сирийският народ е още повече сплотен в борбата срещу тероризма, а днес допълни, че след като сирийската въздушна защита е доказала своята ефективност, не се страхуват от нови удари. Какво постигна и какво реши тази атака? Ще бъде ли чуто посланието и ще бъде ли спряна употребата на химически оръжия? На тези и други въпроси ще потърсим отговори с експерта по антитероризъм Христо Смоленов. Над 16 млн. евро ще се инвестират в Добричка област и в румънски общини по партньорски проекти. За разработването на нови туристически маршрути и използването на различни формати за популяризирането на „Пъстрото лице на Добруджа“ ще разговаряме с кмета на Община Добрич Йордан Йорданов. 10 предложения за отнемане лицензите на квалифицирани лесовъди е направила Регионалната дирекция по гори Велико Търново през 2017 г. Повече за дейността на Дирекцията, ще чуем от репортаж на Луиза Транчева от Радио „Фокус“ – Велико Търново. Мръсният въздух е сред основните проблеми на градовете. Затова и хората все повече се интересуват от качеството му. За чистотата на въздуха в Бургас ще разберем от репортажа на Веселина Николова от Радио „Фокус“ -Бургас.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.04.15", "title": "Акценти в сутрешния блок „Добро утро, България“ на 16 април"}
{"url": "http://www.focus-news.net/news/2018/04/15/2511293/plovdiv-deveti-mezhdunaroden-festival-dni-na-muzikata-v-balabanovata-kashta-shte-se-provede-v-grada-na-17-may.html", "text": "Девети международен фестивал „Дни на музиката в Балабановата къща” ще се проведе в града на 17 май 2018 г. в 19.00 часа на сцената на ДК „Борис Христов”. Фестивалът е носител на сертификат за качество „Европейски фестивал 2017-2018”. Това съобщиха за Радио „Фокус“ - Пловдив от Дирекция „Култура и културно наследство“. Солисти на официалното откриване на деветото издание на престижния музикален форум са виртуозът Сергей Накаряков, наричан от пресата „Паганини на тромпета” и прочутият изпълнител на 5-метров алпийски рог Аркадий Шилклопер. Техен партньор ще е ансамбъл „Софийски солисти” под диригентството на Маестро Пламен Джуров. Сергей Накаряков (Израел) е един от най-великите тромпетисти на нашето време. Триумфира в световните музикални центрове Hollywood Bowl в Лос Анжелис, Lincoln Center в Ню Йорк, Royal Festival Hall и Royal Albert Hall в Лондон и др. Участва във фестивали в цяла Европа, Америка и Канада, като всяка година осъществява и няколкоседмично концертно турне в Япония. Благодарение на изключителната си виртуозност и красота на звука той изпълнява с лекота на тромпет дори транскрипции на концерти и пиеси за цигулка. Удостоен е с голямата награда ECHO Klassik Award за инструменталист на годината. Работи с най-изтъкнатите съвременни солисти, оркестри и диригенти, като веднага след концерта си в „Дни на музиката в Балабановата къща”, той заминава за Япония, където ще концертира с прочутата пианистка Марта Аргерич. Аркадий Шилклопер (Германия, Русия) е признат за един от най-добрите изпълнители на аткрактивния 5-метров алпийски рог в световен мащаб, като същевременно е забележителен валдхорнист, композитор, аранжор и импровизатор.Билетите за концерта вече са в продажба в мрежата на Ивентим, в Билетния център пред Община Пловдив и в „Мюзик център” на ул. „Отец Паисий” 3.\r\nМеждународният фестивал „Дни на музиката в Балабановата къща” е част от Културния календар на Община Пловдив за 2018 година и се реализира с подкрепата на Фондация „Америка за България”, Община Пловдив, ОИ „Старинен Пловдив” и Министерство на културата.", "date": "2018.04.15", "title": "Пловдив: Девети международен фестивал „Дни на музиката в Балабановата къща” ще се проведе в града на 17 май"}
{"url": "http://www.focus-news.net/news/2018/04/15/2511294/blagoevgrad-na-gergyovden-v-dobrinishte-shte-bade-izpalnen-ritualat-topene-na-kitki-s-koyto-se-predvizhda-kakvo-shte-se-sluchi-prez-godinata.html", "text": "На Гергьовден в Добринище ще бъде изпълнен ритуалът „топене на китки“. Това каза за Радио „Фокус“ - Пирин Китан Галчев, кмет на Добринище. По думите му този ритуал е традиционен и с всяка година се увеличава броят на хората, които го посещават. „Жители и гости от цялата страна очакват с трепет 6 май. На този ден може да се почувстваш горд и да усетиш магията на българското“, каза Галчев. „Местните жени разказват, че традицията им е предадена от техните майки и баби, както те сега я предават на младите. Неомъжените момичета от Добринище чакаха с нетърпение утрото на Гергьовден. Тогава се изпълнява обичаят \"топене на китки\", с който се предвижда какво ще се случи през годината. Китките, пренощували под трендафил, са белязани от неомъжените момичета в Добринище, за да си ги познаят на сутринта. На кой ще му се падне да ходи по полето, на кой по нивите, на кой ще пие червено вино“, каза още Галчев.\r\nЛора КАЛЧЕВА", "date": "2018.04.15", "title": "Благоевград: На Гергьовден в Добринище ще бъде изпълнен ритуалът „топене на китки“, с който се предвижда какво ще се случи през годината"}
{"url": "http://www.focus-news.net/news/2018/04/15/2511296/angelina-meranzova-detski-psiholog-detsata-stavat-vse-po-lesno-razdraznitelni-no-ne-sa-naucheni-da-izrazyavat-gneva-si-adekvatno.html", "text": "Гневът е емоция, предизвикваща агресията при децата. Това съобщи за Радио „Фокус“ - Бургас Ангелина Меранзова, психолог. „Тази емоция си има действие. Агресията е гняв, който е изразен навън. Тя е считана за нещо лошо, което трябва да се предотврати, особено когато са деца. Агресията все повече се засилва в днешно време. Децата стават все по-лесно раздразнителни и ядосани. Това идва от семейството. Децата се стремят да подражават по модела на поведение от родителите. Те не са научени да изразяват гнева си адекватно. Децата се ядосват и им се казва да престанат. Това не е правилно. Родителите демонстрирайки такъв модел на поведение подтикват децата да потискат гнева си. Затова те изпитват още по-голямо чувство на ярост в следващия момент при някаква ситуация“, добави Меранзова. По думите ѝ родителите трябва да показват един толерантен подход към децата, да реагират спокойно на изблика от емоции. „Трябва да отразяват едно спокойно емоционално състояние и социално приемлив начин, за да му се покаже на детето, че не се случва нищо лошо. За да се получи този правилен модел на поведение, е най-важна намесата на родителите докато децата са малки. Трябва да ги научат да изразят емоциите си правилно“, добави Меранзова. По думите ѝ за целта възрастните трябва да следят своите собствени емоции, за да могат да бъдат едно правилно огледало. „Един много ефективен начин, чрез който можем да помогнем на детето без професионална помощ в изблик на гняв е да му обясним спокойно и да му кажем и покажем, че го разбираме. Да му обърнем емоцията като обясним, че първо трябва да направим друго и след това ще получи това, което желае. Другият вариант е да кажем, че това сега не може да го получи, но го разбираме, че го иска много. Така детето може да разбере, че ние разбираме неговата емоция“, каза още тя.\r\nЯнислава КРЪСТЕВА", "date": "2018.04.15", "title": "Ангелина Меранзова, детски психолог: Децата стават все по-лесно раздразнителни, но не са научени да изразяват гнева си адекватно"}
{"url": "http://www.focus-news.net/news/2018/04/15/2511289/mvnr-na-rusiya-moskva-mozhe-da-dade-dostoen-otgovor-na-vseki-opit-za-silov-natisk-ot-strana-na-sasht.html", "text": "Русия има възможности да даде достоен отговор на всеки опит за силов натиск от страна на САЩ> Това заяви в неделя директорът на Департамента по въпросите на неразпространението и контрола над въоръженията към Министерството на външните работи на Русия Владимир Ермаков на асамблеята на Съвета по външна и отбранителна политика, предава ТАСС.\r\n„В момента, през 2018 година, ние виждаме, че военно-техническото разположение на силите се промени кардинално в полза на Русия, - подчерта Ермаков. – Имаме достоен отговор на всеки опит за силов натиск от страна на САЩ“.\r\n„Американският мит, че навлизаме в епоха на повсеместно и безразделно тяхно доминиране не просъществува повече от десет години, а сега вече е очевидно, че той отиде в небитието. Русия се върна на своите исторически предначертани позиции на един от гарантите на стабилността и справедливостта в глобалните отношения на основата на международното право“, отбеляза той.\r\n„Рано или късно, на нашите американски колеги ще им се наложи да се договарят с нас. При това, най-вероятно, би било по-добре за тях да го направят отрано, отколкото по-късно, тъй като военно-технологическата тежест на САЩ в света постоянно пада“, обърна внимание руският дипломат.\r\n„Днешната ситуация се характеризира с безпрецедентното свиване на пространството за конструктивно взаимодействие. Основната причина е неготовността на САЩ и съюзниците им да признаят обективната реалност на вече зародилия се полицентричен световен ред“, отбеляза Ермаков.\r\n„Осъзнаването на невъзможността да се продължи периода на своето едностранно доминиране в световните работи предизвиква нервозност и довежда до подобни неадекватни действия като санкциите, силовата принуда и просто неетичните междудържавни отношения, - заяви той. – В този смисъл надпреварата във въоръжаването, разбира се, не е блъф, а много опасна реалност, оказваща съществено подривно влияние на глобалната стабилност и международната сигурност.\r\nПревод и редакция:", "date": "2018.04.15", "title": "МВнР на Русия: Москва може да даде достоен отговор на всеки опит за силов натиск от страна на САЩ"}
{"url": "http://www.focus-news.net/news/2018/04/15/2511298/nato-marko-dzhurich-vleze-nelegalno-v-kosovo-hashim-tachi-nyamashe-pozvolenie-za-aktsiya-ot-kfor.html", "text": "Източници от НАТО са заявили пред сръбски медии, че директорът на сръбската правителствена Канцелария за Косово и Метохия Марко Джурич не е спазил процедурата на 26 март, когато е влязъл в Косово и е бил задържан в Косовска Митровица, а пък президентът на Косово Хашим Тачи е изпратил там полицейските сили без одобрението на КФОР, предава скопският телевизионен канал “A1 On”.\r\nСпоред сръбските медии, това е заявено от неназовани високопоставени функционери на НАТО в Брюксел, които са изтъкнали, че „първо Джурич не се е съобразил с процедурата, тъй като искането за посещение е изпратено след 17 часа, когато канцелариите в Прищина не работят, а списъкът с лицата в неговия антураж е бил непълен, което е означавало за косовските албанци, че процедурата не е изпълнена“.\r\n„Второ, интервенцията на полицията в Северно Косово, която трябва да информира КФОР, когато преминава над на север от река Ибър и да поиска позволение за това, както гласи договорът с Европейския съюз и според факта, че за такова нещо трябва да се пита и НАТО и двете страни да го одобрят. Тук Тачи избърза с реакцията, защото, когато е установено, че Джурич е пристигнал в Северно Косово, той е сметнал това за провокация“.\r\nОт НАТО смятат, че бруталната реакция, както пише македонската медия, на косовската полиция срещу мирното събрание в Косовска Митровица „е изглеждала драматично, но и пристигането на Джурич е било провокация“. От Брюксел констатират още, че „винаги, когато предстои диалог между Белград и Прищина, някой го осуетява, тъй като не иска напредък“.\r\nГоворейки за възможна намеса на Русия в ситуацията, от НАТО посочиха, че „е забелязано засилване на руската риторика и съобщения, които могат да се тълкуват така: ‚Ако Сърбия влезе в Косово, ние ще я подкрепим‘“.\r\nСпоред източниците от НАТО в Брюксел, „цялата ситуация, колкото и да изглежда странно, е завършила добре“, тъй като се е доказало, че косовската полиция е професионална и се е разминало „без щети и жертви, а EULEX и КФОР не са се намесили“, което значи, че косоварите са станали достатъчно зрели да решават подобни проблеми“.\r\nПревод и редакция:", "date": "2018.04.15", "title": "НАТО: Марко Джурич влезе нелегално в Косово, Хашим Тачи нямаше позволение за акция от КФОР"}
{"url": "http://www.focus-news.net/news/2018/04/15/2511299/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на Радио „Фокус“ – Пазарджик. Движат се много автомобили в двете посоки. Пътните настилки са сухи. Патрул на е разположен на разклона за село Мало Конаре. Въведени са скоростни ограничения по трасето.\r\nАлбена ЖИЛЕКОВА", "date": "2018.04.15", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/04/15/2511300/kitan-galchev-kmet-na-dobrinishte-imame-uvelichenie-na-turistite-posetili-dobrinishte-prez-izminaliya-zimen-sezon.html", "text": "Прекрасни са условията за туризъм при нас заради природните дадености, които имаме. Това каза за Радио „Фокус“ – Пирин Китан Галчев, кмет на Добринище. По думите му през изминалия зимен сезон ски туризмът се е развил отлично. „Това е така, защото имаме много хубава планина, която позволява ски туризма в района да се развива“, коментира той. По думите му легловата база през активния сезон е била почти запълнена. „Отчитаме 90% заетост на легловата ни база, което е похвално. Около 3 000 човека са посетили Добринище“, заяви кметът. Галчев добави, че този ръст на увеличение на заетите места е бил отчетен за периода от средата на декември до април, включително с Великденските празници. „Имахме един наистина успешен зимен сезон“, коментира той. Галчев каза още, че популярността на града расте с всеки изминал сезон. Той добави, че се наблюдава увеличаване на интереса на чуждестранните туристи, избрали да почиват в района. „Досега в Добринище пребиваваха основно български туристи, но вече имаме интерес и от чужди туристи“, добави той. Галчев отбеляза, че това ще подобри и развие туризма в Добринище.\r\nКристина МИТКОВА", "date": "2018.04.15", "title": "Китан Галчев, кмет на Добринище: Имаме увеличение на туристите, посетили Добринище през изминалия зимен сезон"}
{"url": "http://www.focus-news.net/news/2018/04/15/2511297/nikolay-doynov-snch-v-sofiya-ima-25-miliona-dushi-a-sa-samo-160-chitalishta-tryabvat-pone-oshte-tolkova.html", "text": "В София има 2,5 милиона души, а са само 160 читалища – трябват поне още толкова. Това каза в интервю за Агенция „Фокус“ председателят на Съюз на народните читалища в България – Николай Дойнов. „Потребността от читалища в страната ни се увеличава, защото хората имат желание, но ние нямаме възможност да отговорим на всички, тъй като базите са с ограничен капацитет. Използват се вече салони на училища, взимат се салони под наем, защото материалната база вече не достига. Твърде много хора искат да правят твърде много читалищни неща“ допълни още той. „Ако има нови читалища, нови родолюбци, които да построят сгради и салони – това ще бъде нещо прекрасно. Всичко е, пак казвам, въпрос на регламентиране, защото много хора видяха в читалищата начин на препитание. Решиха да основават нови читалища, за да си намерят работа, но това не е достойно. Трябва да гориш отвътре в тази работа, за да ти идват нещата нормално“ каза още Николай Дойнов.\r\nЦветелин ДИМИТРОВ", "date": "2018.04.15", "title": "Николай Дойнов, СНЧ: В София има 2,5 милиона души, а са само 160 читалища – трябват поне още толкова"}
{"url": "http://www.focus-news.net/news/2018/04/15/2511302/veliko-tarnovo-zatvoren-za-dvizhenie-e-patyat-mezhdu-veliko-tarnovo-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са сухи и нормално проходими, времето е предимно облачно, но без валежи и намалена видимост. Движението към този час не е интензивно. Затворен е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено движението на МПС над 3,5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево. Остава затворен поради свлачище yчастък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.04.15", "title": "Велико Търново: Затворен за движение е пътят между Велико Търново и село Шемшево поради влошено състояние на мостово съоръжение"}
{"url": "http://www.focus-news.net/news/2018/04/15/2511290/polk-prof-dimitar-nedyalkov-balgarskata-pozitsiya-za-udarite-v-siriya-e-tochna-i-balansirana.html", "text": "Българската позиция за ударите в Сирия е балансирана, тя е точната. Това каза за Агенция „Фокус“ полк. проф. Димитър Недялков - Катедра „Военновъздушни сили и противовъздушна отбрана“ във Военната академия „Г.С. Раковски“, във връзка с нанесените от САЩ, Великобритания и Франция удари вчера сутринта в Сирия. „Опасност за България винаги има. Това е военен конфликт, който е на 1000 км от България. Ние сме гранична държава. В този ред на мисли много внимателно трябва да се следи ситуацията и да се вземат мерки за способностите на българската армия да реагира при определени обстоятелства. Говоря за дежурствата, които се дават в Граф Игнатиево, за земно базираните системи за ПВО, осигуряването на реално опозната картина“, коментира полк. Недялков. \r\nСпоред него този конфликт се използва и за това да се изпробват новите технологии. „Това са боеприпаси с много ниска ефективно отразяваща повърхност. Направени са от типа „Стелт“ – качествено ново оръжие с повишена точност и с много ниска възможност за тяхното прихващане и поразяване от земни и въздушни системи за противовъздушна отбрана“, каза още полк. Димитър Недялков.\r\nЛюба АЛЕКСИЕВА", "date": "2018.04.15", "title": "Полк. проф. Димитър Недялков: Българската позиция за ударите в Сирия е точна и балансирана"}
{"url": "http://www.focus-news.net/news/2018/04/15/2511303/api-vazstanoveno-e-dvizhenieto-po-avtomagistrala-maritsa-pri-km-10-v-posoka-sofiya.html", "text": "Възстановено е движението по автомагистрала \"Марица\" при км 10 в посока София. Това съобщиха от пресцентъра на Агенция \"Пътна инфраструктура\". Трафикът временно се извършваше в една лента поради пътнотранспортно произшествие.", "date": "2018.04.15", "title": "АПИ: Възстановено е движението по автомагистрала \"Марица\" при км 10 в посока София"}
{"url": "http://www.focus-news.net/news/2018/04/15/2511292/ria-novosti-vladimir-putin-i-hasan-rouhani-sa-obsadili-obstanovkata-v-siriya-sled-amerikanskite-udari.html", "text": "Президентите на Русия и Иран Владимир Путин и Хасан Роухани са обсъдили по телефона ситуацията в Сирия след ракетния удар на САЩ и техните съюзници, съобщи пресслужбата на Кремъл, предава РИА Новости.\r\n„Лидерите са обменили мнения за ситуацията след удара на САЩ и техните съюзници по сирийската територия. Констатирано е, че тази незаконна акция нанася сериозна вреда на перспектвите за политическо урегулиране в Сирия. Владимир Путин е подчертал, че ако подобни действия, извършени в нарушение на Устава на ООН, продължат, то това неминуемо ще доведе до хаос в международните отношения“, се казва в съобщението от Кремъл.\r\nОсвен това е обсъдено общото положение на работите в близкоизточния регион, включително обстановката в Йемен.\r\nДобавя се, че от двете страни е изразен заинтересованост в бъдещото развитие на многоплановото руско-иранско сътрудничество и разширяването на взаимноизгодните връзки в търговско-икономическата сфера.\r\nПревод и редакция:", "date": "2018.04.15", "title": "РИА Новости: Владимир Путин и Хасан Роухани са обсъдили обстановката в Сирия след американските удари"}
{"url": "http://www.focus-news.net/news/2018/04/15/2511295/postoyanniyat-predstavitel-na-sasht-pri-oon-nyama-da-izteglyame-amerikanskata-armiya-ot-siriya.html", "text": "Постоянният представител на САЩ при ООН Ники Хейли заяви в неделя, че страната няма да изтегля армията си от Сирия, докато не бъдат изпълнени задачите, пише турското електронно издание Daily Sabah.\r\nВ интервю пред американския ТВ канал Fox News, Хейли посочи трите основни цели на САЩ: гарантиране, че повече няма да бъдат използвани химически оръжия, по начин, който заплашва интересите на САЩ, победата над „Ислямска държава“ и осигуряването на удобни позиции за наблюдаване на това, което прави Иран.\r\nНаша цел е „да върнем американските войници у дима, но няма да се изтеглим, докато не сме сигурни, че сме изпълнили тези неща“, заяви Хейли.\r\nНейните коментари дойдоха един ден, след като САЩ и техните съюзници нанесоха ракетни удари срещу режима на Асад, коментира Daily Sabah. Това се случи в отговор на предполагаема химическа атака в Източна Гута, която, според твърденията на неправителствените организации, е довела до смъртта на 70 души.Агенция „Фокус“ припомня: \r\nПревод и редакция:", "date": "2018.04.15", "title": "Постоянният представител на САЩ при ООН: Няма да изтегляме американската армия от Сирия"}
{"url": "http://www.focus-news.net/news/2018/04/15/2511308/pregled-na-mezhdunarodnite-novini-do-18-chasa-agentsiya-fokus.html", "text": "До 13 часа (местно време) 32,8% от общия брой избиратели са упражнили правото си на вот в президентските избори в Черна гора, предава скопският телевизионен канал „ТВ 21“.\r\nИзбирателната активност е близка до нивата, регистрирани на парламентарни избори през 2016 г. и по-висока от предходното гласуване за президент през 2013 г. Бившият президент и премиер Мило Джуканович е сочен за фаворит за поста, а според последните социологически проучвания 56-годишният икономист ще събере подкрепата на над 50 на сто от черногорците.Младен Боянич е най-сериозният му опонент, подкрепен от най-големия опозиционен блок.\r\nЗа поста претендират общо седем кандидати, право на глас имат 532 599 черногорци.\r\n*** В интервю за турската държавна информационна агенция Anadolu Agency, генералният секретар на западния отбранителен съюз Йенс Столтенберг подчерта, че напрежението между Атина и Анкара в Егейско море „не е проблем на НАТО“.\r\nНорвежкият политик отбеляза, че Турция и Гърция са важни членове на Алианса и са част от него вече десетилетия. „И двете допринасят за нашата колективна отбрана. Очаквам, че различията, които виждаме по някои въпроси, ще бъдат решени между Турция и Гърция в духа на добрите отношения. В този контекст приветствам факта, че премиерите на двете страни неотдавна проведеха телефонен разговор и че се съгласиха на диалог“, заяви генералният секретар на Алианса. \r\nВ отговор на въпрос защо Алиансът не се намесва в ситуацията и дали предвижда такава, Столтенберг бе категоричен: „Не, това не е проблем на НАТО, това е нещо, което трябва да бъде уредено между Турция и Гърция“.Агенция „Фокус“ припомня:\r\nЙенс Столтенберг пристига на посещение в Турция на 16 април. По-рано в медиите бе съобщено, че турските власти планират да обсъдят с генералния секретар на НАТО въпроса за използване на военновъздушната база „Инджирлик“ в случай на военна операция в Сирия. \r\nВ Анкара генералният секретар на Алианса ще проведе срещи с с турския президент Реджеп Тайип Ердоган, с началника на Генералния щаб на турската армия генерал Хулуси Акар, с министъра на външните работи Мевют Чавушоглу и с министъра на отбраната Нуретин Джаникли.\r\n*** Според министъра на миграционната политика Димитрис Вицас предизвикателствата на Турция целят въвличането на Гърция в дискусии, които не са в интерес на страната, предава CNN (Гърция).\r\nГръцкият министър смята, че към момента няма пряка опасност от военен конфликт, тъй като провокативните изявления на турските политици остават само на риторично ниво и не водят до конкретни действия, но въпреки това \"очите на гръцките въоръжени сили са отворени на 24\".\r\nВицас заявява, че страната му ще се стреми да намали мигратските потоци, но не приема тезата, че Турция се стреми да \"наводни с бежанци\" гръцките острови в Егейско море.\r\nТой отбелязва, че ескалацията на конфликта в Сирия ще води до нови бежански вълни, като целта на гръцкото правителство ще бъде да ускори разглеждането на молбите за убежище, така че тези които нямат право на закрила да бъдат своевременно връщани в родината им.\r\n*** С официално писмо до генералния секретар на ООН Турция оспорва правата на Гърция и Турция върху континенталния шелф в Източно Средиземно море. В ексклузивен материал, Liberal.gr разкри какъв е отговорът на Турция на Общото изявление след тристранната среща на върха на Гърция, Кипър и Египет до ООН, пише електронното издание на гръцкия вестник Protothema.\r\nПисмото, обяснява изданието, трябва да послужи като предупреждение и за Кайро, тъй като Анкара не крие загрижеността си от разговорите между Гърция и Египет за делимитация на техния континентален шелф, която се предизвиква също и заради враждебните отношения между египетското правителството на Абдел Фатах ас Сиси, свалило от власт „Мюсюлмански братя“ с военен преврат и Ердоган, който е известен с пристрастията си към това политическо ислямско течение. В писмото се оспорва и активното сътрудничество между Египет и Кипър за построяване на газопровод от кипърската Ексклузивна икономическа зона до египетския бряг, където той трябва да бъде втечнен от разположените там инсталации.\r\nВ писмото си, датирано от 27 март 2018 година, постоянният представител на Турция пред ООН Фериндун Синирлиоглу оспорва съществуването на „общи морски граници” между трите държави и потвърждава едностранната претенция на Анкара, както твърди Protothema, върху целия континентален шелф на запад от Кипър чак до гръцките острови Крит и Родос.\r\nУстните заявления, на които се позовава Турция, описват едностранната и, както я определя гръцкото издание, своеволна „делимитация“ на континенталния шелф в Източното Средиземноморие, който Анкара вярва, че трябва да бъде установен на базата на равноотстоящата линия между бреговете на Турция и Египет. „изхвърляйки“ Гърция и Кипър от района. В документа,  според гръцкото издание, се правят референции към нелегалното гарантиране на правото на турската компания TRAO да търси и добива въглеводороди в районите около континенталния шелф на островите Родос и Кастелоризо.\r\nProtothema припомня, че на 13 февруари постоянните представители на Гърция, Кипър и Египет при ООН Мария Теофилис, Корнелиус Корнелиу и Мохамед Омар Ганд се подписаха на документ, представляващ Обща декларация на тристранната среща на върха Ципрас – Сиси – Анастасиадис, провела се на 21 ноември 2017 година в Никозия.\r\nВ декларацията има параграф, в който се изразява признаването на трите страни на Конвенцията за Закона за моретата и, сред другите неща, се заявява техния „ангажимент да се насърчат без забавяне преговорите за демаркация на общите морски граници, като в същото време се призовава Турция да спре всички нелегални дейности в крайбрежните води край Кипър и да избягва подобни действия в бъдеще.\r\n*** Русия има възможности да даде достоен отговор на всеки опит за силов натиск от страна на САЩ> Това заяви в неделя директорът на Департамента по въпросите на неразпространението и контрола над въоръженията към Министерството на външните работи на Русия Владимир Ермаков на асамблеята на Съвета по външна и отбранителна политика, предава ТАСС.\r\n„В момента, през 2018 година, ние виждаме, че военно-техническото разположение на силите се промени кардинално в полза на Русия, - подчерта Ермаков. – Имаме достоен отговор на всеки опит за силов натиск от страна на САЩ“.\r\n„Американският мит, че навлизаме в епоха на повсеместно и безразделно тяхно доминиране не просъществува повече от десет години, а сега вече е очевидно, че той отиде в небитието. Русия се върна на своите исторически предначертани позиции на един от гарантите на стабилността и справедливостта в глобалните отношения на основата на международното право“, отбеляза той.\r\n„Рано или късно, на нашите американски колеги ще им се наложи да се договарят с нас. При това, най-вероятно, би било по-добре за тях да го направят отрано, отколкото по-късно, тъй като военно-технологическата тежест на САЩ в света постоянно пада“, обърна внимание руският дипломат.\r\n„Днешната ситуация се характеризира с безпрецедентното свиване на пространството за конструктивно взаимодействие. Основната причина е неготовността на САЩ и съюзниците им да признаят обективната реалност на вече зародилия се полицентричен световен ред“, отбеляза Ермаков.\r\n„Осъзнаването на невъзможността да се продължи периода на своето едностранно доминиране в световните работи предизвиква нервозност и довежда до подобни неадекватни действия като санкциите, силовата принуда и просто неетичните междудържавни отношения, - заяви той. – В този смисъл надпреварата във въоръжаването, разбира се, не е блъф, а много опасна реалност, оказваща съществено подривно влияние на глобалната стабилност и международната сигурност.\r\n*** Постоянният представител на САЩ при ООН Ники Хейли заяви в неделя, че страната няма да изтегля армията си от Сирия, докато не бъдат изпълнени задачите, пише турското електронно издание Daily Sabah.\r\nВ интервю пред американския ТВ канал Fox News, Хейли посочи трите основни цели на САЩ: гарантиране, че повече няма да бъдат използвани химически оръжия, по начин, който заплашва интересите на САЩ, победата над „Ислямска държава“ и осигуряването на удобни позиции за наблюдаване на това, което прави Иран.\r\nНаша цел е „да върнем американските войници у дима, но няма да се изтеглим, докато не сме сигурни, че сме изпълнили тези неща“, заяви Хейли.\r\nНейните коментари дойдоха един ден, след като САЩ и техните съюзници нанесоха ракетни удари срещу режима на Асад, коментира Daily Sabah. Това се случи в отговор на предполагаема химическа атака в Източна Гута, която, според твърденията на неправителствените организации, е довела до смъртта на 70 души.\r\n*** Президентът на Сирия Башар Асад е оценил високо съветското въоръжение, задействано при отразяването на ракетния удар на САЩ, Великобритания и Франция по Сирия. Това съобщи в неделя депутатът от Държавната дума, заместник секретар на генералния съвет на „Единна Русия“ Сергей Железняк след края на срещата на руските депутати с Асад, предава ТАСС.\r\n„От гледна точка на президента това е била агресия и ние споделяме тази позиция. Той се отзова високо за руското оръжие, показало превъзходство над оръжията на агресорите“, заяви след срещата Железняк.\r\n„Вчера станахме свидетели на американска агресия. И успяхме да я отразим със съветски ракети, произведени през 70-те години. От 90-те години в американските филми показват, че руското оръжие е „изостанало“. А днес ние виждаме кое всъщност е изостанало“, цитира думите на Асад депутатът Дмитрий Саблин.\r\nСпоред данните на Министерството на отбраната на Русия, припомня ТАСС, в събота по обектите на военната и гражданската инфраструктура на Сирия беше нанесен ракетен удар от самолетите и корабите на САЩ, Великобритания и Франция. Според информацията на ведомството, от 103 изстреляни крилати ракети, сирийските средства за ПВО са успели да свалят 71. Ракетният удар са отразявали комплекси С-125 и С-200, „Бук“, „Квадрат“ и „Оса“, произведени в съветско време.", "date": "2018.04.15", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/04/15/2511304/nikolay-doynov-snch-narodat-ima-nuzhda-ot-svoite-chitalishta-i-uchastva-vav-vsichkite-im-sabitiya.html", "text": "Народът има нужда от своите читалища и участва във всичките им събития. Това каза в интервю за Агенция „Фокус“ председателят на Съюз на народните читалища в България – Николай Дойнов. „Това се видя ярко около Великден, когато се отвориха десетки работилници за боядисване на яйца, в които се включиха много хора. Участваха с радост и малки, и големи, извиха се кръшни хора, запяха се много песни. Въобще хората обичат да се събират в читалищата, защото така се чувстват добре заедно“ допълни още той. „Смисълът на читалището днес е да събира хората, така както са ги събирали през вековете. Преди 2  години се навършиха 160 години от читалищното дело, така че вече имаме една вековна традиция в събирането на хора, а когато те са заедно се чувстват добре и се чувстват силни. Те носят общият дух на българина именно в тази посока, в която е оцелял през вековете. По този начин дават един на друг своята сила и черпят такава от земята, на която са родени“ каза още Николай Дойнов. „Читалищата винаги са били най-близо до хората, особено в тези трудни за всички години и в една епоха, в която твърде много информационни технологии и нововъведения разделят хората, защото вече самия живот стана неразбираем за обикновения човек. Той има нужда от съвет, от дебат, от среща с други хора, има нужда да разбере къде се намира в този пространствено-времеви континуум“ допълни още председателят на Съюза на народните читалища в България. \r\nЦветелин ДИМИТРОВ", "date": "2018.04.15", "title": "Николай Дойнов, СНЧ: Народът има нужда от своите читалища и участва във всичките им събития"}
{"url": "http://www.focus-news.net/news/2018/04/15/2511309/pazardzhik-krastavitsi-i-domati-sa-nay-tarsenite-zelenchutsi-na-kooperativniya-pazar-v-grada.html", "text": "Богато разнообразие от сезонни зеленчуци предлагат търговците на кооперативния пазар в Пазарджик. Това показа репортерска проверка на Радио „Фокус” – Пазарджик. Цената на пресните картофи към момента е около 1.00 лв./кг. Най-търсена е марулята, която е на цена от 0.35 до 0.50 лв./кг. Търсене се наблюдава и при пресния чесън, чиято цена е 0.30 до 0.40 лв. за брой. Краставиците са на цена между 2.70 – 3.50 лв./кг, морковите – около 0.80 – 1.00 лв./кг, доматите от 2.30 до 3.00 лв./кг. Спанакът се търгува на цена от 1.00 до 1.50 лв./кг, а репичките са от 0.40 до 0.70 лв. за връзка. Продават се и различни зарзавати, като тяхната цена е около 0.30 – 0.35 лв. за връзка.\r\nПо отношение на плодовете се очаква цените на сезонните плодове да се. Ягодите в момента се предлагат на цени от 1.50 до 4.50 лева за килограм. Българските ягоди са на цена от 2.50 лв./кг, като те са по-дребни и несъразмерни. Вносните ягоди, предимно от Гърция, са на цени от 3.50 и 4.50 лв./кг в зависимост от големината им. \r\nАлбена ЖИЛЕКОВА", "date": "2018.04.15", "title": "Пазарджик: Краставици и домати са най-търсените зеленчуци на Кооперативния пазар в града"}
{"url": "http://www.focus-news.net/news/2018/04/15/2511310/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Интензивен е трафикът по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Движението от км 388+897 до км 389+244 (кривия тунел) се извършва в една лента за движение, поради извършване на проучвателно-проектантски работи. Движението на МПС се осъществява съгласно поставените пътни знаци и се регулира от сигналисти. Срокът е до 05:00 часа на 17 април.\r\nЛора КАЛЧЕВА", "date": "2018.04.15", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/04/15/2511301/protothema-i-kakvo-ako-turtsiya-potopi-gratski-korabi-chudi-se-yeni-safak.html", "text": "Няколко дни след сериозния инцидент край остров Ро, когато гръцки войници стреляха във въздуха като предупреждение към турски хеликоптер, турското проправителствено издание Yeni Safak излезе с провокативен материал, озаглавен „Какво ако гръцки кораб бъде ударен и потопен“. Анализирайки хипотетичен сценарий, авторът на материала разглежда възможността за възможна провокация под чужд флаг в Егейско море, за да бъде обвинено правителството на Ердоган, пише електронното издание на гръцкия вестник Protothema.\r\nВ материала на турския вестник се казва, според цитата на гръцкото издание, че напрежението между двете страни в Егейско море се покачва, успоредно с вероятността да се случи „инцидент“. Разглежда се варианта турската флота да потопи гръцка ракетна лодка или друг кораб, което може да доведе до формиране на общ фронт от страните-членки на Европейския съюз и САЩ срещу Турция.\r\nПревод и редакция:", "date": "2018.04.15", "title": "Protothema: „И какво ако Турция потопи гръцки кораб?“ – чуди се Yeni Safak"}
{"url": "http://www.focus-news.net/news/2018/04/15/2511312/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nПрез нощта над страната ще има значителна висока облачност. Утре от запад облачността ще се снишава и в следобедните часове на места в Западна България ще превали слаб дъжд. През нощта срещу вторник ще превали и в централните райони на страната. Вятърът ще е слаб, в Източна България – до умерен от югоизток. Минималните температури ще са между 8° и 13°, дневните ще се понижат и ще са предимно между 19° и 24°, по Черноморието 11° - 12°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението по АМ „Тракия“ от км 95+300 до км 96+000 посока Бургас се осъществява в една лента поради частични ремонтни дейности по асфалтовата настилка. Срок до 16.04.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 16.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: движението в участъка Харманли – Любимец от км 73+000 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка. Срок до 16.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради  почистване на пътното платно. Движението се регулира от сигналисти. Срок до 18.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Движението в участъка разклон Червена вода – разклон Щръклево от км 12+250 до км 17+000 се осъществява с повишено внимание и се регулира от сигналисти поради частични ремонти дейности на пътните банкети. Срок до 16.04.2018 г.;\r\n- Движението в участъка разклон Червена вода – Цар Калоян от км 12+250 до км 38+000 се осъществява с повишено внимание и се регулира от сигналисти поради рязане на храсти. Срок до 16.04.2018 г.;\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.;\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка Цървеняно – граница ОПУ Перник от км 37+500 до км  42+480 поради извършване на ремонтни дейности: частични ремонтни дейности на асфалтовата настилка. Сигнализирано с пътни знаци. Срок до 18.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: движението в участъка разклон за Цар Асен – Черковна от км 31+000 до км 36+000 се осъществява с повишено внимание в свободната лента поради частични ремонтни дейности по асфалтовата настилка. Срок до 18.04.2018 г.;\r\nОбласт Ямбол: движението в участъка Зимница – Могила от км 247+000 до км 256+000 се осъществява двупосочно в една лента съобразно поставената сигнализация поради частични ремонтни дейности по асфалтовата настилка. Срок до 17.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 17.04.2018 г.;\r\n- - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 17.04.2018 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-81: Движение в една лента по път ІІ-81 Боровци – Долно Церовене поради почистване на пътното платно. Движението се регулира от сигналисти. Срок до 18.04.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово – Завет от км 31+761 до км 63+249 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nПът II-49: Движението по път II-49 Киченица – разклон Побит камък от км 45+000 до км 50+000 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът II-51: Движението по път II-51 Бяла – Попово в участъка Копривец – Лом Черковна от км 17+000 до км 21+000 се осъществява с повишено внимание и се регулира от сигналисти поради частични ремонтни дейности на пътните банкети. Срок до 16.04.2018 г.;\r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г.;\r\nПът III-2102: Движението по път III-2102 Сливо поле – Борисово от км 0+000 до км 4+000 се осъществява в една лента и се регулира от сигналисти поради ремонтни дейности по асфалтовата настилка. Срок до 16.04.2018 г. \r\nПът III-5001: Движението по път III-5001 Две могили – Кацелово от км 0+000 до км 25+550 се осъществява в една лента и се регулира от сигналисти поради ремонтни дейности на пътните банкети. Движението се регулира от сигналисти. Срок до 20.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът ІІІ-197: Движението по път  Борино – Девин от км 70+500 до км 88+300 се осъществява с повишено внимание в свободната лента поради поради почистване на пътното платно и окопите от земни маси и наноси. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г.;\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20 м. Участъкът е сигнализиран с пътни знаци. Срок до 16.04.2018 г.;\r\nПът ІІІ-866: Движението по път III-866 Михалково – граница ОПУ Пловдив от км 67+000 до км 88+270 се осъществява в повишено внимание в свободната лента поради почистване на пътното платно и окопите от земни маси и наноси. Срок до 27.04.2018 г. /с изключение на 21.04 и 22.04/\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 /СОП/ Нови Искър – АМ „Хемус“ от км 6+500 до км 24+000 се осъществява с повишено внимание поради частични ремонтни дейности на асфалтовата настилка. Срок 16.04.2018 г.;\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок от 16.04.2018 г. до 18.04.2018 г.\r\nПът III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности по асфалтовата настилка. Движението се регулира от сигналисти. Срок до 18.04.2018 г.\r\nПът III-5504: Движението по път III-5504 ТЕЦ-3 – с.Обручище от км 6+000 до км 9+000 се осъществява с повишено внимание поради ремонтни дейности на асфалтова настилка и почистване на банкети. Срок до 16.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \tняма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-5308: Движението по път III-5308 в участъка Ст. Караджово – Каменец от км 24+600 до км 39+300 се осъществява в една лента спрямо поставените пътни знаци поради частични ремонтни дейности по асфалтовата настилка. Срок до 17.04.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.15", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/15/2511315/d-r-svetoslav-spasov-zabolekar-nay-chestite-greshki-koito-dopuskat-detsata-za-poddarzhaneto-na-mlechnite-si-zabi-e-prekomernata-konsumatsiya-na-sladki-izdeliya.html", "text": "Най-честите грешки, които допускат децата за поддържането на млечните си зъби, е прекомерната консумация на сладки изделия. Това каза за Радио „Фокус“ – Пирин зъболекарят д-р Светослав Спасов. По думите му напоследък се наблюдава тенденция, че малките деца са увеличили приема на храни, които са богати на захари. „Такива храни са близалките, желираните бонбони и най-вече шоколадът“, коментира той. Стоматологът отбеляза, че консумацията на газирани напитки, които съдържат киселинност, при малките деца довежда до ерозия на зъбите. „Киселинното състояние на една газирана напитка е доста високо. Това е една химически активна напитка, която ерозира зъбите“, подчерта Спасов. По думите му млечните зъби са с много по-ниска степен на минерализация и са много по-податливи на ерозия от постоянните зъби при възрастните. Зъболекарят апелира към всички родители да създадат навик на детето си още от малко да отделя време за миенето на зъбите си. „Остатъците от храна, които остават в устата ни след хранене могат да доведат до сериозни заболявания на зъбите ни. Те се разграждат до киселини и по този начин атакуват емайла на зъбите“, коментира той. Зъболекарят отбеляза, че липсата на хигиена води до сериозни заболявания на зъбите. „Голямо влияние оказва и хранителния режим на човека. Пациенти, консумиращи прекалено голямо количество зеленчуци или киселинно-съдържащи вещества, например лимони, цвекло или разни такива по-агресивни храни, са по податливи на ерозии и впоследствие кариеси“, добави той. Д-р Спасов заяви, че няма увеличение на деца и възрастни, търсещи услугите на стоматолозите в Благоевград. „То е константна величина. Хората повсеместно са с проблеми, свързани със зъбите и венците“, отбеляза той. Зъболекарят каза още, че при децата положението е доста сериозно, тъй като родителите, улисани в ежедневните си грижи и проблеми, забравят да отведат децата си на профилактични стоматологични прегледи. „За съжаление се наблюдава тенденция, че до стоматологична помощ се стига, когато вече е настъпил проблем на зъбите както при децата, така и при възрастните“, коментира той. Д-р Спасов отбеляза, че детските зъби са особено податливи на кариеси и усложненията им в последствие. „В последно време се наблюдава едно увеличение на ортодонтските аномалии. Почти всяко дете се нуждае от ортодонтска корекция – шини или съответно, ако е по-голямо берекети“, добави той. Зъболекарят констатира, че търсенето на стоматологични услуги е високо, тъй като почти всички хора са с проблемни зъби.\r\nКристина МИТКОВА", "date": "2018.04.15", "title": "Д-р Светослав Спасов, зъболекар: Най-честите грешки, които допускат децата за поддържането на млечните си зъби, е прекомерната консумация на сладки изделия"}
{"url": "http://www.focus-news.net/news/2018/04/15/2511311/nikolay-doynov-snch-bibliotekite-sa-nay-razvitata-chitalishtna-deynost.html", "text": "Библиотеките са най-развитата читалищна дейност. Това каза в интервю за Агенция „Фокус“ председателят на Съюз на народните читалища в България – Николай Дойнов. „Знаете, че Кръстю Пишурка поставя заглавието „читалѝще“ през 1848 г. в Лом и всъщност това е една читалня. Естествено до сега имаме милиони томове литература в читалищните библиотеки. Гръбнакът на България са Народните читалищни библиотеки. Това е, което е най-близо до хората“ допълни още той. „Знаете, че в момента една книга вече е много луксозно удоволствие. 20-25 лева за една книга е твърде скъпо за българина. Именно за това се връща към механизма на читалищните библиотеки – да прочете книга, да я върне и по този начин никога няма да умре българската библиотека. Тя може да бъде само развивана и обогатявана“ каза още Дойнов.\r\nЦветелин ДИМИТРОВ", "date": "2018.04.15", "title": "Николай Дойнов, СНЧ: Библиотеките са най-развитата читалищна дейност"}
{"url": "http://www.focus-news.net/news/2018/04/15/2511307/tass-bashar-asad-e-otsenil-visoko-savetskite-sistemi-za-pvo-sled-udara-na-sasht-po-siriya.html", "text": "Президентът на Сирия Башар Асад е оценил високо съветското въоръжение, задействано при отразяването на ракетния удар на САЩ, Великобритания и Франция по Сирия. Това съобщи в неделя депутатът от Държавната дума, заместник секретар на генералния съвет на „Единна Русия“ Сергей Железняк след края на срещата на руските депутати с Асад, предава ТАСС.\r\n„От гледна точка на президента това е била агресия и ние споделяме тази позиция. Той се отзова високо за руското оръжие, показало превъзходство над оръжията на агресорите“, заяви след срещата Железняк.\r\n„Вчера станахме свидетели на американска агресия. И успяхме да я отразим със съветски ракети, произведени през 70-те години. От 90-те години в американските филми показват, че руското оръжие е „изостанало“. А днес ние виждаме кое всъщност е изостанало“, цитира думите на Асад депутатът Дмитрий Саблин.\r\nСпоред данните на Министерството на отбраната на Русия, припомня ТАСС, в събота по обектите на военната и гражданската инфраструктура на Сирия беше нанесен ракетен удар от самолетите и корабите на САЩ, Великобритания и Франция. Според информацията на ведомството, от 103 изстреляни крилати ракети, сирийските средства за ПВО са успели да свалят 71. Ракетният удар са отразявали комплекси С-125 и С-200, „Бук“, „Квадрат“ и „Оса“, произведени в съветско време.\r\nПревод и редакция:", "date": "2018.04.15", "title": "ТАСС: Башар Асад е оценил високо съветските системи за ПВО след удара на САЩ по Сирия"}
{"url": "http://www.focus-news.net/news/2018/04/15/2511316/inzh-nikolay-nikolov-rdg-namalyava-obemat-na-zalesyavane-vav-velikotarnovska-i-gabrovska-oblasti.html", "text": "Намалява обемът на залесяване на територии в региона на Великотърновска и Габровска области. Това съобщи пред Радио „Фокус“ – Велико Търново директорът на Регионалната дирекция по горите, в чийто обхват влизат двата района. За миналата година са залесени площи от общо 731 дка, от които 285 дка – с топола. „Сравнително малката площ на залесяванията с други дървесни видове се дължи на това, че в последните години даваме приоритет на естественото възобновяване и то преди всичко на семенно възобновяване, като по-природосъобразно и икономически по-изгодно“, коментира още инж. Николов. Той допълни, че Регионалната дирекция е една от трите първи в страната по дял на частните гори, собственост на физически и юридически лица. Това сочат данните за миналата година. Всички те са разположени в над 130 хиляди имота. „Ежегодно, най-много от работното време на служителите на Дирекцията, се отделя за обслужване на частните лесовъди и преди всичко за разглеждането на многобройните програми и план –  извлечения, които пристигат за тези гори. Специално внимание се обръща и на последващия контрол“, обясни директорът. Той подчерта, че за миналата година в РГД са постъпили за разглеждане 1 208 програми за 1 976 имота, от които са утвърдени 1 172. Освен това са постъпили и 126 план-извлечения за промяна вида на сечта за над 1 500 имота и насаждения, както държавни горски територии, така и частни. „Това се дължи основно на влошаването на санитарното състояние на горите в региона и по-специално на културите от бял бор, в резултат на нападение от корояди“, коментира инж. Николов. Той припомни, че борбата с този вид вредители е много трудна, защото няма препарат, който да им влияе. Единственото сигурно решение е сечта. Проблемът, по думите му, е национален, а не само регионален.\r\nЛуиза ТРАНЧЕВА", "date": "2018.04.15", "title": "Инж. Николай Николов, РДГ: Намалява обемът на залесяване във Великотърновска и Габровска области"}
{"url": "http://www.focus-news.net/news/2018/04/15/2511305/anadolu-agency-poredniyat-konvoy-ot-siriyskiya-grad-duma-pristigna-v-al-bab.html", "text": "Поредният – 22-и – конвой с цивилни и сирийски опозиционни бойци от град Дума, в предградието на Дамаск Източна Гута, пристигна в град Ал Баб, контролиран от Турция и „Свободната сирийска армия“ след операцията „Щита на Ефрат“ през 2016 година, съобщи Anadolu Agency, позовавайки се на свой кореспондент в района.\r\nКонвоят от осем автобуса, превозващи 145 души, включително 55 деца и 42 жени, ще продължи към района на Азаз от Ал Баб, където ще бъдат настанени временно.\r\nС последния конвой, твърди „Анадолската агенция“, броят на хората, напуснали Източна Гута след започването на евакуационния процес на 22 март, е надхвърлил 60 хиляди.\r\nЕвакуациите от Дума продължават, твърдят кореспондентите на турската агенция.\r\nПревод и редакция:", "date": "2018.04.15", "title": "Anadolu Agency: Поредният конвой от сирийския град Дума пристигна в Ал Баб"}
{"url": "http://www.focus-news.net/news/2018/04/15/2511313/shumen-petima-sa-postradalite-po-vreme-planinskoto-rali-izvarshva-se-ogled-na-myastoto-na-intsidenta.html", "text": "Петима са пострадалите по време планинско състезание Мемориал „Валерий Великов“, първи кръг от националния планински шампионат. Това съобщиха от ОДМВР - Шумен. В 14.45 часа чрез телефон 112 е приет сигналът за инцидента по трасето на надпреварата. Съобщено е, че състезателен автомобил БМВ, пилотиран от Николай Георгиев е напуснал трасето и е влязъл в публиката. Произшествието е станало малко след паркинга на „Стъклото“. На около 30 метра след шикана, на прав участък пилотът загубил контрол над автомобила, излязъл вдясно от трасето и влязъл в публиката, която се е намирала в тревни площи зад ограждащи ленти. След инцидента в МБАЛ - Шумен са закарани шестима души - две жени и четирима мъже. Една от жените си е тръгнала от болничното заведение. След  преглед в болничното заведение станало ясно, че И.Т. (на 38 г.) от Велико Търново е с натъртвания, К.Т. (на 53 г.) от Стара Загора е с натъртвания, К.Ц. (на 31 г.) от Горна Оряховица е със счупена дясна подбедрица, Л.Й, (на 24 г.) от Горна Оряховица е със счупена костица на лявото ходило, Р.И. (на 41 г.) от Шумен е с фрактура на лява подбедрица. Състезанието е прекратено, на мястото на инцидента се извършва оглед. Образувано е досъдебно производство.", "date": "2018.04.15", "title": "Шумен: Петима са пострадалите по време планинското рали, извършва се оглед на мястото на инцидента"}
{"url": "http://www.focus-news.net/news/2018/04/15/2511306/nyama-promyana-v-sastoyanieto-na-postradalite-ot-katastrofata-na-avtomagistrala-trakiya-nastaneni-v-umbal-sv-anna.html", "text": "През днешния ден няма съществена промяна в състоянието на пациентите, които пострадаха при катастрофата до Вакарел, настанени в КАИЛ на УМБАЛ \"Св. Анна\" - София АД. Това съобщиха от пресцентъра на УМБАЛ \"Св. Анна\". Пациентите са обезболени, стабилизирани и контактни. Най-тежко пострадалата жена е на апаратно дишане. Все още не е отминала опасността за живота на пострадалите.", "date": "2018.04.15", "title": "Няма промяна в състоянието на пострадалите от катастрофата на автомагистрала \"Тракия\", настанени в УМБАЛ \"Св. Анна\""}
{"url": "http://www.focus-news.net/news/2018/04/15/2511319/vratsa-tryabva-da-se-shofira-s-povisheno-vnimanie-po-patya-vratsa-oryahovo-v-posoka-oryahovo-v-rayona-na-s-banitsa-zaradi-remontni-deynosti.html", "text": "Настилката по пътя Враца - Оряхово, в посока Оряхово, в района на с. Баница е нарязана от машини, обработващи пътя, но сигнализация за това липсва. Това съобщи слушател на Радио „Фокус“. Той уточни, че дупките са дълбоко изрязани, което е предпоставка за ПТП при липсата на сигнализация.", "date": "2018.04.15", "title": "Враца: Трябва да се шофира с повишено внимание по пътя Враца - Оряхово, в посока Оряхово, в района на с. Баница, заради ремонтни дейности"}
{"url": "http://www.focus-news.net/news/2018/04/15/2511320/veliko-tarnovo-petnadesetoto-izdanie-na-mezhdunarodnoto-turistichesko-izlozhenie-kulturen-turizam-2018-zapochva-na-19-april.html", "text": "ДЮФА „Българче“ ще даде старт на петнадесетото издание на Международно туристическо изложение „Културен туризъм“ 2018, което започва на 19 април във Велико Търново, съобщават от Общинската агенция по туризъм „Царевград Търнов“. Специализираният форум за културен туризъм тази година е в нов формат и за първи път ще се проведе в Двореца на културата и спорта „Васил Левски“. Изложението ще бъде открито в 10,00 часа с изпълнения на открито на детско-юношеският ансамбъл „Българче“, който отбелязана 50-годишнината от създаването си.\r\nОще много български фолклор ще звучи от сцената пред ДКС „Васил Левски“ в дните на тазгодишната туристическа борса. На 19 април от 11.00 и 17.00 часа ще могат да се видят изпълненията на Фолклорен ансамбъл „Палавници“ при НЧ „Жар-2002“-гр. Казанлък. Същия ден от 15.00 часа и на 20 април от 14.30 часа ще свирят гъдуларите от музикалната формация „Дзигулица“ на СОУ „Емилиян Станев“-Велико Търново.\r\nНа 20 април от 13.00 часа посетителите на изложението и жителите на града ще могат да се докоснат до най-красивите и обичани песни и танци от Югозападна България изпълнени от Фолклорен ансамбъл „Пирин“. На следващия ден, 21 април, от 11,30 часа автентичният танцов фолклор от западна България ще представи женската формация „Фиданките“ от град Видин. Веднага след това, в 12.00 часа, започва съботна „Хоротека за града“, организирана със съдействието на Търново Runs, клуб „Сръчница“ и клуб „Плетеница“.\r\nМеждународно туристическо изложение „Културен туризъм” е съвместен проект на Община Велико Търново, Общинска агенция по туризъм „Царевград Търнов“, Българската хотелиерска и ресторантьорска асоциация (БХРА) и Асоциацията на българските туроператори и туристически агенции (АБТТА). Провежда се с подкрепата на Министерството на туризма на Република България.\r\nВ рамките на форума се провежда туристическо изложение, което дава възможност на общини, фирми, информационни центрове, културни институти и неправителствени организации и да представят своя потенциал за развитие на културно-познавателни туристически програми; дискусии по теми, свързани с иновации, проекти, научни и научно-приложни разработки в областта на опазване и представяне на световното и национално материално и нематериално културно-историческо наследство; X|V Международен Тур Филм Фест-България „На източния бряг на Европа“ за филми и продукции за туристически продукти и дестинации и Националния конкурс „Read & Travel” („Чети И Пътувай”), който отличава най-професионални туристически сайтове и мобилни приложения, най-интересни туристически издания и публикации и най-оригинални плакати за събития в областта на културния туризъм.", "date": "2018.04.15", "title": "Велико Търново: Петнадесетото издание на Международното туристическо изложение „Културен туризъм“ 2018 започва на 19 април"}
{"url": "http://www.focus-news.net/news/2018/04/15/2511314/kmetat-na-kavarna-nina-stavreva-plazh-bolata-ne-e-mestoobitanie-na-tyulen-monah-kraybrezhni-morski-ekosistemi-kakto-i-harakterna-stepna-rastitelnost-i-zhivotinski-svyat.html", "text": "Плаж „Болата“ не е местообитание на тюлен монах, крайбрежни морски екосистеми, както и характерна степна растителност и животински свят. Това кметът на Каварна Нина Ставрева в интервю за Агенция „Фокус“ за предложението на Общината  плаж „Болата“ да бъде изваден от резерват „Калиакра“ и да бъде включен в защитена местност „Степите“. Тя посочи, че това е един от основните  аргументи на Общината за изваждането от площта на резервата на плаж „Болата“ и на асфалтовия паркинг на нос Калиакра. „Няма видове, които да са предмет на защита в резерват „Калиакра“, т.е. тези обекти нямат консервационна значимост. Точно това ясно и категорично с нашите аргументи сме отправили в предложението си към Министерство на околната среда и водите. Фактът, че беше проведено обществено обсъждане, означава, че те приемат тази наша аргументация“, коментира Ставрева. Според нея, ако този плаж бъде прехвърлен в защитена местност „Степите“ в правомощията на Министерство на туризма ще е да го отдаде на концесия или под наем. Ставрева изрази надежда този процес да бъде достатъчно прозрачен, за да не остават съмнения в никого. \r\nКметът на Каварна посочи, че една от целите на предложението на Общината е плажът да има своя стопанин. „В никакъв случай не трябва да пропускаме и  още един важен аргумент, а той е по отношение на сигурността. През последните две години, когато категорично беше забранен достъпът до този плаж, на него отново имаше плажуващи. Там липсва и водоспасителна дейност и медицински пункт, както и елементарни удобства, които по принцип има на всеки плаж“, допълни Нина Ставрева. \r\nДеница КИТАНОВА", "date": "2018.04.15", "title": "Кметът на Каварна Нина Ставрева: Плаж „Болата“ не е местообитание на тюлен монах, крайбрежни морски екосистеми, както и характерна степна растителност и животински свят"}
{"url": "http://www.focus-news.net/news/2018/04/15/2511321/sofiya-kmetat-yordanka-fandakova-vrachi-nagradi-v-turnir-po-voleybol-organiziran-ot-shkolata-na-vlado-nikolov.html", "text": "Кметът на София Йорданка Фандъкова връчи наградите на отборите, победителите в петия турнир по волейбол, организиран от школата на известния спортист Владо Николов, провел се в комплекс „Академика”. Това съобщиха от пресцентъра на Столична община.\r\n\"Поздравление на целия екип на школата на Владо Николов, която развива масовия спорт и привлича много деца и юноши. Спортът възпитава на труд, постоянство и дисциплинира, а днес сред нас са бъдещите шампиони и национали\", каза пред участниците и победителите в турнира кметът на София Йорданка Фандъкова. \r\nТурнирът е част от София – европейска столица на спорта 2018г. и в него участваха над 100 юноши от 23 отбора по волейбол от София, Своге и Велико Търново. Първо място получиха отборите на Своге - момчета, родени 2003г., момичета - сборен отбор и момчета - родени 2005г., сборен отбор на школата на Владо Николов. \r\nТурнирът се провежда под патронажа на кмета на София.", "date": "2018.04.15", "title": "София: Кметът Йорданка Фандъкова връчи награди в турнир по волейбол, организиран от школата на Владо Николов"}
{"url": "http://www.focus-news.net/news/2018/04/15/2511318/predstoyashti-sabitiya-v-stranata-za-16-april-agentsiya-fokus.html", "text": "*** \r\nОт 11.00 часа президентът Румен Радев ще открие Младежки икономически форум 2018 година, който ще  се състои в  аула „Максима“ на Университета за национално и световно стопанство. Държавният глава ще изнесе публична лекция на тема „Социално-икономическо развитие на България – предизвикателства и перспективи“, след която ще се проведе дискусия. \r\n*** \r\nОт 16.00 часа, в сградата на Съюза на юристите в България (ул. „Пиротска“ №7) президентът Румен Радев ще участва в тържественото събрание по случай Деня на Конституцията и юриста.\r\n***\r\nОт 15.00 часа вицепрезидентът Илияна Йотова ще разговаря с абитуриенти от Професионална гимназия по стопанско управление, администрация и услуги „Атанас Буров“ в Силистра. От 16.30 часа вицепрезидентът ще посети Регионалния исторически музей в града.\r\n*** \r\nОт 09.00 часа в Националната финансово-стопанска гимназия в София министърът на образованието и науката Красимир Вълчев ще участва във форум на тема „Да върнем родителите в училище”. \r\n*** \r\nОт 09.00 часа в в зала „Триадица“ на резиденция „Бояна“ ще бъде открита двудневната международна конференция на тема „Социалната икономика – за икономически устойчив и социално приобщаващ ЕС“. Програмата на конференцията включва министерска кръгла маса. По време на дискусията ще се обсъди как социалната икономика може да допринесе за сближаването на системите за социална защита и социално-политическите решения на европейско равнище. \r\n*** \r\nОт 09.00 до 16.30 часа в  зала 224 („Америка за България“) на Софийския университет „Св. Климент Охридски“ ще се проведе на международна  научна конференция на тема „Скритото лице на спасението на българските евреи“.\r\n*** \r\nОт 09.30 часа VII състав на Специализирания наказателен съд ще проведе съдебно заседание по делото срещу Енчо С., Георги Д. и Божидар В., обвинени в организиране и ръководене на организирана престъпна група. \r\n*** \r\nОт 09.30 часа 28 състав на Софийски градски съд ще заседава по делото срещу бившите агенти от ДАНС Евгени Ивано и Петър Спасов, обвинени в престъпление по чл. 357 от Наказателния кодекс. \r\n***\r\nОт 10.00 часа, в Дом на Европа – София (ул. „Георги С. Раковски“ № 124) Групата на прогресивния алианс на социалистите и демократите в Европейския парламент и AFIS Social&marketing surveys организират тематичен дебат и представяне на резултатите от национално представително социологическо изследване на тема: Обществени нагласи към въвеждането на термин за качество „Планински продукт“ в България. \r\n*** \r\nОт 10.00 до 12.30 часа в зала „Средец“ на София Хотел Балкан ще се проведе третата годишна среща на  Българският форум на бизнес лидерите с посланиците. \r\n***\r\nОт 11.00 часа, в столичния катедрален храм „Св. Неделя” ще бъде отслужена панихида за жертвите от атентата, извършен на този ден през 1925 година. \r\n***\r\nОт 11.00 часа на стадион „Българска армия“ ще се проведе пресконференция, на която ще бъде представен Фотоалбума \"70 години ЦСКА\". \r\n*** \r\nОт 11.00 часа в Мраморното фоайе на Столична библиотека ще бъде открита изложбата „Аз – Багряна“, посветена на 125 години от рождението на поетесата Елисавета Багряна. \r\n*** \r\nОт 11.00 часа в пресклуб „България“ ще се състои пресконференция на ръководството на Шахматна Федерация „България“ във връзка със събитията, довели до изключването на Българската федерация по шахмат от ЕШС, замразяването на членството ѝ във ФИДЕ и последвалите негативни резултати.\r\n*** \r\nОт 11.30 часа XVII състав на Специализираният наказателен съд ще проведе съдебно заседание по делото срещу Алексей З., обвинен в подкуп. \r\n*** \r\nОт 12.00 часа в Националния пресклуб на БТА ще се състои пресконференция на Международния институт за младежко развитие PETRI-София към НЦОЗА за представяне на дейностите по проект „Младежко лидерство за развитие и реализация на Целите за устойво развитие“, финансиран от Българската помощ за развитие.\r\n*** \r\nОт 13.30 часа 2 състав на Софийски градски съд ще проведе заседание по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева. \r\n*** \r\nОт 13.30 часа V състав на Специализираният наказателен съд ще проведе заседание по делото срещу бившия здравен министър Петър Москов и бившия зам.-министър Адам Персенски, които са обвинени в безстопанственост в особено големи размери. Подсъдими в това производство са още Любомир Димитров, Росен Алексиев и Юлияна Ценкова. \r\n*** \r\nОт 15.30 часа, в Националната галерия „Квадрат 500“ ще се проведе церемония и коктейл за подписването на финансирането на първия хотел „Мариот“ в България. \r\n*** \r\nОт 16.00 часа в зала „ЕФЕ“ на хотел „Маринела“ над 100 социални предприятия ще участват в Европейския форум за социално предприемачество. \r\n*** \r\nОт 17.30 часа от ул. „Аксаков“ ще тръгне протестно шествие, организирано от Национална федерация „Търговия, Услуги, Контролни органи и Туризъм“ към КТ „Подкрепа“ и Федерация на независимите синдикати от държавното управление и организации към КНСБ. Шествието, насочено срещу подготвените структурни промени в НАП, ще приключи пред сградата на Агенцията с връчване на протестна декларация. \r\n*** \r\nОт 19.00 часа в театър „Азарян“ ще бъде представен спектакълът „Ако нямах лоши сънища“. \r\n***\r\nОт 18.00 часа в галерийното пространство на Дружеството на бургаските художници в Бургас Станислав Лазаров ще открие шестата си изложба. \r\n*** \r\nОт 13.00 часа в в централата на БСП на ул. „Македония” 33 - ще има приемна на народните представители от  ПГ „БСП за България“: Проф. Анелия Клисарова, заместник-председател на комисията по образование и наука и член на комисията по здравеопазване; Иван Иванов - член на парламентарните комисии по регионална политика, благоустройство и местно самоуправление и по транспорт, информационни технологии и съобщения. \r\n*** \r\nОт 12.30 часа в ОУ „Христо Ботев“ ще се проведе среща по програма „Деца четат на деца”  съвместно с Младежкия дом  на тема „Книгата” по случай седмицата на детската книга.\r\n*** \r\nВ МДТ „Константин Кисимов“ ще се проведе благотворителен концерт за Преслав Георгиев Тодоров, страдащ от детска церебрална парализа.\r\n*** \r\nОт 10.30 часа в заседателната зала на общинската администрация ще се състои среща за представяне на финансови инструменти за собствен бизнес по Оперативна програма „Развитие на човешките ресурси“ организира екипът на Областен информационен център-Видин.\r\n*** \r\nОт 09.00 до 17.00 часа Административен съд – Враца организира „Ден на отворените врати“ по повод Деня на конституцията. От 10.00 часа председателят на съда Миглена Раденкова ще представи на брифинг дейността на съда, като самостоятелен орган на съдебната власт. В 14.30 час е организирано посещение на ученици от XI клас на СУ „Христо Ботев“ гр. Враца, които ще се запознаят отблизо с работното ежедневие на магистратите и съдебните служители, с организацията на работа на отделните служби. От 16.00 часа който желае може да присъства на публично разпределение на постъпилите в АдмС – Враца жалби и /или протести.\r\n*** \r\nОт 10.30 часа в центъра на село Стрелец ще бъде отбелязан празника на селото с курбан за здраве и берекет и празнична програма.\r\n*** \r\nОт 16.00 часа в Спортна зала „Никола Петров“ ще се нарисувана най-дългата рисунка, посветена на Деня на Земята, с участието на деца от учебните заведения в общината. \r\n*** \r\nОт 17.30 часа в Общинска библиотека ще се проведе литературна вечер„Богатството на българския фолклор\" с ученици, родители и учители от ОУ „Иван Вазов\", посветена на Детския маратон на четенето. \r\n*** \r\nОт 10.00 часа народният представител от ПП ГЕРБ Борис Кърчев ще се срещне с граждани в офиса на партията на ул. „Климент Охридски” №1.\r\n*** \r\nПред Общинският приют ще се проведе протест, организиран от Българския ветеринарен съюз и целящ да запознае гражданството с работещите и ефективни алтернативи и европейски практики за решаване на проблема с популацията на бездомните животни. \r\n***\r\nОт 09.00 часа в зала 1 на Апелативния съд ще се проведе заседание по делото, образувано по жалба на подсъдимия Петър П. срещу  присъда на Окръжен съд – Стара Загора, с която е признат за виновен в причиняване на смърт по непредпазливост. \r\n***\r\nОт 09.00 часа в зала 10 на Окръжния съд ще се проведе заседание по делото срещу Николай Н. и Бренченс Й., обвинени в притежание на високорискови наркотични вещества с цел разпространение. \r\n***\r\nОт 09.00 часа в зала 5 на Окръжния съд ще се проведе заседание по делото срещу бившият полицай Венцеслав Караджов, обвинен в убийството на родителите си. Делото е насрочено и за 17 април.  \r\n***\r\nОт 10.00 часа в зала 2 на Окръжния съд ще се проведе заседание по делото срещу Атанас Ч., Веселин З., Симеон Г., Бисер Р., Стефан Г. и Васил В., обвинени за извършване на опит за предумишлено убийство с користна цел и за умишлени палежи.\r\n*** \r\nОт 10.00 часа в Спортната зала на Пловдивдския университет Главният прокурор Сотир Цацаров ще присъства на официалната церемония по връчване на дипломите на абсолвентите от випуск 2017 г. на Юридическия факултет на ПУ „Паисий Хилендарски“. \r\n***\r\nОт 11.00 часа в Дома на културата „Борис Христов“ ще се състои тържествено връчване на дипломи за висше образование на 90 студенти от Медицинския университет с професионална квалификация „магистър-фармацевт“.\r\n***\r\nОт 11.00 часа в парк „Източна Румелия“ районният кмет Борислав Инчев ще  открие първата за тази година детска площадка в район „Южен“.\r\n***\r\nОт 11.00 часа в Регионалния пресклуб на БТА ще се състои пресконференция на Инициативен комитет „Право на жилище - Арман махала“.\r\n***\r\nОт 14.00 часа в зала „Париж“ на Гранд хотел „Пловдив“ ще се състои официалното откриване на Национален форум, посветен на съвременните пространствени и културни тенденции в етническите смесените райони. В събитието ще вземат участие представители  на централната власт, председатели на национални комисии, експерти и много други. \r\n***\r\nОт 14.00 часа в зала 1 на Районния съд ще се проведе заседание по делото срещу Соня М., обвинена в причиняване на имотна вреда в особено големи размери – 660 050 лв.\r\n***\r\nОт 14.00 часа, в зала „Париж на Гранд хотел Пловдив, ще се проведе Национален форум, посветен на съвременните пространствени и културни тенденции в етническите смесените райони. \r\n***\r\nОт 17.30 часа  във фоайе Изкуствотека на НБ „Иван Вазов“ ще бъде открита изложба на детски рисунки на Школа по изобразително изкуство „Слънчоглед“.\r\n*** \r\nОбщинските съветници от ГЕРБ организират приемни за граждани.\r\nОт 16.00 часа Вера Тоскова и Ели Гатева ще се срещнат с граждани в офиса на ГЕРБ в район „Тракия” в жк. „Тракия” бл. 91.\r\nОт 17.00 часа Даниела Дженева ще приема граждани в офиса на ГЕРБ в район „Южен” на ул. „Академик Петър Динеков” №1А. От 17.30 часа среща там ще проведе Атанас Узунов.\r\nПо същото време Атанас Узунов и Вихър Захов ще се срещнат с гряаждани в офиса на партията в район „Източен” на ул. „Коста Паница” №5.\r\nОт 17.30 часа Александър Радев организира приемна в офиса на ГЕРБ в район „Централен” на ул. „Прага” № 2.\r\n*** \r\nОт 17.00 часа в ДК „Борис Христов“ ще се проведе българо-френска конференция на тема  „Опазване на недвижимото културно наследство – преимущества и предизвикателства“.\r\n*** \r\nОт 09.00 часа народният представител от ПП ГЕРБ Радостин Танев ще се срещне с граждани в офиса на партията на ул. „Май” №5.\r\n*** \r\nОт 11.00 часа в зала 308 на Община Разград ще се проведе пресконференция по повод Първия национален фестивал на танцовия театър. \r\n*** \r\nОт 11.30 часа в Регионалния исторически музей ще се проведе поредната класна стая в рамките на проекта „Обучение в култура: Маските на историята, Червенската кула и Кухнята на Калиопа“ на Сдружение „Приятели на музея“.\r\n*** \r\nОт 09.30 до 16.30 часа общинските съветници от ПП ГЕРБ Димитър Батаков и Димитър Митев ще се срещнат с граждани в партийния офис, намиращ се на ул. „Цар Освободител“ № 17.\r\n*** \r\nОт 14.00 часа председателят на ПГ на ГЕРБ и заместник-председател на партията Цветан Цветанов ще се срещне с кметове и кметски наместници от община Смолян в офиса на ГЕРБ в града. От 17.00 часа Цветанов, заедно с кмета на Смолян Николай Мелемов, ще направи оглед на ул. „Проф. Асен Василев“, на която предстои да бъдат изградени подпорни стени. Час по-късно Цветан Цветанов ще разговаря с кметове на общини в област Смолян от ГЕРБ, ръководители на общинските структури от областта и общински съветници. Срещата ще бъде в офиса на ГЕРБ в Смолян. На нея ще присъстват и депутатите от ГЕРБ-Смолян д-р Даниела Дариткова и д-р Красимир Събев.\r\n*** \r\nОт 10.00 часа народният представител от ПП ГЕРБ Маниол Манев ще се срещне с граждани в офиса на партията на бул. „Митрополит Методий Кусев” №5.\r\n*** \r\nОт 19.00 часа в Държавна опера Стара Загора ще бъдат представени автобиографичната книга „Романът на моя живот\" и спектакъл по повод юбилея на проф. Данаилов със специалното участие на неговия клас от НАТФИЗ и актьорите Силвия Лулчева, Ненчо Илчев и Дарин и Деян Ангелови.\r\n*** \r\nОт 09.00 часа Окръжен съд – Шумен ще заседава по делото за влаковата катастрофа в с. Хитрино. \r\n*** \r\nОт 09.00 до 17.00 часа в Административен съд ще се проведе „Ден на отворените врати”.\r\n*** \r\nОт 11.00 часа в сградата на Съдебната палата по повод Деня на Българската Конституция съдия Светлин Стефанов ще изнесе кратка лекция пред ученици от 10 – ти клас от няколко училища на тема „Разделение на властите според Конституцията на Република България. Функции на съдебна власт. Структура на съдебната система.“ В 11.30 ч . ученици от СУ „ Йоан Екзарх Български“ ще изнесат презентация за историята на Конституцията на Република България. В 12.00 ч. представителният състав на хор „Бодра песен“ ще изнесе кратък концерт по повод празника. \r\n*** \r\nОт 13.00 часа в офиса на Областен информационен център (ОИЦ) – Шумен ще се проведе информационна среща.\r\n***\r\nОт 14.00 часа в зала 203 на сградата на общината Консултативен съвет. \r\n*** \r\nОт 17.00 часа  в РБ „Ст. Чилингиров“ ще бъде представена фотоизложба на Мустафа Мустафов „Светлините на града“.", "date": "2018.04.15", "title": "Предстоящи събития в страната за 16 април (Агенция „Фокус“)"}
{"url": "http://www.focus-news.net/news/2018/04/15/2511322/rayka-hristova-rb-dimitar-talev-blagoevgrad-tryabva-da-vazpitavame-detsata-v-lyubov-i-uvazhenie-kam-knigata.html", "text": "Трябва да възпитаваме децата в любов и уважение към книгата. Това каза за Радио „Фокус“ – Пирин Райка Христова, директор на Регионална библиотека „Димитър Талев“ – Благоевград. Според нея в днешно време децата предпочитат да използват таблети и компютри и четат много малко книги. „Хванем ли децата още от детската градина, то бъдете сигурни, че и като големи те ще четат. Възпитаме ли отсега в тях любов и уважение към книгата – проблемът ни се е решил. Обществеността трябва да обърне внимание на това, защото имаме сериозен проблем с грамотността в България“, каза още Христова. Тя коментира и това, че на този етап не се притеснява, че електронната книга би изместила хартиената, защото хората, които обичат да четат, предпочитат хартиените издания. Райка Христова отбеляза, че като цяло благоевградчани обичат да четат книги и често се налага в библиотеката да закупуват нови издания, за да отговорят на нуждите на потребителите.\r\nЛора КАЛЧЕВА", "date": "2018.04.15", "title": "Райка Христова, РБ „Димитър Талев“ – Благоевград: Трябва да възпитаваме децата в любов и уважение към книгата"}
{"url": "http://www.focus-news.net/news/2018/04/15/2511328/komisar-tihomir-totev-rdpbzn-varna-tehnikata-ni-e-na-edno-dobro-nivo-sapostavimo-s-oborudvaneto-na-kolegite-v-zapadna-evropa.html", "text": "Техниката ни е на едно добро ниво, съпоставимо с оборудването на колегите в Западна Европа. Това каза в интервю за Радио „Фокус“- Варна комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН ) във Варна. По думите му благодарение на европейски програми и проекти, дългогодишен проблем, който е имала службата, е решен. „Сега тя има възможност да реагира и да се бори по-добре за намаляване щетите от произшествия. Всяка районна служба е получила по 2-3 автомобила, които вече са на 3-4 години“, каза той. „Средно през денонощието в цялата област дежурят между 45-50 служители на дирекция „Пожарна безопасност и защита на населението“, като дежурството се носи в 8 районни служби и два специализирани сектора – един за летище „Варна“ и един сектор „Специализирани оперативни дейности“, добави комисар Тихомир Тотев.", "date": "2018.04.15", "title": "Комисар Тихомир Тотев, РДПБЗН-Варна: Техниката ни е на едно добро ниво, съпоставимо с оборудването на колегите в Западна Европа"}
{"url": "http://www.focus-news.net/news/2018/04/15/2511323/yeni-safak-kakvo-ako-tozi-pat-bade-potopen-gratski-korab-sled-svalyaneto-na-ruski-samolet.html", "text": "Съществуват силни подозрения, че тези, които докараха Турция и Русия на ръба на война, сваляйки руски военен самолет, се готвят за подобен саботаж. Искрата на новия конфликт западно от Турция под прикритието на турско-гръцката криза в Егейско море, по заповед на Атлантическите кръгове, може да бъде запалена отново чрез използването на терористичната организация на Фетулах Гюлен (ФЕТО).\r\nМоже да се смята, че именно този сценарий стои зад словесната престрелка между Турция и Гърция във връзка с кризата в Егейско море, а именно военната риторика на турските и гръцките политици. Изказването на началникът на генералния щаб на турските въоръжени сили генерал Хулуси Акар, че „Турция има възможностите да води война на два фронта едновременно“, направено в хода на операцията в Африн, най-вероятно говори за осъзнаването на тази заплаха.\r\nТекущата ситуация показва, че тези, които не могат да направят нищо на Турция отвън, се готвят за операция за сковаването й, чрез използването на мощните кръгове, позиционирани вътре в системата. Сред възможните сценарии е да се случи „инцидент“ в Егейско море, успоредно с повишаването на напрежението там – например да бъде потопена гръцка лодка или кораб с турско оборудване и в резултат от това внезапно да се образува Западен фронт, под защитата на целия Европейски съюз и САЩ и въвличането на нашата страна в голяма вътрешна и външна криза.САЩ са заложили капан за Турция в Сирия\r\nРазбира се, като организатор на атаката ще бъде посочена Турция, за което ще бъдат използвани кръгове в рамките на Турция и няма да бъде ясно за дълго време как е осъществен заговорът. Точно, както руския самолет бе свален от Военновъздушните сили на Турция на сирийската граница. Вината за тази атака също бе хвърлена на Турция; правителството се опита да обясни ситуацията и по-късно се разбра, че тя е била осъществена от терористите от ФЕТО в турските ВС, които са получили заповеди от разузнаването на САЩ.\r\nВеднага след това, руско-турските отношения бяха прекъснати, а всички постижения до този момент бяха задраскани и Турция се оказа завързана към американските планове в Сирия. В крайна сметка се разбра, че САЩ всъщност са заложили капан за Турция в Сирия. Разбира се, именно опита за преврат от 15 юли разкри всичко това. САЩ, Европа, Израел и някои арабски страни заедно използваха ФЕТО, позиционирана из цялата страна, за да осъществят най-голямата атака в турската политическа история. Ако тази атака бе успяла, Турция щеше да бъде завлечена в американската орбита на влияние отново, умалена, защото тракийския регион щеше да бъде откъснат, а Източно и Югоизточна Анадола щеше да бъде отцепена.Възстановяването на отношенията с Русия осуети плановете на САЩ и Израел\r\nПрез тази нощ, ако опитът за държавен преврат на 15 юли не бе разгромен, страната щеше да бъде разцепена и Турция щеше да бъде завлечена във война с Иран. Тези, които планираха това изпитание, развалиха руско-турските отношения и се готвиха за война с Иран. ФЕТО, Работническата партия на Кюрдистан (ПКК) и „Ислямска държава“ бяха използвани координирано в този проект. Обаче през тази нощ ходът на историята тръгна в друга посока и плановете бяха осуетени, Турция и Русия възстановиха отношенията си; бе подета инициатива за формирането на тристранен механизъм за Сирия с Иран. Тогава всички планове на САЩ и Израел за Сирия се сринаха. Турските операции „Щита на Ефрат и „Маслинова клонка“ са резултат от това, че истината бе разбрана.\r\nСлед това, планът, който не постигна успех вътре в Турция, беше приложен в Северна Сирия. Използвайки ПКК и издънката им „Отряди за народна самоотбрана“ (ОНС) в анти-турския фронт, който се простира от Иран до Средиземноморието, бе образуван. Обаче и този план бе осуетен от операцията в Африн. Средиземноморската врата на този план беше затворена. След като Африн бе взет под контрол, стана още по-ясно, че проблемът не е свързан с тероризма и че е била подготвяна тотална война срещу Турция в тази. А сега САЩ се опитва да възобнови усилията си срещу Турция и Русия в Сирия, викайки на помощ Франция.\r\nТе смятаха, че операцията в Африн ще отнеме много време и че Турция ще бъде парализирана. Имаха намерение да проведат операция вътре в Турция от този регион. Но бързо завършената операция доведе до поставянето на нови цели. Турция излезе с решителни послания относно територията на изток от Ефрат.Трябва да изчистим района чак до иранската граница и трябва да бъдем нащрек в Егейско море\r\nТози път те се решиха на агресивни действия на запад от Турция, тъй като не успяха да причинят вреди чрез ФЕТО отвътре и се провалиха в опита си да поставят на колене Турция, обграждайки я с терористически коридор от юг. Точно така се появи идеята за сценария с потопяването на гръцки кораб в хода на турско-гръцкия сблъсък в Егейско море – точно, както бе свален руския самолет. Турция трябва да бъде изключително внимателна и да предприеме мерки за предотвратяването на подобен сценарий, както и да не позволява никога образуването на нов фронт срещу нея.\r\nЗаплахите са следните: \r\n1.\tНов саботаж на руско-турските отношения.\r\n2.\tРазцепване на съюза между Партията на справедливостта и развитието (ПСР) и Партията на националистическото действие (MHP).\r\n3.\tХодове в Северна Сирия, заедно с Франция, с цел да се обсади Турция.\r\n4.\tДа се създаде хаос в Егейско море.\r\nИма няколко мултинационални проекта, целящи да съборят Турция отвътре, тя да бъде разкъсана и да бъде спрян историческият й възход. Ако има атаки по всички фронтове, тогава ще има съпротива по всички фронтове. Каквото и да правят, няма да успеят да спрат великия марш на Турция.\r\nВсичките им планове, които имат намерение да осъществят преди президентските избори в Турция през 2019 година, ще избухнат в лицата им. В такъв случай, процесът, започнат с Африн, трябва да продължи, цялата граница до Иран трябва да бъде изчистена и този път, може би за първи път, ние трябва да бъдем нащрек в Егейско море, в случай, че тези събития се случат там.\r\nКаквато и да е цената, Турция никога не трябва да се колебае; тя трябва да отговаря с агресия на тези нови заговори, които се организират вътрешно чрез ФЕТО и ПКК, натискът от САЩ и Европа и поредните саботажи от някои арабски страни чрез Сирия.\r\nНяма друг начин.Схемите на „тайните заговорници“ ще бъдат осуетени\r\nТурция няма да чака нов саботаж, с използването на ФЕТО, или ПКК/ОНС, нова мултунационална атака, нова „вътрешна операция“ или хитростите на „тайните заговорници“ и ще провали тази голяма схема.\r\nАко всички центрове на злото се задействат преди изборите през 2019-а, тогава всички сили на нацията също ще бъдат мобилизирани.\r\nОще веднъж привличам внимание към опасността в Егейско море и призовавам за извънредна предпазливост.\r\nПревод и редакция:", "date": "2018.04.15", "title": "Yeni Safak: Какво ако този път бъде потопен гръцки кораб след свалянето на руски самолет!"}
{"url": "http://www.focus-news.net/news/2018/04/15/2511326/nimh-utre-maksimalnite-temperaturi-shte-sa-mezhdu-19-i-24-v-zapadna-balgariya-na-mesta-shte-prevali-slab-dazhd.html", "text": "През нощта над страната ще има значителна висока облачност. Утре от запад облачността ще се снишава и в следобедните часове на места в Западна България ще превали слаб дъжд. През нощта срещу вторник ще превали и в централните райони на страната. Вятърът ще е слаб, в Източна България – до умерен от югоизток. Минималните температури ще са между  8° и 13°, дневните ще се понижат и ще са предимно между 19° и 24°, по Черноморието 11° - 12°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане ще се понижава, но ще остане малко по-високо от средното за месеца.\r\nНад Черноморието ще има разкъсана облачност, значителна в сутрешните часове. Ще духа до умерен вятър от изток-югоизток. Максимална температура на въздуха – 11°-12°, колкото е и температурата на морската вода. Вълнението на морето ще се усили до 3 бала.\r\nВ планините ще има значителна облачност и на места в масивите от Западна България ще превали. Ще духа умерен югоизточен, по високите върхове на Рила и Пирин – до силен южен вятър. Максимална температура на 1200 метра – около 16°, на 2000 метра – около 8°.\r\nВъв вторник и сряда над много райони от страната ще се развива купеста и купесто-дъждовна облачност и на повече места ще има превалявания, придружени и с гръмотевици. В сряда вятърът ще бъде северозападен, към вечерта ще се ориентира от североизток, ще се усилва и с него ще нахлува сравнително хладен въздух. В четвъртък също ще има превалявания, но на по-малко места. Ще духа вятър от север-североизток, в Източна България умерен, временно силен и дневните температури ще се понижат още, като вече ще станат близки до обичайните.", "date": "2018.04.15", "title": "НИМХ: Утре максималните температури ще са между 19° и 24°, в Западна България на места ще превали слаб дъжд"}
{"url": "http://www.focus-news.net/news/2018/04/15/2511324/gd-granichna-politsiya-intenziven-e-trafikat-na-gkpp-kulata-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На българо-гръцката граница на ГКПП \"Кулата\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18.00 часа. На българо-турската граница на ГКПП \"Капитан Андреево\" и ГКПП \"Лесово\", трафикът е интензивен за товарни автомобили на изход. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.04.15", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/04/15/2511330/plovdiv-poveche-sa-sklyuchenite-brakove-v-oblastta-prez-minalata-godina-v-sravnenie-s-predhodnata-razvodite-namalyavat.html", "text": "2955 са сключените бракове на територията на Пловдивска област през миналата година. Това съобщиха за Радио „Фокус“ – Пловдив от Териториалното статистическо бюро-Юг. В сравнение с 2016 година, сключените бракове са със 154 повече, като това е четвърто увеличение след 2010 година. 80 % от браковете са в градовете. В селата са сключени 590 брака. През 2017 година броят на регистрираните бракоразводи е 966 и е с 30 по-малък от този през 2016-та, сочат още данните на Териториалното статистическо бюро. Над 80 % от тях се отнасят за градовете. Почти 93 % от разводите са по взаимно съгласие, 5.4 % са поради несходство в характерите, а за 1.1% от тях причината е фактическата раздяла.", "date": "2018.04.15", "title": "Пловдив: Повече са сключените бракове в областта през миналата година, в сравнение с предходната, разводите намаляват"}
{"url": "http://www.focus-news.net/news/2018/04/15/2511317/zam-ministarat-na-vanshnite-raboti-na-rusiya-shte-e-trudno-da-postignem-razumen-kompromis-po-proektorezolyutsiyata-za-siriya-v-ss-na-oon.html", "text": "Да се постигне някакъв разумен компромис по проекторезолюцията в Съвета за сигурност на ООН за Сирия ще бъде крайно трудно, а Русия и Западът имат своите червени линии. Това заяви в интервю пред ТАСС заместник министърът на външните работи на Русия Сергей Рябков.\r\n„Ще гледаме критично на предложенията на западната тройка, - отбеляза Рябков. – Предварително не изключваме нищо за себе си и ако там има разумни елементи, ще работим над тях“.\r\nТой предупреди, че „да се стигне до някакъв разумен компромис, до каквото и да е решение по този проект, ще бъде крайно трудно“.\r\nПревод и редакция:", "date": "2018.04.15", "title": "Зам-министърът на външните работи на Русия: Ще е трудно да постигнем разумен компромис по проекторезолюцията за Сирия в СС на ООН"}
{"url": "http://www.focus-news.net/news/2018/04/15/2511348/pazardzhik-prodalzhava-pochistvaneto-na-rechnite-uchastatsi-izvan-granitsite-na-urbaniziranite-teritorii-v-oblastta.html", "text": "Продължава почистването на речните участъци извън границите на урбанизираните територии в област Пазарджик, съобщиха от Областната администрация. Дейностите се възлагат от областния управител съгласно Закона за водите. Почистването се извършва от фирмите безвъзмездно, срещу получаване на почистената прораснала, паднала или застрашена от падане дървесина. През изминалата година е възложено почистване на 13 участъка на територията на общините Пазарджик, Панагюрище, Пещера, Ракитово, Белово, Брацигово, Стрелча, Лесичово и Сърница. Общините трябва да предоставят на вниманието на Областния щаб за защита при бедствия протоколи от извършения оглед на речните корита в границите на урбанизираните територии и актуализиран списък на лицата, извършващи наблюдение на водно-стопанските обекти и Напоителни системи – клон Тополница да представят актуална информация за корекцията на реките, които стопанисва, във връзка с необходимостта от почистване на растителност, наноси и възстановяването на диги.", "date": "2018.04.15", "title": "Пазарджик: Продължава почистването на речните участъци извън границите на урбанизираните територии в областта"}
{"url": "http://www.focus-news.net/news/2018/04/15/2511332/ministar-tsetska-tsacheva-ako-ministarat-si-podava-ostavkata-pri-vsyako-byagstvo-shte-varvim-ot-smyana-na-smyana.html", "text": "Ако министърът си подава оставката при всяко бягство, ще вървим от смяна на смяна. Това каза Цецка Цачева, министър на правосъдието, в разговор с Илиана Беновска в предаването „Беновска пита” по Радио К2 и Канал 3, съобщиха от  екипа на предаването. Министърът коментира актуалните политически теми. Позицията на България за Сирия \r\n“Съгласна ли сте с позицията на България за Сирия, че ако това е еднократен удар, ние го подкрепяме като превенция срещу употреба на химическо оръжие”, попита Беновска. \r\nДекларацията отчита, че винаги сме се противопоставяли на използването на химическо оръжие. Позицията на българското правителство е вярната и правилната за Сирия. Не искам да има война, посочи Цачева. Правосъдието, глупако!\r\n“Правосъдието, глупако, ако перифразирам Клинтън. Какво разбрахте за това как трябва да се управлява правосъдието във времето откакто сте министър, близо година. Кое е най-проблемното звено под Вашата юрисдикция”, попита Беновска. \r\nЦецка Цачева постави на първо място продължаването на реформата в съдебната система. Тя каза, че се работи много усилено по изпълнението на актуализираната стратегия, която е свързана с механизма за сътрудничество и проверка на ЕК върху България. Работата на правосъдния министър, като представител на изпълнителната власт, е да осъществява връзката със съдебната власт – Висшия съдебен съвет. Миналата година беше избран новият състав на ВСС по нови правила, които са част от конституционната реформа и промените в Закона за съдебната власт. Приоритет в политиката на Министерство на правосъдието е работата по актуализираната стратегия и мерките по нея, свързани с проекти по оперативна програма “Добро управление”. Това са: електронно правосъдие, свързаност между различните части на съдебната власт, намаляване на административната тежест за гражданите и бизнеса. Изпълнението на наказанията и охраната на затворите\r\nЦецка Цачева заяви, че главна дирекция „Изпълнение на наказанията” е много тежка система, която е с проблеми, натрупани от години. Част от тези проблеми е бягството на двамата авторови от Софийския централен затвор.\r\n“Не е ли най-важният проблем в България, че може би не само се създава впечатление, а и е факт за съжаление, отсъствието на върховенството на закона. Говорите за реформа в съдебната система, за работата на ВСС, за мониторинга. Не дадохме ли много заден с бягството на тези затворници през парадния вход на централния затвор, а след няколко дни се прибави още един беглец”, попита Беновска.\r\n“Не трябва да се смесват двете системи, въпреки че изпълнението на наказанието е част от съдебната система”, отговори министърът на правосъдието Цецка Цачева. \r\n“ И част от прилагането на закона”, репликира Беновска. \r\nЦецка Цачева допълни още, че върховенството на закон е основен принцип на правото, отразено в конституцията и законите. Стремежът е гражданите да повярват и усетят справедливостта в правораздаването. Това означава бързина на процеса и равенство на всеки един гражданин през закона. \r\n“Дадохме ли заден с бягството на тези затворници в натрупания на този механизъм авторитет пред ЕК”, отново попита Беновска. \r\nВинаги е имало случаи на бягство, отвърна Цачева. Тя даде пример, че с промени в закона са подобрени условията в авторите, което се оценява от ЕК. Работи се в посока на подобряване на условията за работата на служителите в затворите. “Няма лошо в това, че правилата са демократични, но трябва да държим баланса по отношение на материалната база и възнаграждението”, допълни Цецка Цачева. \r\n“Казахте нещо, което ме стресна, че не е достатъчен фактът, че тези двама затворници са избягали. Трябва ли да изчакаме да извършат още нещо, било то убийство или кражба”, попита Беновка.\r\nЦецка Цачева не смята, че това ще се отрази на механизма по сътрудничество и оценка. Тя каза, че проблемът с бягството на затворниците е много сериозен, не се омаловажа, избягалите се издирват.Ще има ли оставки? \r\n“Казахте в интервю, че оставката Ви е готова” попита Беновска.\r\nЦачева отговори, че в момента, в който премиерът Борисов й поиска оставката тя е готова. “Ако при всеки случай на бягство, министъра на правосъдието си подава оставката, това означава, че ще вървим от смяна на смяна, което не е добре. Последният драстичен случай на бягство отСофийския затвор от 2014 година, имате ли спомен министър да си е подавал оставката”, отвърна Цецка Цачева.\r\n“Много от осъдените за тежки престъпления, преди да бъдат въдворени на местата за изтърпяване на наказанията, също бягат. Как ще спрем това”, попита Беновска.\r\nЦецка Цачева обясни, че се работи по проект за електронни гривни, за да може с тези технически средства да бъдат проследявани лицата във всеки един момент. \r\n“Имаше горещ спор, че ако има превантивно поставяне под някаква форма на задържане преди да се произнесе присъдата, че това нарушава правата на лицето”, попита Беновска.\r\nТова означава още места за задържане и персонал на затворите. Не може да превърнем държавата в такива места. Има мярка за неотклонение, отговори Цачева. \r\n“Защо толкова рецидивисти се разхождат на свобода, защо има изнасилвания, грабежи”, продължи да пита Беновска.  \r\nИма не малко лица, които не са намерени на посочените адреси. По тази тема има добър диалог с МВР и прокуратурата. Създава се регистър, в който във всеки един момент ще бъде публичен и ще се знае кои са издирваните лица, посочи Цецка Цачева. \r\n“Това са натрупани проблеми, но те лавинообразно се увеличават с всяка година. Защо в Унгария съдебната практика на престъпността е 20-30 пъти по-малко и броят на неизлежаващите наказанията е 10 пъти по-малко от нашия”, попита Беновска.\r\nЦачев даде пример с Дания и Норвегия, където затворите са празни. Противодействието на престъпността се осъществила от МВР и в местата за изтърпяване на наказанията. Съдебната власт е тази, която отсъжда по закон какво наказание да бъде наложено. Правителството полага усилия за борба с битовата престъпност. В последните доклади партньорите от ЕК отчитат, че организираната престъпност в България намалява. \r\n“Вечер ходите ли сама по улиците”, попита Беновска. \r\nХодя само от министерството до вкъщи, отговори Цачева. Отпуснати са над 1000 повече места за назначаване на нови полицаи, допълни тя. Случаят “Желяз Андреев”\r\nБългарски граждани не могат да бъдат предавани на други държави, ако няма нарочен акт. Такъв акт, има и това е договорът за екстракция между САЩ и България. Този договор не е над конституционен, но международни споразумения са част от правото, коментира министърът на правосъдието. \r\n“Ще дръзнете ли, ще имате ли кураж като министър и правителството като цяло, да се еманципирате от нашия Велик партньор САЩ и твърдо да устоите правата на българския гражданин, докато не се докаже безспорно негова вина”, попита Беновска.\r\nМинистерство на правосъдието ще проведе консултации със САЩ. Все още няма искане за екстрадиция. Искането, което е получено до момента е за задържане. Българската държава има механизма да защити всеки един гражданин, когато няма доказателства, че е нарушил закона, заключи Цецка Цачева пред Илиана Беновска в предаването “Беновска пита” по Радио К2 и Канал 3 на 15 април 2018 година.", "date": "2018.04.15", "title": "Министър Цецка Цачева: Ако министърът си подава оставката при всяко бягство, ще вървим от смяна на смяна"}
{"url": "http://www.focus-news.net/news/2018/04/15/2511329/zoran-zaev-nay-veroyatno-shte-ima-referendum-za-imeto.html", "text": "Премиерът на Македония Зоран Заев заяви, че е нужно в страната да се проведе референдум за името и най-вероятно ще има такъв, но не се знае точно кога. Като времева рамка за провеждането на допитването, той посочи периода преди влизането на Македония в НАТО или след това, преди влизането на Македония в Европейския съюз, предава македонската държавна агенция „Макфакс“.\r\nМакедонският премиер изтъкна, че, както правителството, така и опозицията са за референдум по този въпрос и той би искал допитването да има подкрепата и да е организирано от всички партии, включително най-голямата опозиционна – ВМРО-ДПМНЕ.\r\nВсе пак, най-голямата албанска партия в момента – ДСИ (Демократическия съюз за интеграция) – е против идеята за референдум по въпроса за името, пише „Макфакс“. Това бе потвърдено и от вицепремиера по европейските въпроси Буяр Османи, който заяви, че ако СДСМ (Социалдемократическия съюз на Македония) и останалите коалиционни партньори настояват за референдум, те ще го подкрепят, но партията остава на позицията, че допитването може да има сериозни последици върху междупартийните и междуетническите отношения.\r\n„Албанците и ДСИ са конструктивни по този въпрос и биха приели решението да има референдум, но подсещаме за възможните проблеми, които могат да произлязат от това“, заяви Османи.\r\nВъв връзка с преговорите за името, премиерът Заев посочи конкретно кои въпроси са останали неразрешени. От седемте точки, за които се преговаря, са останали въпросът за името, езикът, произходът, идентичността и промяната на Конституцията на Македония.\r\n„Благодарни сме за разбирането от гръцка страна по тези чувствителни теми, благодарение на това сме толкова близко до решение и по тези въпроси. Те, също така, проявяват разбиране и за това, че е нужно мнозинство от две трети в парламента за промяна на Конституцията и се търси различно решение“, заяви Заев.\r\nПревод и редакция:", "date": "2018.04.15", "title": "Зоран Заев: Най-вероятно ще има референдум за името"}
{"url": "http://www.focus-news.net/news/2018/04/15/2511350/global-times-kitay-donald-tramp-e-posavetvan-losho-za-sblizhavaneto-s-tayvan.html", "text": "Доналд Тръмп е посъветван лошо за сближаването с Тайван, пише китайското англоезично издание Global Times.\r\nАмериканският президент подписа на 23 март закон, разрешаващ пътуванията на американски служители на всички нива до Тайван, а на 7 април Държавният департамент одобри търговски лиценз, който разрешава на американските производители да продадат на Тайван технологии за строителство на подводници, което ще подобри отбранителните способности на  островната държава.\r\nВъпросът с отношенията между САЩ и Тайван винаги е бил чувствителна тема в американско-китайските отношения. Темата Тайван  много често се използва като средство за влияние  върху тези отношения. Политиката на бившият американски президент Барак Обама за сближаване с Китай не се харесваше на някои стратегически кръгове в САЩ, С идването на Доналд Тръмп на власт Китай е обявен за основен противник според неговата стратегия за национална сигурност. \r\nИзданието отбелязва, че политиката на „един Китай“ стои в основата на китайско-американските отношения.  Действията на Доналд Тръмп нарушават основните принципи, които са одобрени и от двете страни при установяването на дипломатически отношения – САЩ трябва да скъсат дипломатически отношения с Тайван, да се анулира договорът за взаимна защита и да се изтеглят  американските войски от Тайван Тези действия могат да поставят под въпрос бъдещето на отношенията Китай – САЩ. Юлиян Марков", "date": "2018.04.15", "title": "Global Times (Китай): Доналд Тръмп е посъветван лошо за сближаването с Тайван"}
{"url": "http://www.focus-news.net/news/2018/04/15/2511325/abc-news-donald-tramp-izprati-silno-poslanie-na-iran-rusiya-i-siriya-s-raketnite-udari.html", "text": "Ракетните удари в отговор на предполагаемата употреба на химическо оръжие от Сирия срещу собствените и граждани „са изпратили силно послание до Сирия, Русия и Иран“, заяви говорителят на Белия Дом Сара Сандърс в неделя, цитирана от американския телевизионен канал ABC News.\r\nУдарите на САЩ, Великобритания и Франция са успешни, заяви Сандърс, като уточни, че „те са изпълнили 100% от целите си“.\r\nТя продължи: „Те бяха, за да бъде унищожена ключовата инфраструктура за химически оръжия в Сирия и точно това се случи. Те също изпратиха силно послание до Сирия, до Русия, до Иран, че, когато президента начертае червена линия, той ще изпълни заплахата си“, заяви Сандърс, визирайки червената линия на Вашингтон за употреба на химически оръжия.\r\nПопитана, дали Доналд Тръмп има намерение да действа според по-раншното си заявление, че ще изтегли американската армия от Сирия, Сандърс отговори, че САЩ имат три цели в Сирия: Да разгромят „Ислямска държава“, сдържане на Иран и прекратяване на употребата на химически оръжия.\r\nПревод и редакция:", "date": "2018.04.15", "title": "ABC News: Доналд Тръмп изпрати „силно послание“ на Иран, Русия и Сирия с ракетните удари"}
{"url": "http://www.focus-news.net/news/2018/04/15/2511349/veliko-tarnovo-ot-mesets-may-shte-zaraboti-funikulyarat-na-krepostta-trapezitsa.html", "text": "От май месец ще заработи фуникулярът на крепостта Трапезица във Велико Търново. Това съобщи за Радио „Фокус“ – Велико Търново Соня Петрова, главен уредник Отдел „Връзки с обществеността“ в Регионалния исторически музей. Тя посочи, че предстои да се уточни точната дата, на която ще бъде пуснато съоръжението. Крепостта е отворена за посещения от началото на април. Соня Петрова припомни, че през миналата година е отчетен занижен интерес към този туристически обект. Поради тази причина от Община Велико Търново и от Регионалния исторически музей предвиждат провеждането на различни културни събития през тази година, които да привлекат туристи. Тя посочи, че е изготвен богат културен календар, включващ редица концерти и изложби. „Надяваме се с тези събития, които ще се проведат на Трапезица, интересът към крепостта да се увеличи. Очакваме в обучението и на учениците, и на студентите, да бъде включено посещение на втората по значимост крепост на средновековната столица“, допълни Соня Петрова.\r\nНадежда КРЪСТЕВА", "date": "2018.04.15", "title": "Велико Търново: От месец май ще заработи фуникулярът на крепостта Трапезица"}
{"url": "http://www.focus-news.net/news/2018/04/15/2511327/sitel-makedoniya-atina-se-pazari-s-berlin-za-reshenie-na-spora-za-imeto-pishe-ta-nea.html", "text": "Ако се реши въпросът за името, тогава антикризисната мярка - орязване на пенсиите, ще се отложи с шест месеца по-късно, това, според гръцкият вестник \"Та неа\", е обещанието от Берлин до Атина за преговорите между Германия и Гърция за затваряне на дългогодишния спор, но и какво би получила гръцката страна от него, предава скопският телевизионен канал „Сител“.\r\nКакто съобщи кореспондента на МИА от Атина, вестникът, позовавайки се на европейски източници, пише, че вече е гласувана мярката за намаляване на пенсиите, която трябва да влезе в сила от 1 януари 2019 и тя би се отложила за шест месеца по-късно, като немски \"подарък\"  за Гърция, ако се постигне споразумение за името. Нещо, което би се харесало на Ципрас и изборните му планове.\r\nДостоверни европейски източници, предават за \"Та неа\" предметът на преговорите, които се водят зад кулисите между Атина и Берлин. Според тях, германците са обещали на Алексис Ципрас размяна с голяма политическа полза за него и за СИРИЗА, в случай, че постигне споразумение за името на Скопие със своя колега Зоран Заев. Става дума за отлагане с шест месеца на мярката за намаляване на пенсиите, пише вестникът и добавя, че с това правителството може да вземе даде дълбоко дъх и ще отвори пътя на Ципрас към спечелване на изборите през май 2019 година.\r\nТекстът на \"Та неа\", предизвика буря от реакции в Гърция, както от опозицията, която обвини правителството, че води тайни преговори, така и от правителството, което поиска сериозност от Нова демокрация.\r\n„Правителството трябва да каже истината на гърците: преговаря ли за тайно решение на скопския въпрос, за да получи в замяна шестмесечно отлагане на съкращаване на пенсиите, което е задължение, което самото правителство пое с нейната политика. Да или не? Гърците трябва да знаят“,заяви говорителката на Нова демокрация Мария Спираки.\r\nОт гръцкото външно министерство, пред гръцката агенция АНА-МПА, са поискали сериозност от говорителката на опозиционната партия, докато от кабинета на Ципрас заявиха, че ежедневните \"мизерни писаници в медиите\" не са недостойни за коментиране.\r\nПревод и редакция:", "date": "2018.04.15", "title": "„Сител“ (Македония): Атина се пазари с Берлин за решение на спора за името, пише „Та Неа“"}
{"url": "http://www.focus-news.net/news/2018/04/15/2511352/afp-v-irak-protestirat-sreshtu-amerikanskite-udari-v-siriya.html", "text": "Хиляди иракчани протестираха срещу американските удари в Сирия, предава AFP.\r\nПротестите са организирани от влиятелния шиитски духовник Муктада Садр и се проведоха в няколко града в страната.\r\nНа площад „Тахрир“  в иракската столица Багдад протестиращите скандираха: „Спрете да разрушавате Сирия, както разрушихте нашата страна“ и „Не на Америка! Не на бомбардировките на Сирия!“. Бяха запалени американски знамена.\r\nПротести се проведоха и в градовете Наджаф и Басра.\r\nИракското правителство предупреди в събота, че западните въздушни удари по Сирия са „много опасно развитие“, което може да засили джихадистките позиции в района. Юлиян Марков", "date": "2018.04.15", "title": "АFP: В Ирак протестират срещу американските удари в Сирия"}
{"url": "http://www.focus-news.net/news/2018/04/15/2511354/reuters-zemetresenie-s-magnitud-59-razlyulya-molukskite-ostrovi-v-indoneziya.html", "text": "Земетресение с магнитуд 5.9 разлюля Молукските острови в Индонезия, предава Reuters.\r\nПо данни на Американската геологическа служба, цитирана от агенцията земетресението е станало в 2:30 часа през нощта местно време (22:30 часа българско време) на 85 километра северозападно от град Тернате  на 36 километра дълбочина. Засега няма данни за жертви и разрушения. Юлиян Марков", "date": "2018.04.15", "title": "Reuters: Земетресение с магнитуд 5.9 разлюля Молукските острови в Индонезия"}
{"url": "http://www.focus-news.net/news/2018/04/15/2511331/niki-heyli-sasht-shte-nalozhat-novi-sanktsii-na-rusiya-zaradi-siriya.html", "text": "САЩ ще наложат нови санкции срещу Русия заради предполагаемата химическа атака на нейния съюзник Сирия, като те ще са прицелени срещу компаниите, които снабдяват режима в Дамаск, заяви постоянният представител на САЩ при ООН Ники Хейли в неделя, предава AFP.\r\n„Ще видите нови санкции срещу Русия. Финансовият министър Стив Мнучин ще ги обяви в понеделник, ако още не го е направил“, заяви Хейли в интервю пред американска телевизия.\r\nПревод и редакция:", "date": "2018.04.15", "title": "Ники Хейли: САЩ ще наложат нови санкции на Русия заради Сирия"}
{"url": "http://www.focus-news.net/news/2018/04/15/2511353/emanyuel-makron-frantsiya-ne-e-obyavyavala-voyna-na-pravitelstvoto-v-siriya.html", "text": "Френският президент Еманюел Макрон заявява. че Франция не е обявявала война на правителството в Сирия, предава AFP.\r\n„Ние не сме обявявали война на режима на Башар Асад“, казва Макрон в телевизионно интервю един ден след въздушните удари на САЩ, Франция и Великобритания по цели в Сирия.\r\nНастоявайки, че ударите са легитимни, френският президент оцени високо операцията срещу  цели свързани с производството на химически оръжия от сирийското правителство. Освен това той заявява, че е убедил Доналд Тръмп  да не изтегля американските войски от Сирия.\r\n„Преди десет дни президентът Тръмп казваше, че САЩ трябва да се оттегли от Сирия. Ние го убедихме, че е необходимо да остане в Сирия“. „Уверявам ви ние го убедихме, че е необходимо да остане там за много дълго време“, добавя Макрон. Юлиян Марков", "date": "2018.04.15", "title": "Еманюел Макрон: Франция не е обявявала война на правителството в Сирия"}
{"url": "http://www.focus-news.net/news/2018/04/15/2511351/tass-milo-dzhukanovich-vodi-na-prezidentskite-izbori-v-cherna-gora.html", "text": "Мило Джуканович води на президентските избори в Черна Гора, предава TACC.\r\nСлед преброяване на девет процента от бюлетините  бившият премиер на страната Мило Джуканович води с 57.6 процента от гласовете. На второ място е опозиционния кандидат Младен Боянич с 33.9 процента, трета е единствената жена-кандидат Драгиня Вуксанович с 4 процента. \r\nВ изборите участваха седем кандидата, като се очертава победа за про-европейския кандидат Мило Джуканович още на първия тур. Юлиян Марков", "date": "2018.04.15", "title": "ТАСС: Мило Джуканович води на президентските избори в Черна Гора"}
{"url": "http://www.focus-news.net/news/2018/04/15/2511220/sport-dani-rikiardo-specheli-gran-pri-na-kitay.html", "text": "Пилотът на Ред Бул Даниел Рикиардо изпревари фаворитите и спечели победата в Гран При на Китай, трети кръг за сезона. Австралиецът проведе много силно състезание и постигна шестата си победа във Формула 1. Лидерът в класирането от началото на сезона Себастиан Фетел се удари с Макс Верстапен 13 обиколки преди финала и в крайна сметка финишира осми. Подиумът след Рикардо допълниха Валтери Ботас с Мерцедес и Кими Райконен с Ферари.", "date": "2018.04.15", "title": "Спорт: Дани Рикиардо спечели Гран при на Китай"}
