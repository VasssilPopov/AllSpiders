{"url": "http://www.focus-news.net/news/2018/06/20/2536374/varna-nad-30-dvoyki-shte-si-kazhat-da-navrah-18082018-godina-v-grada.html", "text": "Рекорден брой от 31 двойки са избрали да сключат брак във Варна на огледалната дата 18.08.2018 година. За деня ще бъдат отворени две зали за младоженците. Това съобщи за Радио „Фокус“ – Варна Янна Иванова, която е организатор на венчавки в Ритуалната зала в града. По думите й предпочитанията на младоженците са ориентирани към фолклорния ритуал, тъй като представлява част от традиционната българска сватба в по-осъвременен вариант, но много млади хора се ориентират и към класическия вариант с изпълнения флейта, цигулка и синтезатор. Според Янна Иванова за тази година осмиците влизат в сила точно в най-натоварения със сватбени тържества сезон – лятото, тъй като има съвпадение на тези числа на определени дати. „Осмицата е символ на безкрайността и може би затова двойките избират да се оженят точно тогава“, каза Янна Иванова. По думите й другата дата, за която също има много записвания е 8 август. Към този момент са подадени 14 заявки, но броят им постоянно расте. Организаторката на венчавки добави, че по време на кралската сватба във Великобритания през май и във Варна е имало много бракове. „Дали под влияние на кралската сватба или са харесали тази дата, но имаше интерес“, добави Янна Иванова.\r\nДиана СТОЕВА", "date": "2018.06.20", "title": "Варна: Над 30 двойки ще си кажат „Да“ навръх 18.08.2018 година в града"}
{"url": "http://www.focus-news.net/news/2018/06/20/2536375/meglena-kuneva-promyanata-v-naglasite-na-es-po-vaprosite-za-migratsiyata-i-tarseshtite-ubezhishte-hora-nalaga-balgariya-da-prerazgleda-finansoviya-si-plan-za-2019-g.html", "text": "Промяната в нагласите в ЕС по въпросите, свързани с миграцията и търсещите убежище хора, налага България да преразгледа финансовия си план за следващата година, тъй като тенденцията се пренасочва от инфраструктурните проекти към отбраната и защита на границите. Това каза пред Радио \"Фокус\" в обзора на деня \"Това е България\" бившият еврокомисар Меглена Кунева. Тя допълни, че въпросът с мигрантите няма да спре, защото най-голямата мигрантска вълна ще дойде в резултат на климатичните промени, а Европа сама не може да се справи с всички проблеми. „Организираната от Жан-Клод Юнкер среща в неделя все пак е работна, от нея не се очаква да има решение, което ще задължи всички по мигранската политика, но могат да се начертаят посоките, да се създаде стабилна отправна точка, от която да се изгради един по-сигурен ред с който всички, ще са съгласни или поне с по-голямата му част. Когато е взето едно решение от ЕС, то трябва да се изпълнява. Недоволни винаги ще има, ние сме 28 държави с различно географско положение с различна степен на развитие, с различни общества сме. Няма как всички да са еднакво доволни, но взетите решения се изпълняват\", коментира Меглена Кунева и допълни, че Европа трябва да бъде способна да защити дълбокия смисъл на своята организация и това, в което вярва.", "date": "2018.06.20", "title": "Меглена Кунева: Промяната в нагласите на ЕС по въпросите за миграцията и търсещите убежище хора налага България да преразгледа финансовия си план за 2019 г."}
{"url": "http://www.focus-news.net/news/2018/06/20/2536372/pravda-rusiya-sled-2020-g-v-ruskiya-flot-shte-se-poyavyat-analozi-na-helikopteronosachite-mistral.html", "text": "Заместник-главнокомандващият на руския ВМФ по въоръжението вицеадмирал Виктор Бурсук съобщи, че след 2020 г. в състава на военноморските сили на Русия ще се появят хеликоптероносачи местно производство, пише „Правда“.\r\n„Хеликоптероносачите ще бъдат поектирани и построени след 2020 г., когато фаза проектиране трябва да бъде приключена“, уточни Бурсук. Засега е неясно кой ще се заеме с изпълняването на поръчката. Този тип съдове, произведени в Русия, трябва да заменят френските „Мистрал“, договорът за чиято доставка страната сключи през 2011 г. Но след събитията в Украйна Франция провали споразумението. Но Москва съумя да получи чертежите и технологиите за строителството на корабите. \r\nПланира се корабите на въоръжени в руския флот да бъдат два. Всеки от тях ще струва около 40 милиарда рубли (около 106 милиона лева).  Виктор Турмаков", "date": "2018.06.20", "title": "„Правда“ (Русия): След 2020 г. в  руския флот ще се появят аналози на хеликоптероносачите „Мистрал“"}
{"url": "http://www.focus-news.net/news/2018/06/20/2536402/sport-rusiya-i-urugvay-se-klasirat-za-osminafinalite-na-mondiala.html", "text": "В сряда се изиграха три мача от програмата на 21-ото Световно първенство в Русия. Уругвай победи Саудитска Арабия с 1:0 в Ростов и всичко в Група „А“ вече се изясни. Русия и Уругвай с по 6 точки се класират за осминафиналите на Мондиала в Русия. Египет и Саудитска Арабия ще изиграят мач без значение, докато Уругвай и домакините излизат в двубой за първото място в групата.\r\nВ Група „Б“ Испания победи Иран с 1:0 и след победата на Португалия по-рано днес също с 1:0 срещу Мароко в Москва, двата иберийски отбора имат по четири точки, Иран е с 3, Мароко нула, преди последния трети кръг в групата.", "date": "2018.06.20", "title": "Спорт: Русия и Уругвай се класират за осминафиналите на Мондиала"}
{"url": "http://www.focus-news.net/news/2018/06/20/2536373/plovdiv-pozharat-mezhdu-kvartalite-proslav-i-komatevo-e-unishtozhil-okolo-200-dka-zhitni-nasazhdeniya-po-poslednite-danni-ot-pozharnikarite-na-teren.html", "text": "Пожарът между кварталите „Прослав“ и „Коматево“ е унищожил около 200 дка житни насаждения, сочат последните данни от пожарникарите на терен. Това съобщи за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“. Пожарът е потушен, очаква се на място да пристигне следствена група, която да установи причините за възникването му. Един противопожарен екип остава да дежури на място за по-голяма сигурност. \r\n„Фокус“ припомня, че сигналът за възникнали пламъци е подаден около 18.00 часа. Шест противопожарни екипа са посетили местопроизшествието. Огънят е потушен сравнително бързо, въпреки трудния терен. Няма пострадали хора.\r\nТони МИХАЙЛОВ", "date": "2018.06.20", "title": "Пловдив: Пожарът между кварталите „Прослав“ и „Коматево“ е унищожил около 200 дка житни насаждения по последните данни от пожарникарите на терен"}
{"url": "http://www.focus-news.net/news/2018/06/20/2536376/d-r-monika-troyancheva-rzi-plovdiv-zachestyavat-sluchaite-na-uhapvaniya-ot-karlezhi-na-teritoriyata-na-oblastta.html", "text": "Зачестяват случаите на ухапвания от кърлежи на територията на Пловдивска област. Това каза за Радио „Фокус“ – Пловдив д-р Моника Троянчева, директор на Дирекция „Надзор на заразните болести“ в Регионалната здравна инспекция. По думите й в рамките на седмица около 10-11 души търсят медицинска помощ след ухапване от кърлежи. „Регистрираните случаи са както от града, така и от селата. Разбира се, ухапаните на територията на града, които са диагностирани при нас, са повече от тези в селата, но вече имаме обаждания и от малките населени места“, каза д-р Моника Троянчева.\r\nСпециалистът коментира, че към момента, имайки предвид регистрираните случаи, не се отчитат тежки усложнения след ухапване от кърлежи. „Всеки един случай, който е свързан с предаване на инфекция, си е достатъчно сериозен. Нека гражданите да имат предвид, че наистина има зачестяване на ухапванията след последното затопляне на времето. При нужда задължително да потърсят медицинска помощ и консултация“, призова д-р Моника Троянчева.\r\nТони МИХАЙЛОВ", "date": "2018.06.20", "title": "Д-р Моника Троянчева, РЗИ-Пловдив: Зачестяват случаите на ухапвания от кърлежи на територията на областта"}
{"url": "http://www.focus-news.net/news/2018/06/20/2536377/varna-mezhdu-450-kg-i-700-kgdka-sa-ochakvanite-dobivi-na-echemik-v-regiona.html", "text": "От 450 кг до 700 кг/дка са очакваните добиви на ечемик в регион Варна. Това каза за Радио „Фокус“ – Варна Атанас Атанасов, представител на Асоциацията на земеделските производители за регион Варна. „Жътвената кампания в региона е открита, като на някои места дори приключи жътвата и прибирането на ечемик. Резултатите са в рамките на очакванията. Реколтата от ечемик, макар и не толкова като процент декари, за тази година е нормална. Имаме добиви от 450 кг до 700 кг, което като добив е нормално за региона. Жътвата на пшеница също започна от първите полета, които са готови с тези посеви. Очакванията на земеделските стопани за пшеницата не са толкова оптимистични през 2018 г. поради факта, че имаше много топла зима, която беше безснежна. Това се отрази върху пшеничените посеви“, обясни Атанас Атанасов. По неговите думи само за културата ечемик може да се говори, че е в рамките на очакваното количество, но все още няма окончателни данни, защото не е приключила жътвата на всичките площи с ечемик. Предполага се, че добивът ще бъде в рамките на 500-550 кг/дка, което е нормалният добив за региона от ечемик. „Що се касае до пшеничените добиви – повечето земеделски стопани са в самото начало на жътвата. Преваляванията през изминалите дни забавиха жътвената кампания и стопаните изчакват, за да започнат при нормална влага на зърното. Като очаквания за общият добив, спрямо миналата година, резултатите ще бъдат по-слаби“, допълни още Атанас Атанасов. Според него поражения по житните посеви има на места, където са паднали локални градушки и има съборени или полегнали посеви. В началото на жътвата валежите, ако не са проливни, не могат да окажат голямо въздействие, но ако продължат, ще окажат негативно влияние върху реколтата на пшеница. До каква степен могат да повлияят Атанас Атанасов не се ангажира да коментира поради факта, че валежите са спорадични и са само на определени места. „Всяка година преди началото на жътвената кампания от службата за „Пожарна безопасност“ се провежда инструкция на земеделските стопани. Те обновяват противопожарното оборудване и правят защитни пояси и полоси, които да ограничат и предпазят от пожари. Всички трябва да бъдат внимателни с паленето на огън на открити места и изхвърлянето на горящи предмети или цигари от автомобилите при пътуване, защото,  при очакваните високи температури и сухата растителност, представляват потенциална опасност за полските култури, както и за гористите местности. Ако всички спазват мерките за противопожарна безопасност могат да се избегнат рискови ситуации, макар че не са изключени и технически неизправности, които могат да създадат предпоставки за такива“, отбеляза Атанас Атанасов.", "date": "2018.06.20", "title": "Варна: Между 450 кг и 700 кг/дка са очакваните добиви на ечемик в региона"}
{"url": "http://www.focus-news.net/news/2018/06/20/2536379/valentin-gospodinov-hg-vladimir-dimitrov-maystora-kyustendil-iztsyalo-obnovena-e-ekspozitsionnata-chast-na-kashtata-muzey-na-maystora-v-selo-shishkovtsi.html", "text": "Изцяло обновена е експозиционната част на къщата музей на Майстора в село Шишковци. Това каза пред Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил. „Това, което успяхме да направим, е една изключително различна визия на къщата, което беше належащо, поради причината, че експозицията, която беше там е направена още през 1972 година. 1972 година в един и същи ден се правят мероприятия, свързани с откриването на настоящата сграда на галерията в град Кюстендил, едновременно с това се открива Дом-паметникът в село Шишковци и къщата музей на Майстора. Така че от тази дата е имало само една малка намеса, която е правена за 130-годишнината от честването на Майстора и оттогава тази експозиция си е в оригиналния – стария вариант. Така че всички, които са ходили там, ще останат изключително изненадани от това, което ще видят”, каза Валентин Господинов. По думите му тенденцията е била да се направи един  по-съвременен музеен вид, по – модерен вид, който да отговаря на съвременните изисквания за музеи от една страна. От друга страна е реализирана идеята, това да бъде пространство, което да бъде изцяло изградено върху Майстора, отиването му в Шишковци, и неговият престой, контактите му в селото. „Това е изцяло Майстора, духът на Майстора и село Шишковци в тези 26- 29 години, в които той престоява там. Променени са много неща. Дрехите на Майстора бяха експонирани на едни закачалки, така че те нямаха точния вид, който би трябвало да имат. Сега са направени едни витрини, скринове, така че по дрехите вече няма да попада прах. Вдигнахме дрехите в размера, в който е бил Майстора. Той е бил висок 1,98 м и се постарахме дрехите да бъдат поставени така, че да внушават размера, височината на Майстора”, каза Господинов.\r\nВенцеслав ИЛЧЕВ", "date": "2018.06.20", "title": "Валентин Господинов, ХГ „Владимир Димитров – Майстора” – Кюстендил: Изцяло обновена е експозиционната част на къщата музей на Майстора в село Шишковци"}
{"url": "http://www.focus-news.net/news/2018/06/20/2536383/sofiya-22-godishen-mazh-e-tezhko-postradal-pri-katastrofa-mezhdu-taksi-i-drug-lek-avtomobil-v-rayona-na-bulevardite-balgariya-i-todor-kableshkov.html", "text": "22-годишен мъж е тежко пострадал при катастрофа между такси и друг лек автомобил в района на булевардите „България“ и „Тодор Каблешков“. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. „В 20.52 часа е подаден до нас сигнала. Линейката веднага тръгва и на шестата минута е на мястото. Отишъл е и втори екип на „Спешна помощ“. Пострадал е 22-годишен мъж с черепно-мозъчна травма и множество тежки наранявания и разкъсвания. Закаран е във ВМА. Все още втората линейка е на мястото“, обясни Катя Сунгарска.", "date": "2018.06.20", "title": "София: 22-годишен мъж е тежко пострадал при катастрофа между такси и друг лек автомобил в района на булевардите „България“ и „Тодор Каблешков“"}
{"url": "http://www.focus-news.net/news/2018/06/20/2536381/inzh-deyan-ivanov-kmet-na-beloslav-deretata-na-teritoriyata-na-obshtinata-sa-v-dobro-sastoyanie.html", "text": "Деретата на територията на община Белослав са в добро състояние предвид последните паднали валежи. Това каза в интервю за Радио „Фокус” – Варна кметът на Община Белослав инж. Деян Иванов. „Имахме затруднения при почистването на дерето по ул. „Иван Вазов“, както и при дерето по ул. „Трети март“. В  частта, която е в строителните граници, деретата са облицовани, а в частта извън регулация са с естествено корито, което при такива големи дъждове носи доста наноси и затруднява проводимостта им. Реагирахме в този период и няма проблем с населените места в община Белослав“, заяви инж. Деян Иванов. По думите му населените места в общината граничат с канала, там има естествен наклон и всички води се вливат там. „Единствено село Разделна граничи с река Провадийска, теренът е с по-ниска кота, отколкото водното ниво на реката. Там е малко опасно, но не сме имали проблеми. Назад във времето имаше мост, който имаше опасност да заприщи водата с плуващи клони, храсти и растителност, но този мост вече е демонтиран и няма опасност за населението“, подчерта кметът инж. Деян Иванов.\r\nМарияна ВАЛЕНТИНОВА", "date": "2018.06.20", "title": "Инж. Деян Иванов, кмет на Белослав: Деретата на територията на общината са в добро състояние"}
{"url": "http://www.focus-news.net/news/2018/06/20/2536378/vmro-dpmne-sporazumenieto-s-gartsiya-promenya-makedonskata-identichnost.html", "text": "Прессекретарят на  основната македонска опозиционна партия ВМРО-ДПМНЕ Наум Стоилковски заяви, че споразумението с Гърция за името променя идентичността на страната, а министър-председателят Зоран Заев отнема правото на гражданите да бъдат македонци и да използват думата „Македония“, предава македонското електронно издание  „Република“.\r\n„С подписването на Договора с Гърция, Заев отнема правото на гражданите да бъдат македонци и правото да използват думата \"Македония\", заяви Стоилковски. Според партията договорът потъпква и променя македонската идентичност.\r\nОпозиционната партия смята, че със споразумението държавната власт на македонците е конфискувана и те губят своята държава, защото Заев признава, че всички институции ще трябва да променят имената си.  Виктор Турмаков", "date": "2018.06.20", "title": "ВМРО-ДПМНЕ: Споразумението с Гърция променя македонската идентичност"}
{"url": "http://www.focus-news.net/news/2018/06/20/2536385/mladen-bogdanov-obshtina-valchi-dol-proverenite-yazoviri-na-teritoriyata-na-obshtinata-sa-v-dobro-sastoyanie.html", "text": "Проверените до момента язовири на територията на Община Вълчи дол са в добро състояние. Това каза за Радио „Фокус“ – Варна Младен Богданов, служител по сигурността на информацията и отбранително-мобилизационната подготовка към Община Вълчи дол. „На територията на общината има 16 язовира, от които три са на „Сдружение за напояване“, един се стопанисва от „Напоителни системи“ – Варна, а останалите 12 се поддържат от общината. Всяка година със заповед на областния управител се извършват пролетни и есенни проверки. През месец май се осъществи пролетната проверка на част от язовирите, но към момента все още не са получени протоколите“, добави Младен Богданов. Той отбеляза, че едва след получаването им ще се осведомят  дали има дадени предписания и съответно ще се заемат с тяхното изпълнение. В хода на проверката е нямало конкретни забележки и нещо, което да противоречи на законите. „Част от язовирите са отдадени на концесия, а другата част под наем. Наблюдават се денонощно, като има определени от концесионерите служители за това. Всички имат изготвени актуални аварийни планове, в които има заложени аварийни групи, където фигурира служител-сигнализатор с данни за контакт, а също и имената на работниците“, допълни още Младен Богданов.\r\nМилена СТОЕВА", "date": "2018.06.20", "title": "Младен Богданов, Община Вълчи дол: Проверените язовири на територията на общината са в добро състояние"}
{"url": "http://www.focus-news.net/news/2018/06/20/2536380/predstaviteli-na-mz-mosv-mtits-zdravni-i-nepravitelstveni-organizatsii-uchastvaha-v-kragla-masa-za-vredata-ot-fini-prahovi-chastitsi-obzor.html", "text": "Представители на Министерство на здравеопазването, Министерство на околната среда и водите, Министерство на транспорта, информационните технологии и съобщенията, здравни и неправителствени организации участваха в кръгла маса за вредата от фини прахови частици в столицата. Заместник-министърът на здравеопазването Светлана Йорданова подчерта, че около 18 000 души умират всяка година в страната ни в следствие на експозиция на фини прахови частици, а в световен мащаб те са над 4 млн. годишно. Представителят на Национален център по обществено здраве и анализи доц. д-р Христо Хинков заяви, че има намаляване на нивото на тези частици през последните години и няма основание за паника. Той допълни, че групите заболявания, които се дължат на повишено ниво на фини прахови частици са свързани с белодробен рак, проблеми в развитието на плода, проблеми, свързани с функционирането на дихателната система, проблеми свързани с когницията и вероятно връзка с болестта на Алцхаймер. От НЦОЗА предлагат регулаторни мерки за справяне с проблема – строги стандарти за емисиите и съдържанието на вредни вещества в суровините, стандарти в строителството, както и увеличаване на станциите за мониторинг на фини прахови частици. Предлага се и поощряване на използване на нови транспортни средства, използване на алтернативни горива, намаляване на процента на нови автомобили с дизелови горива, задължително използване филтри и каталитични устройства за превозните средства. Началникът на отдел „Технически прегледи и одобрение на пътни превозни средства“ към Изпълнителна агенция „Автомобилна администрация“ на Министерство на транспорта инж. Любомир Тодоров заяви, че ще бъде създадена система за по-качествен контрол и невъзможност да бъдат манипулирани измерванията от годишните техническите прегледи. По думите му пунктовете в сега-действащата система имат локални сървъри, които ще бъдат премахнати и вместо тях ще се създаде директна връзка с електронна система. Директорът на дирекция „Опазване чистотата на въздуха и предотвратяване на замърсяването“ към МОСВ Иван Ангелов каза, че се извършват промени в законодателството, които трябва да доведат до промяна на качеството на продаваните горива. Той допълни, че по ОП „Околна среда“ ще се вземат мерки за подмяна на отоплителни уреди в населените места с регистрирани наднормени нива на замърсяване на въздуха. Ангелов заяви, че в наредбата на дирекцията ще пише че се допускат за продаване въглища и брикети, които отговарят на определени качества – определено максимално съдържание на пепел и сяра.\r\nЦветелин ДИМИТРОВ", "date": "2018.06.20", "title": "Представители на МЗ, МОСВ, МТИТС, здравни и неправителствени организации участваха в кръгла маса за вредата от фини прахови частици (ОБЗОР)"}
{"url": "http://www.focus-news.net/news/2018/06/20/2535990/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Представителите на водената от Саудитска Арабия коалиция, бореща се срещу шиитските бунтовници в Йемен демонстрира оръжие, взето от бойните полета в страната, и съобщиха че то е предоставено на антиправителствените сили от Иран, пише  The Washington Post.\r\nИран отрича да въоръжава бунтовниците, познати като хути, въпреки докладите на ООН и на западните държави, свързващи Техеран с арсенала на бунтовниците.\r\nОръжието, демонстрирано в  Абу Даби включва безпилотни летателни апарати, снайпер, мини, маскирани като камъни и дори дистанционно управляем кораб, пълен с експлозиви, който не успява да се детонира. \r\nКонференцията, на която е представено оръжието се провежда, докато коалицията води настъпление срещу контролираното от хутите пристанище Ходейда, което е критикувано от международните правозащитни организации като такова, което не щади цивилните.\r\n*** Севернокорейската делегация на междукорейските военни преговори в селото, предназначено за мирни преговори  Пханмуджом са предложили  премахване на тежката си артилерия от демаркационната линия в тила, пише  „Чосун Илбо“.\r\nСпоред запознат източник „предложението е на севернокорейските делегати“. Това може да доведе до намаляване на военното напрежение. Не се знае защо севернокорейците са направили предложението и дали очакват нещо в замяна. \r\nСеверна Корея е разположила около 1000 оръдия край границата. Около 330 са насочени към Сеул, включително шест батальона 170-мм САУ с обхват от 54 км. и 10 батальона с 240-мм ракетни установки с обхват от 60 км. \r\nУстановките и оръдията обичайно са скрити в тунели , но може да се извадят бързо за откриване на огън. Според дипломатически източници „това е опит да се поддържа инерцията след срещата на високо равнище между САЩ и Северна Корея“.  Той обаче заяви, че е напълно възможно делегацията от Пхенян да поиска американската и южнокорейската артилерия също да бъде преместена в тила. \r\nСпоред пенсиониран генерал от южнокорейската армия, помолен да даде мнение, „мнозина смятат, че севернокорейската артилерия може да превърне Сеул в пепел за броени часове, но така би станало, ако нашата армия не даде изобщо никакъв отговор“.\r\n***  Турският министър-председател Бинали Йълдъръм разкритикува Сената на САЩ за решението му да блокира продажбите на изтребителите Ф-35 на страната му, пише  Hurriyet.\r\n„Решението е злощастно развитие на положението“, заяви Йълдъръм. „Турция има алтернативи. Подобни опити будят съжаление и вървят срещу духа на стратегическото ни партньорство“, допълни той.\r\nДумите на министър-председателя за отправени, след като на 18 юни Сенатът на САЩ гласува проектозакон, който забранява продажбите на изтребителя Ф-35 на Турция, създаден от корпорацията „Локхийд Мартин“.\r\nСенаторите приеха това постановление заради затворения в Турция американски пастор Андрю Брунсън по обвинения за тероризъм и заради решението на турското правителство да купи зенитни ракетни системи С-400 от Русия. Според тях това би увеличило напрежението в редиците на НАТО.\r\nПреди проектозаконът да стане закон, той трябва да се сравни с подобния, приет от Камарата на представителите в Конгреса. Компромисната мярка трябва да бъде след това приета и от двете камари, преди президентът Доналд Тръмп да я подпише.\r\n*** Командващият Корпуса на стражите на ислямската революция на Иран генерал-майор Мохамад Али Джафари заяви, че обхватът на ракетите на страната е 2000 км. и не се нуждае от удължаване, пише  Tehran Times.\r\n„Обхватът на ракетите ни е 2000 км. Наясно сме, че можем да го увеличим, но и с настоящия можем да постигнем стратегическите си цели“, заяви Али Джафари. Той допълни, че САЩ искат да отслабят иранските отбранителни възможности.  \r\nГенералът също така разкритикува предложенията да се проведат преки преговори между Иран и САЩ, посочвайки, че подобни предложения идват от хора, които са „или луди, или дълбоко грешащи“.\r\nПравителството на Иран постоянно твърди, че ракетната му програма е за отбрана и възпиране, и не представлява заплаха срещу другите държави.\r\n*** Решението на американския Сенат да приеме закон, с който блокира продажбата на многоцелеви изтребители от пето поколение F-35 на Турция е злощастно и срещу логиката на стратегическото партньорство, заяви турският премиер Бинали Йълдъръм във вторник, цитиран от електронното издание на турския ежедневник Yeni Safak.\r\n„Решението е злощастно, но Турция не е без алтернативи. Съжаляваме, че американския Сенат предприе подобен ход, който е срещу логиката на стратегическото партньорство“, заяви Йълдъръм.\r\nИзданието привежда и думите на турския външен министър Мевлют Чавушоглу, също от вторник, който обяви, че първите F-35 ще бъдат доставени в Турция в четвъртък.\r\n„Церемонията по приемането на първия самолет F-35 на Турция ще се състои на 21 юни“, посочи дипломатът.Американският сенат направи първата стъпка към блокирането на продажбата на F-35 на Турция\r\nСАЩ прие военен бюджет на стойност 716 милиарда долара късно в понеделник, правейки първата крачка към блокирането на доставката на F-35 в Турция.\r\nКонтролираният от Републиканците Сенат гласува с 85-10 Законът за военния бюджет (NDAA), с който се определя размера на средствата за отбрана, но по принцип се използва като носител за широк спектър от политически въпроси, коментира „Йени Шафак“.\r\nВ NDAA присъства анекс, забраняващ продажбата на многоцелеви изтребители F-35 на Турция, освен ако президентът Доналд Тръмп не потвърди, че Анкара не представлява заплаха за НАТО, не купува военно оборудване от Русия и не арестува американски граждани.\r\nСпоред текста на добавката в Закона, покупката на системи за ПВО/ПРО С-400 от Русия повишава напрежението и риска за НАТО. Освен това в него е поставено искане, Турция да освободи американския пастор Андрю Брънсън, който бе обвинен в тероризъм от турския съд.Lockheed Martin ще достави F-35 на Турция въпреки съпротивата на Конгреса\r\nКомпанията производител на F-35 – Lockheed Martin, обяви миналата седмица, че първите самолети ще бъдат доставени на Турция на 21 юни въпреки опозицията от Конгреса.\r\n„Програмата F-35 традиционно организира церемония, на която показва  първия самолет на всеки американски или чуждестранен клиент. Съответното събитие за първия самолет F-35 на Турция е предвидено за 21 юни“, заявиха от концерна чрез писмено съобщение.", "date": "2018.06.20", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/06/20/2536386/24-vesti-makedoniya-tri-detsa-sa-izgoreli-v-pozhar-vav-veles.html", "text": "В македонския град Велес в сряда следобед е избухнал пожар, в който са изгорели три деца на една, две и пет години, предава македонската телевизия „24 Вести“.\r\nСпоред информации на съседите и пожарникарите, които първи са пристигнали на мястото на трагедията, трите изгорели тела на децата са били намерени прегърнати.\r\nВсе още не е ясно как е избухнал пожарът. Единствено се знае, че децата са били сами в къщата.\r\nПожарът е бил забелязан от съседите, които са били на около 100 метра от къщата и са повикали пожарникарите и полицията. Йонислав Дочев", "date": "2018.06.20", "title": "„24 Вести“ (Македония): Три деца са изгорели в пожар във Велес"}
{"url": "http://www.focus-news.net/news/2018/06/20/2535991/predstoyashti-sabitiya-v-stranata-za-20-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще започне редовното заседание на Министерския съвет.\r\n***\r\nОт 09.15 часа 13-и  състав Специализирания наказателен съд ще заседава по делото срещу Стоян Ж., на когото е повдигнато обвинение за организиране и ръководен на организирана престъпна група.\r\n***\r\nОт 09.30 часа в Дома на Европа ще бъдат представени законодателните предложения за Общата селскостопанска политика в периода след 2020 година. Събитието ще бъде открито от Марио Милушев, директор на дирекция \"Развитие на селските райони и предприсъединителна помощ\" в генерална дирекция \"Земеделие\" на ЕК и Вергиния Кръстева, зам. министър на земеделието, храните и горите. Специални лектори на събитието ще бъдат експерти от Европейската комисия и Министерството на земеделието, храните и горите. \r\n***\r\nОт 09.30 часа 15-и състав на Специализирания наказателен съд ще заседава по делото срещу Алексей П., Антон П. и др., на които са повдигнати обвинения за организиране и ръководен на организирана престъпна група.\r\n***\r\nОт 10.00 часа КТ „Подкрепа“ организира кръгла маса на тема „За достойни условия и заплащане на нощния труд и предотвратяване на последствията от него“, която ще се проведе в хотел „Гранд Хотел София“.\r\n***\r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководен на организирана престъпна група. \r\n***\r\nОт 10.15 часа в двора на 1 СУ „Пенчо П. Славейков“ (ул. „Стара планина“ № 11) ще бъде открита кампанията „БЕЗ ОПРАВДАНИЯ“ на сдружение АЦЕС ЕВРОПЕЙСКИ СТОЛИЦИ – БЪЛГАРИЯ.\r\n***\r\nОт 10.30 часа 4-ти състав на Специализирания наказателен съд ще заседава по делото срещу Евгени К., на когото са повдигнати обвинения за организиране и ръководен на организирана престъпна група. \r\n***\r\nОт 12.00 часа на ул. „Извор“ кметът на София Йорданка Фандъкова ще провери изграждането на канализация на улици в кв. „Симеоново“. Там ще присъства и зам.-кметът Ирина Савина.\r\n***\r\nОт 11.00 часа в Националния пресклуб на БТА ще се проведе пресконференция на Института за икономика и международни отношения на тема „Балканите: географията като политика. Ще реши ли проблемите на региона името Северна Македония?“. Участници в пресконференцията са Любомир Кючуков – директор на Института за икономика и международни отношения, и посланик Валентин Радомирски – изпълнителен директор на Института.\r\n***\r\nОт 11.00 часа лидерите „Демократична България“ Христо Иванов, Атанас Атанасов и Владислав Панев, заедно с ресорния говорител на Управленската алтернатива Радан Кънев ще представят своята позицията и препоръки в навечерието на преговорите за новия програмен период и новия бюджет на ЕС.\r\n***\r\nОт 11.00 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за организиране и ръководен на организирана престъпна група. \r\n***\r\nОт 11.00 часа в Cushbar ще бъде открита изложба „Спомени от детството“, представяща снимки, заснети от деца, търсещи международна закрила.   Събитието е  организирано от Агенцията на ООН за бежанците (ВКБООН).\r\n***\r\nОт 11.00 часа в Българска академия на науките ще се проведе брифинг на тема „Може ли хартията „да изяде“ компютъра? Или какви са митовете и реалностите за цифровата икономика в България?“. В събитието ще участват Стефан Христов, Председател на фондация „Граждани срещу бюрокрацията“; Харалан Александров, социален антрополог; проф. Георги Димитров, „Евротръст технолъджис“.\r\n***\r\nОт 11.30 часа в парк „Заимов“ ще се проведе събитие под надслов „Среща в парка“, организирано от Агенцията на ООН за бежанците (ВКБООН) по повод Световния ден на бежанеца. \r\n***\r\nОт 11.30 часа 16-и състав на Специализирания наказателен съд ще заседава по делото срещу Крум К, Мирослав Е. и Свилен Г., на които са повдигнати обвинения за организиране и ръководен на организирана престъпна група. \r\n***\r\nОт 13.00 часа в залата на Областна администрация на Софийска област ще се проведе среща на областния управител на Софийска област Илиан Тодоров с кметове на населени места в областта  и директори на РПУ на МВР за оценка и анализ на разпределението на броя на полицаите на глава от населението в Софийска област. \r\n***\r\nОт 13.30 часа Прокурорската колегия на Висшия съдебен съвет ще проведе заседание в заседателната зала в сградата на ВСС (ул. „Екзарх Йосиф“ 12).\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С., Стефан Г. и др., на които са повдигнати обвинения за организиране и ръководен на организирана престъпна група. \r\n***\r\nОт 14.00 часа в зала „Запад“ на Народното събрание председателят на Комисията за защита на потребителите ще представи Доклад за дейността на КЗП през 2017 година пред Постоянно действащата подкомисия за наблюдение на дейността в областта на потребителите и ограничаване на монополите към Комисия по икономическата политика и туризъм. \r\n***\r\nОт 14.00 часа 19-и състав на Специализирания наказателен съд ще заседава по делото срещу Цветелин Ц., Владислав Н. и Светлин С., на които са повдигнати обвинения за организиране и ръководен на организирана престъпна група.\r\n***\r\nОт 15.00 часа 9-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за организиране и ръководен на организирана престъпна група.\r\n***\r\nОт 17.30 часа на специална церемония в „София Хотел Балкан“ за седма поредна година ще бъдат отличени победителите в националния конкурс „Млад Одитор“, който дава възможност на студенти от цялата страна да се развиват в сферата на счетоводството и одита. На събитието ще присъстват Менда Стоянова - председател на комисията по бюджет и финанси в Народното събрание, Цветан Цветков, председател на Сметната палата, Карина Караиванова – председател на КФН, Галя Димитрова – изпълнителен директор на НАП, Огнян Симеонов - председател на Комисията за публичен надзор над регистрираните одитори, подуправителят на НОИ Весела Караиванова и други представители на публичния финансов сектор , търговски, одиторски и застрахователни компании. \r\n***\r\nОт 17.30 часа в галерия-книжарница „София-прес“ ще бъде представена документална публикация по темата на проекта „Солун и българите: история, памет, съвремие. Документи“.\r\n***\r\nОт 18.00 часа в Големия салон на БАН ще се проведе творческа вечер на Петър Андасаров и представяне на първите пет тома от съчиненията му.\r\n***\r\nОт 18.00 часа в Дома на киното Си Ви Ес – България и Агенцията на ООН за бежанците (ВКБООН) организират жива библиотека „Живите истории“- събитие, в което „книгите“ ще бъдат хора.\r\n***\r\nОт 18.00 часа пред Министерски съвет ще се проведе митинг-протест под надслов „Заедно срещу Мафията! За да я има България!“. \r\n***\r\nОт 19.00 часа в Дома на Европа ще бъде открита изложбата „Европа на карикатуристите“.\r\n***\r\nОт 20.00 часа на откритата лятна сцена в парка на Военната академия „Г. С. Раковски“ ще бъде представен балетът „Ромео и Жулиета” на балет „Арабеск“.\r\n***\r\nОт 11.00 часа ще се проведе пресконференция с кмета на община Асеновград д-р Емил Караиванов, който ще информира за текущи теми, свързани с работата на общинска администрация.\r\n***\r\nОт 10.00 часа в заседателната зала на Областна администрация – Бургас ще се проведе информационна среща по повод старта на програма „Развитие на бизнеса, иновациите и подкрепа на МСП“ част от норвежкия финансов механизъм 2014-2021.\r\n***\r\nОт 11.30 часа в Заседателната зала на Община Бургас (ул. „Александровска“ 26) ще се проведе пресконференция за проекта „Моментни снимки от границите“, фокусиран върху миграционните процеси. По темата ще бъде представена художествена интерпретация на темата – от 17.00 часа на площад „Тройката“, от 18.00 часа - Компасът на Бургас, от 19.00 часа - на пл. „ Атанас Сирекрв\" и от 20.00 часа на тераса КЦ „Морско казино.\r\n***\r\nОт 13.30 часа в Експо център Флора ще бъде открита конференцията „По пътя към почти нулевоенергийите сгради: Норвежкият опит и предизвикателствата в България“.\r\n***\r\nОт 21.00 часа на открита сцена „Охлюва“ ще бъде прожектиран филмът „Синьо сърце“. Прожекцията е част от световната кампания „Да спасим синьото сърце на Европа“ и се организира от Фондация „Виа Понтика“, съвместно с Община Бургас.\r\n***\r\nОт 10.00 часа в Бреговия център за управление на корабния трафик ще се проведе пресконференция по проект „Предпроектно проучване за изграждане на система за електронен обмен на информация в българските пристанища (Port Community System – PCS)“. \r\n***\r\nОт 14.00 часа общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски” №1.\r\n***\r\nОт 17.30 часа в Дома на моряка ще бъде представена книгата „Фаровете и другите средства за навигационно осигуряване по българското черноморско крайбрежие (1878 – 2018 г.)“.\r\n***\r\nОт 18.00 часа в Археологическия музей ще бъде представена изложбата „От Лувъра до Преслав. Изкуството на Византия“.\r\n*** \r\nОт 11.00 часа в сградата на РУО ще се проведат „Информационни дни за развитието“, поредицата от събития организирани от Българската платформа за международно развитие във връзка с приоритетите на Българското председателство на Съвета на ЕС. \r\n*** \r\nОт 12.00 часа в парк Ксилифор ще се проведе пресконференция по повод откриването на Младежка скулптурна колония. \r\n*** \r\nОт 13.00 часа в пресклуба на БТА ще се състои пресконференция на президента на КНСБ Пламен Димитров. Ще бъде представена кампанията на КНСБ „Бъди инфо 3“, както и визията на синдикатите за реформа в системата за подпомагане на хората с увреждания в България. \r\n*** \r\nОт 14.00 часа в РБ „П. Р. Славейков“ ще бъде открита изложба с постери „Физиката в служба на човечеството“, организирана и създадена от НВУ „Васил Левски“. \r\n*** \r\nОт 14.00 часа в МДТ „Константин Кисимов“ ще бъде представена „Пипи Дългото чорапче“ – детска постановка. \r\n*** \r\nОт 16.00 часа в репетиционната зала на  НЧ „Надежда 1869“ ще се проведе среща със Снежана Ташева за книгата й „Групата от ада” и за книгата-игра „Ной”, в съавторство с Димитър Стефанов. \r\n*** \r\nОт 17.30 часа в зала 30 на Младежки дом ще се проведат Дискусионни срещи „Терминал България“. \r\n*** \r\nОт 20.00 часа в Летния театър ще се проведе концерт на Мая Нешкова.\r\n***\r\nОт 10.00 часа в Заседателната зала на Община Враца ще бъдат отворени оферти в процедура чрез публично състезание за възлагане на обществена поръчка с предмет: „Текущ ремонт на общинска пътна мрежа 2018 година“. \r\n*** \r\nОт 11.00 часа пред сградата на Дирекция „Социално подпомагане“ ще се проведе церемония „Първа копка“ с която ще започне изпълнението на обект: „Основен ремонт/обновяване /въвеждане на мерки за енергийна ефективност, включително достъпна среда на сграда ДСП, гр. Горна Оряховица“ по проект  „Енергийна ефективност на административна сграда за предоставяне на социални услуги гр. Горна Оряховица“. \r\n*** \r\nОт 18.00 часа на пешеходната алея по пл. „Георги Измирлиев“  ще бъде предсъавена концертна програма на участниците във XІV-ти Международен фолклорен фестивал „Раховче”. \r\n*** \r\nОт 18.30 часа в НЧ „Напредък-1869“ ще се проведе „Любими руски песни“ - концерт на Руслан Мъйнов със симфониета Шумен под диригентството на Левон Манукян. \r\n*** \r\nОт 19.00 часа в НЧ „Братя Грънчарови -2002“ /Летен театър/ предстои Втора фестивална вечер на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”.\r\n***\r\nОт 11.00 часа  на пл. „Свобода“ ще се проведе концерт на Духов оркестър – Добрич с диригент Стоян Монов. \r\n***\r\nОт 17.30 часа в Регионална библиотека „ Дора Габе“ ще бъде представена изложба на руски художници. Събитието е част от  инициативата Дни на руската култура в Добрич – 2018.\r\n***\r\nОт 18.30 часа на пл. „Свобода“ ще се проведе концерт на Фолклорен ансамбъл „Кирилица“ и Танцов ансамбъл „Фантазия“.\r\n***\r\nОт 18.00 часа на стадион „Георги Бенковски“ футболен отбор „Хебър“ ще изиграе първата си контролна среща за лятната подготовка срещу „Левски“ (София). \r\n***\r\nОт 10.00 часа в Регионалния пресклуб на БТА ще се проведе пресконференция на кмета на община Червен бряг инж. Данил Вълов.\r\n***\r\nОт 10.00 часа в Голяма зала на драматичен театър Пловдив ще се проведе пресконференция за проекта \"Европейска Одисея 2019: Пътуващият човек\". \r\n***\r\nОбщинските съветници от ПП ГЕРБ ще проведат приемна с граждани.\r\nОт 16.00 часа Георги Василев ще се срещне с жители в партийния офис на ул. „Академик Петър Динеков” №1А.  От 17.00 часа Ани Лафчиева ще проведе срещи в офисана ГЕРБ в район „Източен” на ул. „Коста Паница”№5. От 17.30 часа на същото място приемна ще има Емил Русинов.\r\n***\r\nОт 20.00 часа в Античния театър ще се проведе концерт на Стинг.\r\n***\r\nОт 18.30 в Народно читалище „Светлина“  - гр. Поморие ще се състои среща на представители на Ахелой и АПИ.\r\n***\r\nОт 18.00 часа в Историческия музей ще бъде представена книгата  „Жива традиция“, том II. Автори на изданието са Румян Ганчев и Ренета Рошкева.\r\n***\r\nОт 16.00 часа организацията на обединените българи мюсюлмани и българи християни Дружба „Родина“ ще поднесе цветя пред паметните плочи за жертвите на българското братоубийство. \r\n***\r\nОт 09.00 часа в Регионална библиотека „Захарий Княжевски“ ще се проведе регионалният форум „Бизнесът – сила за добро“, организиран от Българската мрежа на Глобалния договор на ООН.\r\n***\r\nОт 19.00 часа със спектакъла на операта „Палячи“ под купола на Академичен цирк „Балкански“, който е разположен в парк „Артилерийски“ ще бъде почетен големият български тенор Калуди Калудов и неговия юбилей - 40 години на сцената.\r\n***\r\nОт 10.00 часа в детския отдел на библиотека „Родина“ ще се проведе творческо ателие и лятна детска академия.\r\n***\r\nОт 10.00 часа ще заседава Областната комисия по безопасност на движението в област Хасково. По време на заседанието ще бъде обсъден обобщен доклад за състоянието на пътната безопасност в региона. \r\n***\r\nОт 10.00 часа в Младежкия център ще се проведе семинар от обучението Google Дигитален гараж.\r\n***\r\nОт 11.00 часа на бул. \"Симеон Велики\", малко след надлеза в посока кв. Тракия ще се проведе изнесен брифинг и акция на Пътна полиция по безопасност на движението.", "date": "2018.06.20", "title": "Предстоящи събития в страната за 20 юни (Агенция „Фокус“)"}
{"url": "http://www.focus-news.net/news/2018/06/20/2535992/bsp-predlaga-parlamentat-da-ne-pochiva-prez-lyatoto-dokato-ne-prieme-promeni-v-zakona-za-sotsialnata-pomosht-obzor.html", "text": "БСП предлага парламентът да не почива през лятото, докато не приеме промени в Закона за социалната помощ. Това стана ясно на пресконференция след заседание на Изпълнителното бюро на партита. Лидерът на БСП Корнелия Нинова постави срок на управляващите до края на юли да внесат промени в Закона за социалната помощ и заяви, че БСП ще внесе предложение парламентът да не почива това лято, докато законът не бъде приет. Според нея не е човешко депутатите да лежат по плажовете, а майките на деца с увреждания да протестират по жълтите павета.\r\nТя заяви, че партията има готовност да внесе свои законови предложения за хората с увреждани, като по този начин принуди НС да ги гледа. По думите ѝ Законът за социалните услуги и този за личната помощ трябва да предложат нов модел. „Имаме и решението на Върховния административен съд, който обявява за противозаконно обвързването на размера на месечната добавка с гарантирания минимален доход и единственият начин, по който тези средства трябва да се обвързват, са индивидуалните потребности на хората с увреждания“, коментира Нинова.\r\nПо темата за мигрантите, лидерът на БСП призова премиерът Бойко Борисов да се яви в парламента и да информира каква е позицията на страната ни за връщането на 44 282 мигранти в страната. Тя посочи, че позицията на БСП е връщане на мигрантите в държавата, от която са дошли, а не в България.  Лидерът на БСП Корнелия Нинова обяви, че БСП е готова с мотивите по вота на недоверие към кабинета „Борисов“ 3 на тема „Сигурност“ и припомни, че те ще бъдат внесени в деловодството на парламента в утрешния ден. Нинова обясни, че мотивите са обсъдени на разширено заседание на Изпълнителното бюро и ръководството на парламентарната група. \r\nНа пресконференция на АБВ председателят на партията коментира вота на недоверие на тема „Сигурност“, който ще внесе БСП. По думите му е цинично да ползваш катастрофата с хеликоптер като аргумент за вот на недоверие. Според него вота на недоверие от страна на БСП обезпечава присъствието в МВР на Валентин Радев. Председателят на АБВ припомни, че само от неговата партия са поискали оставката на министъра след случая в Ботевград. Той обърна внимание на декларацията на БСП след същия случай, че не говорят за оставка на вътрешния министър. \r\nДеница КИТАНОВА", "date": "2018.06.20", "title": "БСП предлага парламентът да не почива през лятото, докато не приеме промени в Закона за социалната помощ (ОБЗОР)"}
{"url": "http://www.focus-news.net/news/2018/06/20/2535994/afp-sasht-se-otteglyat-ot-saveta-na-oon-po-choveshkite-prava.html", "text": "САЩ се оттеглят от Съвета на ООН по човешките права, заяви американският посланик в световната организация Ники Хейли във вторник, определяйки органа като „помийна яма на политическото пристрастие“, предава AFP.\r\n„Предприемаме тази мярка, тъй като нашата съвест не ни позволява да останем част от лицемерна служеща на себе си организация, която се подиграва с човешките права“, обясни Хейли.\r\nПревод и редакция:", "date": "2018.06.20", "title": "AFP: САЩ се оттеглят от Съвета на ООН по човешките права"}
{"url": "http://www.focus-news.net/news/2018/06/20/2536382/makfaks-pred-parlamenta-na-makedoniya-zapochvat-novi-protesti.html", "text": "Пред парламента на Македония са започнали нови протести срещу промяната на името, предава македонската информационна агенция  „Макфакс“.\r\nДемонстрантите скандират, че е „страшно да се променя името“ и че никой не може да иска това. Според тях международната общност трябва да приеме страната под конституционното ѝ име.\r\nПротестиращите твърдят, че нямат организатор и че са се събрали спонтанно. \r\nСпециални части на полицията са разположени за парламента.", "date": "2018.06.20", "title": "„Макфакс“: Пред парламента на Македония започват нови протести"}
{"url": "http://www.focus-news.net/news/2018/06/20/2535993/nikos-kotsiyas-dogovorat-s-makedoniya-ne-e-uslovie-za-da-poluchim-oblekcheniya-za-dalga.html", "text": "Министърът на външните работи на Гърция Никос Коцияс, в интервю пред гръцката телевизия „Антена“, отхвърли твърденията на депутата от парламента в Атина Димитрис Каменос, който беше единственият от управляващата коалиция, който гласува в подкрепа на вота на недоверие срещу правителството на премиера Алексис Ципрас, предава скопският телевизионен „Канал 5“.\r\n„Не дадохме нищо, за да получим нещо в замяна, постигнахме най-добрия договор, в който взехме предвид нашите и техните интереси. Трябва да живеем в мир“, заяви Коцияс.\r\nСпекулациите, пише македонската медия, че заради договора с Македония Атина ще получи награда по отношение на своя дълг, който възлиза на 318 милиарда евро, се появи в навечерието на срещата на Еврогрупата след два дена в Брюксел, на която Гърция се надява да започне да изплува от антикризисните мерки, с които живее вече 8 години. Гръцките медии също написаха подробно за предполагаемата сделка между Атина и Берлин, че строгата мярка за съкращаване на пенсиите ще бъде отложена с шест месеца като германски дар за Гърция за решението на спора за името.\r\nПопитан защо Гърция няма да проведе референдум за договора, Коцияс каза, че гърците не променят Конституцията си или името си, за да трябва народът да решава. Относно реакциите в обществото на включването на македонски език и държавност в договора, той отговори – „и другата страна имаше свои червени линии“.\r\n„По отношението на въпроса за Македония и македонците, именно това е червената линия, която те поставиха в преговорите и за която заявиха, че няма да преговарят, защото искат да запазят своето самоопределение. Ако не им го дадеш и отречеш правото им, признато ООН, да се наричат така, както искат, договор нямаше да има“, поясни външният министър на Гърция.\r\nСъс свой коментар за договореното име Северна Македония излезе и директорът на българския институт за исторически изследвания Даниел Вачков, според когото, новото име на страната може да предизвика негативни импликации спрямо България в бъдеще.\r\n„Обективно, името крие опасност за определени претенции в даден момент. Известно е, че Пиринска Македония е чисто географски включена в тази идея за Северна Македония. Разбира се, трябва да кажем, че Македония никога не е била разделена по този начин – на северна и южна. Македония е разделена на Вардарска, Пиринска и Егейска“ заяви Вачков.\r\nБългарският учен е един от членовете на българо-македонската комисия, която трябва да разгледа общата история, обяснява „Канал 5“. Той отбеляза, че македонските учебници трябва да претърпят сериозни промени, особено в частта, в която се описва как след подялбата на Македония, македонците в Пиринска Македония са били подложени на терор и денационализация.\r\nПревод и редакция:", "date": "2018.06.20", "title": "Никос Коцияс: Договорът с Македония не е условие, за да получим облекчения за дълга"}
{"url": "http://www.focus-news.net/news/2018/06/20/2535998/the-times-rakovoditelyat-na-sluzhbata-za-zabavlenie-na-sauditska-arabiya-e-uvolnen-sled-skandal-okolo-predstavlenie-na-ruska-tsirkova-trupa.html", "text": "Ръководителят на службата за забавление на Саудитска Арабия Ахмад ал Хатиб беше уволнен във вторник след скандал около представление на руска циркова трупа, включваща танцьорки и изпълнителки на трапец, облечени в клинове, пише електронното издание на британския вестник The Times.\r\nХатиб, който трябваше да промени мрачния имидж на Кралството и да осигури забавления за младото поколение в страната бе отстранен с кралски декрет, което, според вестникът, е ясен сигнал, че има лимит доколко далеч и колко бързо могат да вървят социалните реформи в Рияд.\r\nЦиркът, за който се предполага, че е руски, е бил поканен в столицата, но за разлика от предишните си участия не е променил представяните номера – или, най-малкото, не достатъчно за група млади мъже, които публикуваха видеоклип с критични коментари в „Ютуб“.\r\nФилмчето започва с изпълнителка, пуснала свободно русата си коса и носеща розов клин. Други извадки показват изпълнители на трапец от двата пола, както и танцов номер на мъже и жени в облекло, което някъде другаде би могло да се счете за традиционна руска рокля, но за разбиранията на Саудитска Арабия тя показва неприлично разголени крака в чорапогащи.\r\nМъжете, повечето от които изглеждат млади и модно облечени в черни костюми и с гелосани коси, казват, че външният вид на жените е „оскърбление за традиционните ценности“.\r\nПревод и редакция:", "date": "2018.06.20", "title": "The Times: Ръководителят на службата за забавление на Саудитска Арабия е уволнен след скандал около представление на руска циркова трупа"}
{"url": "http://www.focus-news.net/news/2018/06/20/2535995/the-daily-express-gartsiya-shte-poluchi-novi-15-miliarda-evro-germaniya-se-e-zaela-da-stabilizira-atina.html", "text": "Гърция, най-вероятно, ще получи допълнителни 15 милиарда евро от съюзниците си в еврозоната, за да не фалира заради дълга си на стойност 226,36 милиарда евро, докато се готви да излезе от третата кредитна прогрма през август, а Германия предвожда усилията за стабилизиране на Атина, пише британското евроскептично издание The Daily Express.\r\nВисокопоставен представител на германското правителство е потвърдил, че членовете на еврозоната разглеждат начини за стабилизиране на Гърция, докато тя се готви да се върне на пазара на облигации, за да получи заеми, които да отидат впоследствие за публични разходи, обяснява вестникът.\r\nФинансовите министри от еврозоната ще обсъдят какви отстъпки могат да направят на Гърция в четвъртък, за да бъдат сигурни, че страната може да се върне към пазарно финансиране след осем години на заеми от правителствата от еврозоната.\r\nГърция е взела 326 милиарда евро от европейските страни и МВФ (Международния валутен фонд) и сега министрите смятат да оставят на Атина достатъчно пари, за да не тегли нови кредити през следващите от 18 до 24 месеца.\r\nПредставителят на германското правителство е заявил, че допълнителните средства ще дойдат от неизползваните фондове на третия кредитен пакет.\r\nНезависимо от това, потенциалните кредитори разбираемо искат гаранции от еврозоната, че Гърция няма да се върне към безразборно харчене, което доведе икономиката й на ръба на колапса през 2009-а година.\r\nСпоред един гръцки политик, Гърция си е помогнала в това да убеди международните кредитори да я освободят от продължаващото години финансово унижение с това, че премиера Алексис Ципрас е постигнал сделка с македонския си колега Зоран Заев за разрешаване на спора за името на бившата югорепублика.\r\nВ понеделник, в интервю пред местната телевизия „Скай“, спорният депутат Димитрис Каменос заяви: „Дали Гърция ще получи облекчение на дълговете зависеше от това дали ще даде името на Македония“.\r\nГоворителят на „Независимите гърци“ (АНЕЛ), участваща в управляващата коалиция, Теодорос Тосунидис обаче опроверга това, като заяви: „Никога не е имало зависимост между процеса за разрешаване на спора за името и преговорите по финансовите въпроси в рамките на ЕС. Каменос очевидно се опитва да свърже тези неща, за да оправдае действията си“.\r\nИзданието обяснява, че въпросният политик бе изключен от редиците на „Независимите гърци“, след като миналата седмица подкрепи вот на недоверие срещу правителството и обясни, че договора за името е направен в полза на кредитни облекчения от Брюксел.\r\nПревод и редакция:", "date": "2018.06.20", "title": "The Daily Express: Гърция ще получи нови 15 милиарда евро, Германия се е заела да стабилизира Атина"}
{"url": "http://www.focus-news.net/news/2018/06/20/2535997/ana-mpa-gartsiya-mozhe-da-stane-klyuchov-element-ot-kitayskiya-proekt-za-nov-pat-na-koprinata.html", "text": "Гърция може да стане не само свръзка между Китай и Европейския съюз, но и ключова част от китайския проект „Нов път на коприната“, заяви председателят на гръцкия парламент Никос Вуцис, който е на посещение в Пекин, предава гръцката информационна агенция АНА-МПА.\r\nГърция и Китай ще развиват своите двустранни връзки в икономиката, са се съгласили двете страни в хода на срещите между Вуцис и китайски официални лица във вторник.\r\nПредседателят на парламента в Атина е подчертал, че Гърция има „отлични отношения със страните от Северна Африка, Близкия Изток, Балканите и именно за това тя се смята за една от най-сигурните в Европа и е стълб на стабилността в по-широкия регион и може не само да стане връзка между Китай и ЕС, но и да бъде ключова част от проекта „Нов път на коприната““.\r\nПревод и редакция:", "date": "2018.06.20", "title": "АНА-МПА: Гърция може да стане ключов елемент от китайския проект за „Нов път на коприната“"}
{"url": "http://www.focus-news.net/news/2018/06/20/2536384/petko-angelov-prevozvach-nyama-da-bade-polezna-za-prevozvachite-avtomobilnata-kamara-taka-kakto-e-zamislena.html", "text": "Няма да бъде полезна за превозвачите Автомобилната камара така, както е замислена, каза в интервю за обзорното предаване на Радио \"Фокус\" \"Това е България\" Петко Ангелов, превозвач. \"Превозвачите в България не желаят да бъдат накарани задължително да членуват и да им се взимат пари. Има си администрация, има си Министерство на транспорта. Създаването на такава камара е отнемане функциите от администрацията и прехвърляне в частни ръце. Автобусните превозвачи и нашето сдружение искат да бъде изтеглен законът и да се направи обсъждане и да бъдат разделени на Камара на превозвачите на товарните превози и Камара на автобусните превозвачи\", коментира Ангелов. Според него дебатите за мобилните проекти на ЕК 1 и 2 отклоняват вниманието на обществеността и медиите от създаването на Автомобилната камара.", "date": "2018.06.20", "title": "Петко Ангелов - превозвач: Няма да бъде полезна за превозвачите Автомобилната камара така, както е замислена"}
{"url": "http://www.focus-news.net/news/2018/06/20/2536002/vidinskiyat-okrazhen-sad-opravda-i-chetirimata-obvinyaemi-po-deloto-za-vzriva-v-zavod-midzhur-pri-koyto-zaginaha-15-dushi-obzor.html", "text": "Видинският окръжен съд оправда и четиримата обвиняеми по делото за взрива в завод „Миджур“, при който загинаха 15 души. Днес бе прочетена от съдията по делото Владимир Стоянов присъдата на обвиняемите Ивелина Бахчеванова, секретар на междуведомствената комисия към Министерство на икономиката, Божидар Василев, бивш началник на отдел в Главна дирекция „Охранителна полиция“ към МВР, Палма Иванова, отговаряща за безопасността на труда в завод „Миждур“ и собственикът Валери Митков. Те бяха оправдани по всички повдигнати обвинения. Съдията по делото Владимир Стоянов в продължение на 2 часа чете присъдата. След това при затворени врати бе постановена мярка „подписка“ и за четиримата обвиняеми. Те не могат да напускат страната до окончателното приключване на делото. Мирослав Костов, прокурор по делото заяви, че в 15-дневен срок ще обжалват присъдата пред Софийския апелативен съд. \"По някои от повдигнатите обвинения на 4-мата обвинения се надявах да има осъдителни присъди. Мисля, че на втората инстанция присъдата няма да остане в този вид“, заяви Мирослав Костов. \"Част от подсъдимите нямат връзка с взрива и със загиналите хора, а по делото още в досъдебното производство не е изяснена причината за взрива\", каза адвокат Стефанова, защитник на обвиняемия Валери Митков, който е собственик на  АД „Видекс“, стопанисвало завода в Горни Лом. Самият собственик, чийто син също загива при този взрив, заяви след прочитане на присъдата, че има външна намеса за този взрив. Той посочи, че няма други доказателства, че взривът е станал по друг начин и това се е доказало в процеса на съдебното дирене. „Грешката е в това, че прокуратурата насочи усилията си да обвини хора, които нямат нищо общо със случилия се трагичен инцидент. Причината за аварията трябва да се търси другаде – това е външна намеса“, заяви Валери Митков. Той допълни, че технологичният процес не позволява при грешка на един или няколко служители при една или няколко противопехотни мини да доведе до трагичния инцидент, който е станал в завод „Миджур“. „Това се доказва както с теоретични изчисления, така и от проведените полигонни експерименти, които доказаха, че една или няколко мини не могат да бъдат причина за този трагичен инцидент\", посочи Митков. Според него това се установява и от експертизата по делото. Адвокатът на Валери Митков Златка Стефанова заяви, че по делото, още в досъдебното производство не е изяснена причината за взрива и присъдата съответства на това, което бе установено по делото.\r\nПо делото за взрива в завод „Миджур“ са разпитани близо 200 свидетели, 50 са вещите лица, по делото са конституирани близо 50 роднини на загиналите, а самото дело е 180 тома. Две години след взрива в Горни Лом делото влезе във Видинския окръжен съд в началото на 2017 г. Делото се гледа по общия ред при закрити врата заради държавна тайна в материалите по него. Адвокати, представляващи семействата на загиналите при взрива, заявиха, че ще обжалват присъдата.Радио „Фокус“ припомня: На 1 октомври 2014 г. при утилизация на противопехотни мини и последвал взрив в завод „Миджур“ в с.Горни Лом загинаха 15 души – 13 мъже и две жени, сред които и сина на собственика на завода. 11 от загиналите са работници, които са били на смена, 3-ма – от ръководството на акционерното дружество. При взрива пострадаха и 2 жени, които бяха настанени в болница без опасност за живота.   Завод „Миджур“ през 2014 г. е собственост на фирма „Видекс“ АД и е за производство на взривни вещества за граждански цели и утилизация на боеприпаси.\r\nАнна ЛОЗАНОВА", "date": "2018.06.20", "title": "Видинският окръжен съд оправда и четиримата обвиняеми по делото  за взрива в завод „Миджур“ , при който загинаха 15 души (Обзор)"}
{"url": "http://www.focus-news.net/news/2018/06/20/2536000/sakam-da-kazham-makedoniya-artan-grubi-podari-vratovrazkata-si-na-nikola-dimitrov-po-sluchay-dogovora-za-imeto.html", "text": "Председателят на македонската парламентарна комисия по европейските въпроси Артан Груби подари вратовръзката си на министъра на външните работи Никола Димитров на заседанието, на което бе одобрен договора с Гърция. Той го направи по същия начин, по който премиера Зоран Заев подари своята вратовръзка на гръцкия си колега Алексис Ципрас в преспанското село Псаредес (Нивици) веднага след подписването на договора за името в неделя, пише скопското електронно издание „Сакам да кажам“.\r\nВ сряда договорът отива за ратификация на пленарна сесия.\r\nЗаседанието на парламентарната комисия бе бойкотирано от депутатите на ВМРО-ДПМНЕ.\r\nДепутатът от ДСИ (Демократическия съюз за интеграция) Артан Гръби заяви, че е подарил вратовръзката на Димитров по случай постигнатия успех и успешното завършване на работата в Комисията по европейските въпроси.\r\n„На заседанието на Комисията писахме история. Исторически речи, исторически решения за бъдещето на нашата страна. След постигнатия успех подарих вратовръзката си на Никола. Взаимните усилия ни сближиха още повече, сплотиха ни усилията да осигурим сигурно бъдеще за идните поколения“, заяви Груби след края на заседанието на Комисията.\r\nИзданието пише, че Комисията е одобрила с десет гласа „за“ договора за името с Гърция и е предложила на парламента да внесе проектозакона за ратификация на Окончателната спогодба за разрешаване на различията, описани в резолюциите на Съвета за сигурност на ООН 817 (1993) и 845 (1993), за преустановяване на действието на Временната спогодба от 1995 година и за изграждане на стратегическо партньорство между страните.\r\nПревод и редакция:", "date": "2018.06.20", "title": "„Сакам да кажам“ (Македония): Артан Груби подари вратовръзката си на Никола Димитров по случай договора за името"}
{"url": "http://www.focus-news.net/news/2018/06/20/2536001/ea-daily-smartnostta-v-ukrayna-previshava-dva-pati-razhdaemostta-spored-ukrainskiya-statisticheski-institut.html", "text": "Държавната служба за статистика (ДСС) на Украйна обнародва данни на уебсайта си, според които числеността на населението на страната към 1 май възлиза на 42,3 милиона души. От ведомството отбелязват, че за първите четири месеца на 2018 година населението се е съкратило с 85,7 хиляди души, пише руското електронно издание EurAsia Daily.\r\nПри това, според статистиката на ДСС, броят на умрелите украинци превишава броят на родените почти два пъти: на 100 умрели се падат по 54 родени.\r\nУкрайна е на едно от последните места в Европа по демографски показатели. За това спомага не само високата смъртност и ниската раждаемост, но и постоянно нарастващата миграция.\r\nПо-рано външният министър на страната Павел Климкин заяви, че около 100 хиляди души емигрират от крайна всеки месец заради безвизовия режим с Европейския съюз. Не е много ясно, коментира руското издание, защо в Киев се радват толкова много на това, защото съгласно данните на ООН, към 2050 година населението на страната може да се съкрати до 36 милиона души.\r\nСъгласно данните на Центъра за икономически стратегии на Украйна, в момента трудови мигранти са 4 милиона граждани на страната. Но ако се вярва на руските източници, тези данни са занижени, тъй като точно толкова украинци работят само в Русия.\r\nПревод и редакция:", "date": "2018.06.20", "title": "EA Daily: Смъртността в Украйна превишава два пъти раждаемостта, според украинския статистически институт"}
{"url": "http://www.focus-news.net/news/2018/06/20/2535996/ria-novosti-rusiya-shte-vavede-otvetni-mita-na-amerikanskite-stoki.html", "text": "Русия въвежда ограничителни мерки по отношение на вноса от САЩ в отговор на увеличените мита върху стоманата и алуминия, заяви министърът на икономическото развитие на страната Максим Орешкин, цитиран от РИА Новости.\r\n„Във връзка с това, че САЩ продължават да употребяват защитни мерки под формата на допълнителни мита върху вноса на стомана и алуминий и отказват да предоставят компенсации за загубите на Русия, Русия се възползва от своите права по СТО (Световната търговска организация) и въвежда балансиращи мерки по отношение на вноса от САЩ“, заяви Орешкин.\r\nМинистърът уточни, че мерките се касаят само до продукти, които имат аналози в Русия и ще започнат да се прилагат в най-скоро време. Това няма да окаже негативно влияние на макроикономическите показатели на Русия, добави политикът.\r\nТой отбеляза, че митата не се разпространяват над американските лекарство, но ще засегнат вносната пътно-строителна техника.\r\nРИА припомня, че в края на май Русия е уведомила СТО за възможно въвеждане на мита на стоки от САЩ на стойност 537,6 милиона долара в отговор на увеличените ставки върху стоманата и алуминия.\r\nВ края на март САЩ въведоха вносни мита в размер на 25 процента върху стоманата 10 процента върху алуминия, включително и от Русия. Вашингтон обоснова това със съображения за националната сигурност.\r\nПекин вече отговори на действията на Вашингтон, налагайки по-високи мита върху някои американски стоки. Много експерти прогнозират сериозна търговска война.\r\nПревод и редакция:", "date": "2018.06.20", "title": "РИА Новости: Русия ще въведе ответни мита на американските стоки"}
{"url": "http://www.focus-news.net/news/2018/06/20/2535999/morning-star-registarat-na-tsiganite-na-mateo-salvini-predstavlyava-opasna-stapka-kam-fashizma.html", "text": "Министърът на вътрешните работи на Италия Матео Салвини се разпореди всички цигани в страната да бъдат регистрирани, за да може „неиталианците“ сред тях да бъдат екстрадирани и това изглежда като фашизъм, пише британското крайно-ляво издание Morning Star в материал, представен без редакторска намеса.\r\nТова не е неочаквано действие от лидера на „Лигата“. Салвини нееднократно е призовавал за „сравняване със земята“ на циганските катуни.\r\nОпозиционните депутати са прави да сравняват замисления регистър – който, както казва вътрешният министър на Италия, ще бъде подготвен, след като се направи „досие на циганския въпрос“ – с расовите закони на Мусолини, но е малко вероятно това да стресне Салвини – който през годините никога не е крил възхищението си от идеолога на фашизма и винаги е възхвалявал „отдадеността за делото на Италия“ на диктатора.\r\nСмразяващата забележка, че „за съжаление“ някои от циганите ще се окажат италианци, което означава, че ще бъде невъзможно те да бъдат депортирани, предполага, че регистърът може да е само първата стъпка.\r\nЩе бъде криминално безотговорно да се подцени нуждата от това да бъде победено предложението на Салвини.\r\nОсвен очевидната важност на това да се защити италианската циганска общност от унижение, депортация и насилие, обръщането на Италия към расисткото дясно е част от по-широк контекст.\r\nАнтициганския расизъм в голяма част от европейските страни е рутинен – Джереми Корбин предупреждаваше години преди да стане лидер на Лейбъристката партия, че притесненията над ромите и другите пътуващи общности често се възприемат като „приемлива“ форма на расизъм – и ако регистърът бъде направен е много вероятно той да бъде последван от подобни мерки в други страни, управлявани от крайно-десни правителства, включително Австрия, Полша, Унгария и Украйна.\r\nДокато социалдемократическите партии на континента се разпаднаха, в много случаи, оставяйки анти-системната кауза на десните, Великобритания засега изостава от модата. Олевяването на Работническата партия при Корбин я постави в позиция да предизвика статуквото и да предложи шанс за реална промяна на хората, които виждат, че системата не работи, както и да подобри представянето си на избори и да осигури това крайно-дясното да остане непопулярно по европейските стандарти.\r\nПревод и редакция:", "date": "2018.06.20", "title": "Morning Star: „Регистърът на циганите“ на Матео Салвини представлява опасна стъпка към фашизма"}
{"url": "http://www.focus-news.net/news/2018/06/20/2536006/abv-poiska-novo-administrativno-teritorialno-delenie-na-stranata-obzor.html", "text": "АБВ поиска ново административно-териториално деление на страната. На пресконференция председателят на АБВ Румен Петков заяви, че държавата е с разрушена структура. Петков заяви, че трябва да има ново административно-териториално деление на региони, области, общини, кметства и райони чрез промяна в Закона за административното териториално устройство на Република България. Според него днешното териториално деление не отговаря на потребностите на гражданите, тъй като трябва да има икономически растеж и трябва да има справедливо и целенасочено разпределение на собствените и привлечените ресурси вътре в региона. „Имаме виждането и то подлежи на дискусия. На пресконференцията ни гледаме като стартиране на една много закъсняла дискусия. България не може да има повече от 5 региона. Очевидно е, че на България повече от 9 области не са необходими с гарантиране на административното обслужване на жителите на страната“, каза председателят на АБВ. \r\nПетков заяви, че е необходима и промяна в изборното законодателство. Той отчете, че ГЕРБ имат 300 хил. зависими хора в администрацията, а  едно регионално ниво на самоуправление ще бъде много силен инструмент за недопускане на такъв тип политики, независимо от коя политическа сила са. \r\nЗаместник-председателят на АБВ Владимир Маринов обърна внимание, че половината села в България въобще няма да избират кметове, а ще имат назначени кметски наместници, което е налагане на политика със сила. Според него  Законът за административно-териториалното устройство незабавно трябва да бъде променен и да кореспондира с изборното законодателство. Според Иван Аспарухов, член на Изпълнителното бюро на АБВ , трябва да има  оптимизация на броя на областите и на функциите им. По думите му повече от пет години процесът на децентрализация е спрял.  Председателят на АБВ-Жени Невена Стоянова допълни, че децентрализирането на управлението в страната би довело до решаването на много проблеми. \r\nДеница КИТАНОВА", "date": "2018.06.20", "title": "АБВ поиска ново административно-териториално деление на страната (ОБЗОР)"}
{"url": "http://www.focus-news.net/news/2018/06/20/2536004/fond-za-strategicheska-kultura-rusiya-izborite-v-irak-ot-primer-za-demokratichniya-pat-na-stranata-do-fars-ili-tragikomediya.html", "text": "Властите в Ирак определиха поредните парламентарни избори в страната на 10-12 май като пример за постъпателното движение на близкоизточната държава по демократическия път. Сред аргументите бяха първото в историята на Ирак електронно гласуване, високият процент на кандидатите-жени, големият брой регистрирани партии и движения. На практика обаче работата първо се обърна в конфуз, след това в скандал, а накрая последва поредната остра вътрешнополитическа криза, пише Антон Веселов в материал за електронното издание на руското списание „Фонд за стратегическа култура“, представен без редакторска намеса.\r\nВ хода на изборите се развали електронната система, а процедурните нарушения и измамите се оказаха толкова масови, че резултатите от гласуването предизвикаха резки протести. Редица политически блокове, включително големи и влиятелни партии, поискаха ново преброяване на гласовете, в резултат от което се разрази остра дискусия. На 6 юни, под нарастващия натиск, иракският парламент взе решение за разформироване на Висшата независима избирателна комисия, да се направи ръчно преброяване на гласовете и да се анулират резултатите от гласуването на военнослужещите в кюрдските сили „Пешмерга“.\r\nТакъв обрат на събитията не можеше да не предизвика реакциите на тези, които според резултатите от изборите заеха водещи позиции и сега губят всички шансове за успех. Муктада Садър, лидер на блока „Сайрун“, който заяви веднага след изборите, че при никакви условия няма да води коалиционни преговори с блока „Фатх“ на Хади ал Амери, алианса „Държава на законността“ на бившия премиер Нури ал Малики и „Патриотическия съюз на Кюрдистан“, само след три седмици промени кардинално своята позиция и сключи съюз с „Фатх“, а освен това подписа споразумение за съвместна работа с движение „Хихма“, начело с Омар ал Хаким.\r\nПоказателно е, че двете най-големи кюрдски партии (ДПК и ПСК) приветстваха съюза на радикалните шиитски лидери и това също е резултат от работата на иранския генерал Касем Сюлеймани. Муктада Садър, Хади ал Амери и Омар ал Хаким са известни със своя антиамериканизъм и връзките си с Иран. Силно безпокойствие във Вашингтон бе предизвикано и от факта, че блока „Фатх“ зае първо място в провинция Басра, а „Сайрун“ – в Багдад (където коалиция „Победа“ на премиера ал Абади се оказа чак на пето място).\r\nМинистър-председателят Хайдер ал Абади призна съществуването на „някои проблеми“, но се изказа против нови избори и разпускане на ЦИК: „Предлагам всички политически блокове да проведат среща на високо ниво непосредствено след края на Ид ал Фитр (след 18 юни) на място, което ще бъде определено по-късно с консултации“. Президентът на Ирак Фуад Масум оспори решението на парламента. Бившият външен министър и член на ръководството на „Демократическата партия на Кюрдистан“ Хошияр Зибари напомни, че срокът на пълномощията на сегашния парламент вече е изтекъл, затова той не може да променя закони и няма пълномощия да сменя членове на ЦИК и да ги заменя със съдии. Според мнението на Зибари, действията на парламента са противоконституционни. „Опасяваме се, че тези огромни нарушения ще имат сериозни последствия за сигурността, стабилността и гражданския мир в страната“.\r\nНезависимо от това, на 11 юни председателят на парламента Салим ал Джабури проведе среща с парламентарната комисия по правните въпроси, в хода на която е обсъждана следизборната криза. Говорителят на парламента потвърди, че ръчното преброяване на бюлетините трябва да започне в най-кратки срокове. И веднага след това се случи пожар в склада в Багдад, където се съхраняваха електронните урни за гласуване, пренесени тук от цялата страна (освен урните от кюрдската автономия, които се пазят в друг склад). Според данните на местното МВР, при палежа е използван бензин и значителна част от урните са унищожени от огъня. По подозрение за участие в деянието са арестувани 17 души. Хайдар ал Абади заяви, че пожарът е устроен от „терористически банди“ – и това след нееднократните тържествени уверения в пълния разгром на „Ислямска държава“ в Ирак.\r\nСлучващото се напомня на изборите през 2010 година, когато тогавашния премиер Нури ал Малики загуби, но остана на власт като преведе страната в режим на „ръчно управление“. В течение на няколко години работата на парламента бе фактически парализирана, в страната не се приемаше бюджет и други изключително важни закони, а изчезването от хазната на няколко десетки милиарда долара приписаха в графата на разходите за „стабилизация на обстановката и борба с тероризма“.\r\nСигурността в Ирак, както и по-рано, е на ниско ниво. На 8 юни бе извършен двоен терористичен атентат в Багдад, който отне най-малко 20 живота, а още 110 души бяха ранени. На 11 юни бе извършено нападение над блокпост на „шиитските опълченци“ в южната част на провинция Киркук – убити и ранени 12 души. На 13 юни бе обстрелян с миномети полевия лагер на пехотна бригада на иракската армия в района Кара-Тапа (провинция Дияла). Мохамед Омар, ръководител на местната щаб-квартира на партия „Патриотически съюз на Кюрдистан“ отбеляза, че в последно време силите на „Ислямска държава“ са се укрепили в района Хамрин дотолкова, че армията и полицията вече не могат да им се противопоставят. „По-рано ние пътувахме из населените места в този район даже и през нощта, но сега тези места са крайно опасни за посещение даже и през деня заради активността на „Ислямска държава“, призна чиновникът. Заедно с това обстановката далеч не е така критична, както в периода 2003-2010 година (периода на съпротивление на патриотическите сили срещу международната агресия) или през 2014-2016 година, когато правителството на Нури ал Малики провокира гражданска война и загуби около една трета от територията на страната.\r\nПри това в Багдад не обичат да говорят, че на територията на Ирак има чуждестранни военни бази, хиляди военнослужещи от различни страни, а Турция открито води бойни действия против „Работническата партия на Кюрдистан“ в районите Кандил, Махмур и Синджар в Северен Ирак. Миналата седмица генералният секретар на НАТО Йенс Столтенберг заяви: „НАТО и ЕС взеха решение да увеличат своето присъствие в Ирак. Мисията на ЕС ще се съсредоточи върху въпросите по обезпечаването на сигурността на гражданите (т.е. подготовката на кадри за полицията и спецслужбите). НАТО ще се занимава с подготовката на инструктори за армията“.\r\nСпоред думите на премиера на кюрдската автономия Неширван Барзани, „трябва да се създаде широк и всеобхватен алианс, за да се намери фундаментално решение на проблемите на Ирак, за да могат всички общности да се смятат за партньори в управлението на страната. На иракския народ трябва да се предоставят граждански, политически и социални права, както е предвидено в Конституцията“. Вярно, никой не може да каже точно, колко глави има в Конституцията на Ирак (139 или 140) и колко са провинциите в страната – 18 или 19.\r\nИрак – тази до сравнително неотдавна мощна регионална държава с огромни запаси от въглеводороди, развита промишленост и наука, образование и медицина, в резултат от въоръжено нашествие с директното съучастие на ООН беше върната десетилетия назад и изход от тази тежка криза не се вижда.\r\nПревод и редакция:", "date": "2018.06.20", "title": "„Фонд за стратегическа култура“ (Русия): Изборите в Ирак – от пример за демократичния път на страната до фарс или трагикомедия"}
{"url": "http://www.focus-news.net/news/2018/06/20/2536005/sofiya-se-vazstanovyava-sled-poroya-obzor.html", "text": "Столицата се възстановява след поройния дъжд от понеделник следобед. По данни на Националния институт по метеорология и хидрология (НИМХ) в София са паднали около 50 л/кв.м. Подадените сигнали вследствие на бурята са повече от 1500.  Дъждът наводни улици, мазета, приземни етажи, подлези, ресторанти, детски градини и други. Сред засегнатите обекти са: хотел \"Шипка\", метростанция \"Витоша\", \"Сердика\", Мол Парадайс, църквата в подлеза на хотел \"Балкан\", подлезите до Централна гара и Министерство на младежта и спорта, 184 ЦДГ в кв. \"Лозенец\", района на \"Лъвов мост\", банка \"ДСК\" на ул. \"Княз Александър І\", Театър \"199\", болница \"София мед\", онкологична болница в кв. \"Дървеница\", болница \"Свети Наум\" до 4-ти километър, ЦСМП - София (Сточна гара), Министерство на туризма, подлеза пред Министерство на външните работи, Информационен център на МО, гаража на СДВР, фонотеката на БНР на бул. \"Драган Цанков\", театър \"Българска армия\", заведение в подлеза на булевардите „България“ и „Гоце Делчев“, мазетата на ИА по лекарствата, заведения и ресторанти на приземните етажи. Няма информация за пострадали и бедстващи граждани. Няма поражение и по транспортната инфраструктура. Дежурни служители от дирекция „Околна среда“ и от районните администрации следят денонощно нивата на язовирите и критичните места на реките. Към момента реките, през територията на София понижават нивата си. Язовирите \"Мрамор\", \"Мърчаево\" и \"Суходол\" се изпускат контролирано. Градският транспорт се движи нормално, но  поради профилактика на помпената станция бе затворено пътното платно в тунела при „Лъвов мост“ в посока „Люлин“.\r\nКметът на столицата Йорданка Фандъкова обяви тази сутрин, че обстановката се е нормализирала. По думите ѝ падналото за кратко време голямо количество дъжд  е създало сериозни проблеми със завирявания, както на подлези, така и на улици и булеварди. Тя отбеляза, че метрото в столицата се е движело през цялото време по график. „В няколко метростанции имаше наводняване на отделни участъци, но към момента всичко е почистено, няма установени щети. Като цяло няма сериозни щети по транспортната инфраструктура в целия град, с изключение на пътища и улици в планинските участъци, където се работи по отстраняване на наноси“, каза още Фандъкова. Тя отбеляза, че в София има хиляди шахти и никой не може да каже, че всички са почистени. „Екипът и щабът в Столична община работят непрекъснато. Много показателен е фактът, когато спре обилният валеж колко бързо се оттича водата. По отношение на огромните количества вода, съвсем естествено, че не може да се поеме в първия момент и в момента, в който вали. Оценките ще ги даваме по-късно за това кой си е свършил работата и кой не. Реагираше се приоритетно и мисля, че щетите са минимални“, допълни тя. По-късно през деня Фандъкова направи проверка на почистването на участък от Владайска река. Тя обяви, че всяка година Столична община почиства между 50 и 100 км речни корита. „За тази година сме заложили почистването на 85 км като Столична община финансира почистването на 45 км. От тях вече 19 км са почистени“, уточни Фандъкова. Тя отбеляза, че при по-зачестилите поройни дъждове най-важна е превенцията и призова гражданите да се включат в нея като най-вече не изхвърлят отпадъци в дерета и речни корита.\r\nСлед обяд от Столична община съобщиха, че кметът Фандъкова е свикала щаба за реакция при кризи във връзка с бурята. През днешния ден фирмите, ангажирани с почистването на града са прегледали 111 оттока по Южната дъга. От всички 35 000 шахти в София на 300 са констатирани запушвания след вчерашната буря и до края на деня ще бъдат почистени. Екипите са почиствали и уличните платна от наноси. Измити са подлезът на Орлов мост, подлезът на кръстовището на бул. „България“ и бул. „Гоце Делчев“, тунелът на Лъвов мост. По късно тази вечер предстои да бъдат измити подлезите на бул. „Ботевградско шосе“ и на Орлов мост. \r\nПрез днешния ден са почистени и водостоците на Околовръстен път от наноси и паднали клони, дерета в район \"Витоша\", както и наноси и растителност на река Дървенишка. 27 светофарни уредби са били засегнати от бурята, като 22 от тях са ударени от мълнии. Своевременно са били ремонтирани и е възстановена работата им. Повредени са и 48 камери от системата за видеонаблюдение и фирмите, които ги подържат са започнали ремонта им. \r\nПадналият в столицата порой и причинените от дъжда наводнения стана повод и за политически коментари. Лидерът на ПП АБВ Румен Петков обяви, че апокалипсисът в София е природно бедствие. Според него трябва да се направи преглед на качеството на изграждането на метростанциите и да се види къде има пробив, да се оценят съответните обекти. Той поясни, че от АБВ няма да  спекулират с този драматичен момент, тъй като навсякъде се случват такива неща. \r\nПредседателят на Градския съвет на БСП – София и член на Изпълнителното бюро на партията Калоян Паргов разкритикува ръководството на Столична община. Той отбеляза,  че от 10 години най-големият проблем на столицата е почистването на шахтите и канализацията и ако кметът не докаже, че може да управлява града с друго освен с пиар, да се оттегли и да освободи всички от собствената си буря. Паргов настоя да се проведе  извънредна сесия на Столичния общински съвет, на която Йорданка Фандъкова до обясни какви мерки предприема и как се готви за превенцията на природни явления. „София вчера за пореден път се превърна във Венеция. От една година има изявления на Столична община, че климатът е виновен за всичко“, коментира Паргов и отбеляза, че град от мащаба на София, с претенции на европейска столица, която в момента е столица на страна, председателстваща ЕС, похарчила милиони евра, няма как да продължава да бъде управлявана с пиар и с формални планове.\r\nЛидерът на столичните социалисти заяви, че БСП – София иска увеличаване на екипите, на свързаността, ангажиране на доброволци и чистене и, че освен това настоява за ревизия на ремонта на „Лъвов мост“, който струва 22 млн. лв.", "date": "2018.06.20", "title": "София се възстановява след пороя (ОБЗОР)"}
{"url": "http://www.focus-news.net/news/2018/06/20/2536003/vzglyad-husitite-zagubiha-vazhna-bitka-no-ostanaha-kosteliv-oreh.html", "text": "Арабската коалиция начело със Саудитска Арабия от втория опит взе с щурм летището на йеменския град Ходейда. Но главната цел – едноименният град на Червено море – засега остава под контрола на хуситите. В Рияд са уверени, че вземането на това пристанище ще лиши шиитските бунтовници от иранските оръжейни доставки. За това, дали успехът на арабите е преломен момент в йеменската война и възможно ли е все още мирно разрешение на конфликта, се разсъждава в материал на руското издание „Взгляд“, представен без редакторска намеса.\r\nБойците от арабската коалиция, оглавявана от Саудитска Арабия и ОАЕ (Обединените арабски емирства), във вторник сутринта влязоха на територията на летището на пристанищния град Ходейда. След ожесточени боеве с контролиращите града йеменски бунтовници – хусити от движението „Ансар Аллах“ операцията е била завършена успешно благодарение на предприет от коалиционните войски щурм, както съобщиха пред Reuters военни източници.\r\nОперация „Златна победа“ на проправителствените сили в Йемен с поддръжката на арабската коалиция започна в средата на миналата седмица. Главната й цел е превземането на пристанището Ходейда на Червено море, което да ознаменува окончателния разгром на хуситите и да осигури морското съдоходство в пролива Баб ел Мандеб. Засега арабите не успяха да я постигнат, независимо от успешното вземане на летището.\r\nПреди началото на настъплението министъра на външните работи на ОАЕ Анвар Гаргаш предложи на хуситите с ултимативен тон да изтеглят силите си от града в течение на два дни, но „Ансар Аллах“ отказаха.  В последствие, в събота, коалицията докладва, че е взела летището, но хуситите, заемащи позиции на юг и изток от аеропорта, осъществиха мощен натиск и върнаха летището под свой контрол.\r\nИнтересно е, че формално поддържащите арабите САЩ преди щурма отказаха да помогнат на коалицията с разузнавателна информация, както и да изпратят дронове. Нещо повече, Вашингтон даже не поиска да помогне с разминирането на водите около пристанището на Ходейда. Но вместо американците такава помощ се съгласи да предостави Франция.\r\nХодейда се смята за второто по важност пристанище в Йемен след Аден, където  се базира легитимното правителство на страната. Това също допринася за стратегическата важност, която му отдават арабите. Но да се преувеличава значението на Ходейда също не си струва.\r\nСтаршият научен сътрудник от Института по източни изследвания Сергей Серебров е убеден, че успехите на арабската коалиция далеч не означават стратегическа победа. „Ходейда играе ролята на прозорец за големите територии, контролирани от алианса между хуситите от „Ансар Аллах“ и ядрото на бившата партия „Всеобщ народен конгрес“ (ВНК), където живее 80% от населението на страната“, обясни той пред вестник „Взгляд“.\r\nНапомняме, че коалицията начело със Саудитска Арабия редовно нанася удари по териториите на Йемен, заемани от хуситите. Войната продължава от март 2015 година, когато арабската коалиция за първи път нахлу на йеменска територия под предлога, че иска да върне властта на президента на страната Абдрабу Мансур Хади, който получи убежище в Саудитска Арабия. Независимо от тригодишните усилия на арабите, хуситите продължават да държат не само столицата Сана, но и около 20% от територията на страната, на която живее по-голямата част от населението.\r\nВостоковедът, доктор на историческите науки Павел Густерин смята, че успешното взимане на летището изобщо не означава, че арабите ще могат и в бъдеще да решават поставените задачи да разгромят хуситите. „Коалицията разчиташе, че ще успее бързо да сломи съпротивата на хуситите, но те се оказаха костелив орех. Това можеше да се предвиди, имайки предвид дългото военно минало на Йемен“, заяви Густерин.\r\nСпоред неговата прогноза, хуситите могат да се съпротивляват на саудитската коалиция още дълго време. „Дори взимането на Ходейда няма да промени кардинално ситуацията и това няма да е прелом в борбата. На своя територия хуситите могат да воюват още много дълго, благодарение на своята маневреност на територията на собствената си страна“, отбеляза той.\r\nСтрува си да се отбележи, че в йеменската война за арабите нещата не са съсредоточени само в хуситите, колкото в стоящите зад тях сили. В тази връзка, бившият президент на Йемен Али Абдула Салех обвини шиитските бунтовници, че изпълняват политическите поръчки на Иран. Густерин отбеляза също: „На територията на Йемен борбата не се води със самите хусити, а с поддържащия ги Иран“. И тук се появява още един фактор, заради който Ходейда има толкова голямо значение за арабите. От коалицията твърдят, че през това пристанище бунтовниците получават оръжие и боеприпаси от Иран, включително балистични ракети, с които може да се обстрелва територията на Саудитска Арабия.\r\nНезависимо от това, Густерин е уверен, че даже преминаването на Ходейда в ръцете на коалицията няма да означава пълно прекъсване на доставките на оръжия от Иран. Хуситите имат натрупани огромни арсенали, които ще им стигнат за дълго време. Освен това може да съществуват резервни канали за доставки, подчерта той.\r\nВъобще, успехът на международната коалиция зависи от настъпателния потенциал на Саудитска Арабия, от нейната способност „да унищожава хора и техника“, уверен е експертът. При това, според неговото мнение, „саудитската монархия не получава никакви дивиденти“, тъй като борбата е класическо проявление на студената война. За Рияд и Техеран това е по-скоро въпрос на престиж – никой от тях не иска да губи своя авторитет.\r\nСамо че цената на този престиж е огромно количество жертви сред гражданското население. Според данните на ООН, от пролетта на 2015 година в Йемен са загинали близо 6400 мирни жители, а още повече от 10 хиляди са пострадали, като по-голямата част са жертви на ударите на арабската коалиция.\r\nНо американците, така активно крещящи за жертвите в Сирия и приписващи ги ту на правителството на Асад, ту на Русия, не вдигат толкова шум за Йемен. Защото, според техните думи, арабската коалиция трудно нанася удари „с необходимото ниво на точност и предпазливост“, за да се избегнат жертви сред мирното население.\r\nА ето, че Съветът за сигурност на ООН през миналата седмица предупреди, че съществува риск от влошаване на хуманитарната ситуация в Йемен, след като пристанището на Ходейда бе блокирано. \r\n„Това е единственият канал за доставка на хуманитарна помощ. Неговото блокиране може да предизвика хуманитарен колапс и съответстваща ескалация на конфликта и излизането му извън пределите на Йемен“, подчерта Сергей Серебров. Във връзка с това, експертът е убеден, че проведената арабска операция е целяла основно да се премине към преговорен процес под натиск.\r\n„Преговорите са възможни. Единствената страна, която е против преговорите е арабската коалиция, защото те не искат да сядат на масата за преговори с хуситите. Самите шиитски бунтовници са готови и отдавна предлагат това“, отбеляза Серебров, като добави, че преговорите биха били възможни „ако Съветът за сигурност на ООН вземе такова решение.\r\nА пък Павел Густерин смята, че разрешаването на конфликта чрез преговори е на практика нереализируем сценарий, защото в този случай Саудитска Арабия фактически ще признае своето поражение. „Те не нахлуха там, за да седнат на масата за преговори с хуситите. Саудитите се нуждаят от триумфална победа“, заключи събеседникът.\r\nПревод и редакция:", "date": "2018.06.20", "title": "„Взгляд“: Хуситите загубиха важна битка, но останаха „костелив орех“"}
{"url": "http://www.focus-news.net/news/2018/06/20/2536008/krayniyat-srok-za-protsesa-po-brezkit-e-oktomvri-2018-g-obzor.html", "text": "Крайният срок, в който трябва да се затворят всички текстове по споразумението за Брекзит, е октомври 2018 г. Това коментира вицепремиерът и министър на външните работи Екатерина Захариева. Тя обясни, че  в началото на следващата година това споразумение трябва да бъде ратифицирано от парламента във Великобритания и одобрено от Европейския парламент. По думите ѝ остават да се договорят още 25 % по споразумението, като най-спорна точка е въпросът за Ирландия и Северна Ирландия. Министърът отчете, че Брезкит означава напускане на над 750 договора и споразумения от страна на Великобритания. Тя поясни, че 90% от споразуменията на страната ни с Великобритания са отпреди 1989 г. Според Захариева е важно административните процедури за гражданите на ЕС, които са решили да живеят във Великобритания след Брезкит, да не бъдат тежки, скъпи и бюрократични. \r\nЗахариева бе част от дискусия на тема „Въздействието на Брекзит върху България – Какво ще се промени и какво ще остане същото“. В дискусията се включиха още посланикът на Великобритания в България н. пр. Ема Хопкинс и Ивайло Калфин от Българската чийвнинг асоциация. Ема Хопкинс заяви, че вече 75% от споразумението за Брезкит е договорено и остават още 25% от него. Тя изрази надежда до октомври дебатите да бъдат затворени. Ивайло Калфин пък изрази надежда процесът по Брезкит да завърши добре и за ЕС, и за Великобритания. Калфин посочи, че няма да има тотално прекъсване на отношенията между Великобритания и ЕС. \r\nДеница КИТАНОВА", "date": "2018.06.20", "title": "Крайният срок за процеса по Брезкит е октомври 2018 г. (ОБЗОР)"}
{"url": "http://www.focus-news.net/news/2018/06/20/2536009/publichen-debat-za-tova-dali-poslaniyata-na-institutsiite-na-evropeyskiya-sayuz-uspyavat-da-dostignat-do-grazhdanite-se-provede-v-sofiya-obzor.html", "text": "Публичен дебат за това дали посланията на институциите на Европейския съюз успяват да достигнат до гражданите се проведе в София. Дискусията беше под надслов „ЕС, ЕК, ЕИФ - Е, И? Как да (не)комуникираме по европейски теми\" и в нея участие взеха ръководителят на Представителството на Европейската комисия в България Огнян Златев, съветникът генерална дирекция „Комуникации“ в Европейската комисия Робърт Солтиг и д-р Ралица Ковачева, преподавател към Факултета по журналистика и масови комуникации в СУ \"Св. Климент Охридски\". Те се обединиха около тезата, че гласът на гражданите винаги се е чувал в ЕС и това ще продължава да бъде така. \r\n„Парламентите на отделните държави могат да оказват известен натиск върху Европейската комисия, така че гласът на гражданите на ЕС винаги се чува. Но Европа трябва да бъде обект на много широк дебат. Дебат, който трябва да бъде убедителен. Трябва да участваме много по-активно в дискусии – особено онези хора, които не са убедени в смисъла за гласуването за нов европейски парламент“, коментира Солтинг.Огнян Златев посочи, че случаят с българската крава Пенка, която премина незаконно границата на Съюза и прекара няколко дни на сръбска територия, е показал, че ЕС има правила, които са направени така, че да служат на хората. „Естествено, че правилата са създадени, за да могат да предпазват интересите на мнозинството, но винаги я има и човешката страна на въпроса и съм безкрайно доволен за постигнатото разрешение на случая. Това е добър пример, че имаме правила, които са спазват“, каза още той и уточни, че поуката е, че ЕС успява да запази интересите на хората и едновременно с това да отговори на нуждите на отделния гражданин.\r\nНа въпрос как ЕК следи за изпълнението на европейските проекти, Златев отговори: „Европейската комисия не е пъдар и не може да следи за всеки един европейски проект, отговорността за това как се изразходват средствата е на всяка държава. Ние проверяваме всеки един сигнал, който получаваме, и по най-бързия начин го изпращаме на съответните служби – било то на ЕК, било то на българската администрация. Това, което зависи от нас, ние го правим добросъвестно“. \r\nВъв връзка с начините на разпространение на европейските идеи сред гражданите, Златев обясни: „Опитахме се да направим шофьорите на таксита посланици на европейската идея, но се оказа, че не можем да намерим достатъчно интелигентни шофьори на таксита. Но се оказа, че във Франция например това може да се случи с фризьорки и козметички“. Той допълни, че трябва още от училище да се възпитава у младите хора европейски дух, а не те да бъдат оставяни под влиянието на телевизии от други континенти. „Няма как обаче да се създаде общоевропейска телевизия, защото това би било директна намеса в свободния пазар“, отговори Златев на запитване дали се разглежда такава възможност.\r\nОбект на дискусия беше и темата за предложението за нова многогодишна финансова рамка на ЕС. Златев обясни, че тя ще накара държавите-членки да поемат повече отговорност. „Ние сме в съвсем нов и различен исторически момент от онзи, когато ЕС е бил създаден. За тези повече от 60 г. нещата са се променили, сменили са се поколенията. И младите хора приемат всичко за даденост. Но трябва да си припомним, че ние сами носим отговорност за света около себе си. Затова бюджетът, който е предложен от ЕС, е да се поеме повече отговорност“, коментира той и посочи, че тепърва предстои защитаването на този бюджет. „Но по начина, по който е предложена новата рамка, можем да кажем, че България ще бъде облагодетелствана“, каза Златев и обясни, че около 8% повече са средствата, предвидени за страната ни.\r\nВ публичния дебат взеха участие десетки граждани на София. Огнян Златев уточни, че предстои провеждането на подобни дискусии в цялата страна през юли и август.\r\nЦветилена СИМЕОНОВА", "date": "2018.06.20", "title": "Публичен дебат за това дали посланията на институциите на Европейския съюз успяват да достигнат до гражданите се проведе в София (ОБЗОР)"}
{"url": "http://www.focus-news.net/news/2018/06/20/2536010/kragovata-ikonomika-e-edna-ot-tselite-na-es-za-ustoychivoto-badeshte-na-planetata-obzor.html", "text": "Кръговата икономика е една от целите на ЕС за устойчивото бъдеще на планетата. Това стана ясно по време на Деветия национален зелен форум, който тази година е под надслов „100% кръгова икономика – споделена цел, споделена отговорност“. Участие в него взеха министърът на околната среда и водите Нено Димов, заместник-кметът на София по направление „Зелена система, екология и земеползване“ Йоана Христова и представители на българския бизнес.\r\nМинистър Нено Димов посочи, че най-важното условие, за да успеем да създадем кръгова икономика, е първо да променим мисленето си. „Кръгова икономика - това са две думи, които като че ли влязоха в много широка употреба напоследък, но тези, които ги използват, може би не вникват в техния смисъл. Влагането на ресурсите и изтичането на енергията да бъдат сведени до минимум – това е в основата на идеята на тази икономика. Само че, за да стигнем до там, трябва да си дадем идея на какво е базирана нашата икономика – тя е суровинна, създава се продукт, който влиза в употреба, и след това се изхвърля“, каза още той и уточни, че това е права линия и идеята на кръговата композиция е да я затвори. „Един от съществените елементи е, че пластмасите имат молекули, които са опасни, и те трябва да бъдат извлечени при рециклирането. Защото ако останат там, те се връща отново. И това е едно от най-големите предизвикателства – как да премахнем това, което знаем, че е опасно, а останалото да продължи да се употребява“, обясни министър Димов.  Той посочи и кои са основните цели на кръговата икономика. „Първото е предотвратяването на упадък – тоест, така да бъде направен продуктът, че да не се превръща в упадък. Второто е да бъде направен животът на един продукт така, че да може той да се ремонтира. След това идва рециклирането – когато стигне на етап рециклиране, отделните елементи от продукта трябва лесно да могат да бъдат отделяни. Ако никое от тези неща не може да бъде направено, идва изгарянето. И последното е депонирането. Поглеждайки тази йерархия, ще видим, че целите, които си поставя ЕС – да постигне 10% депониране, се вписват идеално в концепцията за кръгова икономика“, коментира министър Димов. Той посочи, че много пъти човечеството се е изправяло пред такива големи предизвикателства. „Нямам кристална топка и не знам какво ще стане. Но според мен някога в бъдещето кръговата икономика ще бъде нещо като овладяването на огъня за човечеството“, каза още той.\r\nЗам.-кметът на София Йоана Христова посочи, че когато говорим за кръгова икономика, трябва да мислим за няколко неща и винаги да се водим от най-големия риск. „А той е да изпаднем в невъзможност да използваме отново продуктите за повторна употреба, те да попаднат на депо и в това депо да не бъдат депонирани по правилния начин. Този риск трябва да успеем да го елиминираме и основните ни процеси трябва да бъдат насочени най-вече към намаляване на процента на депонирани отпадъци. От едната страна, трябва да е превенцията, а от другата нека да бъде и последващото използване, рециклирането, оползотворяването и, дай Боже, в един момент да успеем нито един тон да не го закараме на депо. Вярвам, че иновациите технологично се появяват в правилния момент и че това ще се случи“, каза още Христова. Тя посочи, че в момента 16% отпадъци на софиянци отиват на депо. „И се надяваме да паднат под 10% и работим за това. Така, както например Великобритания, Дания и Швеция оползотворяват своите отпадъци – там процентите са между 4 и 6“, обясни Христова.\r\nЦветилена СИМЕОНОВА", "date": "2018.06.20", "title": "Кръговата икономика е една от целите на ЕС за устойчивото бъдеще на планетата (ОБЗОР)"}
{"url": "http://www.focus-news.net/news/2018/06/20/2536011/afp-oon-sazhalyava-che-sasht-sa-izlezli-ot-saveta-za-choveshkite-prava.html", "text": "Генералният секретар на ООН Антонио Гутериш в сряда изрази съжалението относно решението на САЩ да напуснат Съвета на ООН по човешките права, като заяви, че би предпочел Вашингтон да не е взимал подобно решение, предава AFP.\r\n„Съветът на ООН по човешките права играе много важна роля за насърчаването и защитата на човешките права по целия свят“, заяви Гутериш чрез писмено съобщение.\r\nПревод и редакция:", "date": "2018.06.20", "title": "AFP: ООН съжалява, че САЩ са излезли от Съвета за човешките права"}
{"url": "http://www.focus-news.net/news/2018/06/20/2536012/ria-novosti-mishki-izgrizaha-banknotite-v-indiyski-bankomat.html", "text": "Мишки изгризаха банкноти на стойност над 15 хиляди евро, заредени в банкомат в Индия, пише India Today, предава РИА Новости.\r\nСъобщава се, че банкоматът е спрял да работи на 20 май. След няколко седмици, на 11 юни, сътрудници на банката са решили да отворят и проверят апарата отвътре. Оказало се, че голямо количество пари са унищожени от мишки, които са изгризали банкнотите.\r\nОбщо в банкомата са били заредени 948 хиляди рупии (около 37 хиляди евро). Апаратът е бил напълнен основно с банкноти с номинал 500 и 2000 рупии. Сега обстоятелствата по делото са предадени на полицията, която провежда разследване.\r\nПревод и редакция:", "date": "2018.06.20", "title": "РИА Новости: Мишки изгризаха банкнотите в индийски банкомат"}
{"url": "http://www.focus-news.net/news/2018/06/20/2536013/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ръководителят на службата за забавление на Саудитска Арабия Ахмад ал Хатиб беше уволнен във вторник след скандал около представление на руска циркова трупа, включваща танцьорки и изпълнителки на трапец, облечени в клинове, пише електронното издание на британския вестник The Times.\r\nХатиб, който трябваше да промени мрачния имидж на Кралството и да осигури забавления за младото поколение в страната бе отстранен с кралски декрет, което, според вестникът, е ясен сигнал, че има лимит доколко далеч и колко бързо могат да вървят социалните реформи в Рияд.\r\nЦиркът, за който се предполага, че е руски, е бил поканен в столицата, но за разлика от предишните си участия не е променил представяните номера – или, най-малкото, не достатъчно за група млади мъже, които публикуваха видеоклип с критични коментари в „Ютуб“.\r\nФилмчето започва с изпълнителка, пуснала свободно русата си коса и носеща розов клин. Други извадки показват изпълнители на трапец от двата пола, както и танцов номер на мъже и жени в облекло, което някъде другаде би могло да се счете за традиционна руска рокля, но за разбиранията на Саудитска Арабия тя показва неприлично разголени крака в чорапогащи.\r\nМъжете, повечето от които изглеждат млади и модно облечени в черни костюми и с гелосани коси, казват, че външният вид на жените е „оскърбление за традиционните ценности“.\r\n*** Гърция, най-вероятно, ще получи допълнителни 15 милиарда евро от съюзниците си в еврозоната, за да не фалира заради дълга си на стойност 226,36 милиарда евро, докато се готви да излезе от третата кредитна прогрма през август, а Германия предвожда усилията за стабилизиране на Атина, пише британското евроскептично издание The Daily Express.\r\nВисокопоставен представител на германското правителство е потвърдил, че членовете на еврозоната разглеждат начини за стабилизиране на Гърция, докато тя се готви да се върне на пазара на облигации, за да получи заеми, които да отидат впоследствие за публични разходи, обяснява вестникът.\r\nФинансовите министри от еврозоната ще обсъдят какви отстъпки могат да направят на Гърция в четвъртък, за да бъдат сигурни, че страната може да се върне към пазарно финансиране след осем години на заеми от правителствата от еврозоната.\r\nГърция е взела 326 милиарда евро от европейските страни и МВФ (Международния валутен фонд) и сега министрите смятат да оставят на Атина достатъчно пари, за да не тегли нови кредити през следващите от 18 до 24 месеца.\r\nПредставителят на германското правителство е заявил, че допълнителните средства ще дойдат от неизползваните фондове на третия кредитен пакет.\r\nНезависимо от това, потенциалните кредитори разбираемо искат гаранции от еврозоната, че Гърция няма да се върне към безразборно харчене, което доведе икономиката й на ръба на колапса през 2009-а година.\r\nСпоред един гръцки политик, Гърция си е помогнала в това да убеди международните кредитори да я освободят от продължаващото години финансово унижение с това, че премиера Алексис Ципрас е постигнал сделка с македонския си колега Зоран Заев за разрешаване на спора за името на бившата югорепублика.\r\nВ понеделник, в интервю пред местната телевизия „Скай“, спорният депутат Димитрис Каменос заяви: „Дали Гърция ще получи облекчение на дълговете зависеше от това дали ще даде името на Македония“.\r\nГоворителят на „Независимите гърци“ (АНЕЛ), участваща в управляващата коалиция, Теодорос Тосунидис обаче опроверга това, като заяви: „Никога не е имало зависимост между процеса за разрешаване на спора за името и преговорите по финансовите въпроси в рамките на ЕС. Каменос очевидно се опитва да свърже тези неща, за да оправдае действията си“.\r\nИзданието обяснява, че въпросният политик бе изключен от редиците на „Независимите гърци“, след като миналата седмица подкрепи вот на недоверие срещу правителството и обясни, че договора за името е направен в полза на кредитни облекчения от Брюксел.\r\n***Министърът на вътрешните работи на Италия Матео Салвини се разпореди всички цигани в страната да бъдат регистрирани, за да може „неиталианците“ сред тях да бъдат екстрадирани и това изглежда като фашизъм, пише британското крайно-ляво издание Morning Star в материал, представен без редакторска намеса.\r\nТова не е неочаквано действие от лидера на „Лигата“. Салвини нееднократно е призовавал за „сравняване със земята“ на циганските катуни.\r\nОпозиционните депутати са прави да сравняват замисления регистър – който, както казва вътрешният министър на Италия, ще бъде подготвен, след като се направи „досие на циганския въпрос“ – с расовите закони на Мусолини, но е малко вероятно това да стресне Салвини – който през годините никога не е крил възхищението си от идеолога на фашизма и винаги е възхвалявал „отдадеността за делото на Италия“ на диктатора.\r\nСмразяващата забележка, че „за съжаление“ някои от циганите ще се окажат италианци, което означава, че ще бъде невъзможно те да бъдат депортирани, предполага, че регистърът може да е само първата стъпка.\r\nЩе бъде криминално безотговорно да се подцени нуждата от това да бъде победено предложението на Салвини.\r\nОсвен очевидната важност на това да се защити италианската циганска общност от унижение, депортация и насилие, обръщането на Италия към расисткото дясно е част от по-широк контекст.\r\nАнтициганския расизъм в голяма част от европейските страни е рутинен – Джереми Корбин предупреждаваше години преди да стане лидер на Лейбъристката партия, че притесненията над ромите и другите пътуващи общности често се възприемат като „приемлива“ форма на расизъм – и ако регистърът бъде направен е много вероятно той да бъде последван от подобни мерки в други страни, управлявани от крайно-десни правителства, включително Австрия, Полша, Унгария и Украйна.\r\nДокато социалдемократическите партии на континента се разпаднаха, в много случаи, оставяйки анти-системната кауза на десните, Великобритания засега изостава от модата. Олевяването на Работническата партия при Корбин я постави в позиция да предизвика статуквото и да предложи шанс за реална промяна на хората, които виждат, че системата не работи, както и да подобри представянето си на избори и да осигури това крайно-дясното да остане непопулярно по европейските стандарти.", "date": "2018.06.20", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/06/20/2536014/moskovskiy-komsomolets-palestintsi-obstrelyaha-teritoriyata-na-izrael-v-otgovor-na-vazdushni-udari.html", "text": "Пресслужбата на израелското Министерство на отбраната съобщи за обстрели над територията на страната откъм позициите на палестинските бойци, в отговор на въздушни удари на ВВС на Израел по Ивицата Газа, пише руското издание „Московский комсомолец“.\r\n„В Южен Израел са фиксирани пет изстреляни ракети от Ивицата Газа по територията на израел след въздушен удар, нанесен от израелските ВВС в отговор на горящи хвърчила с експлозиви, които палестинците пускат в опит да предизвикат пожар“, се казва в съобщението.\r\nПревод и редакция:", "date": "2018.06.20", "title": "„Московский комсомолец“: Палестинци обстреляха територията на Израел в отговор на въздушни удари"}
{"url": "http://www.focus-news.net/news/2018/06/20/2536016/sport-rusnatsite-podobriha-dva-rekorda-na-macha-s-egipet.html", "text": "Националният отбор на Русия подобри два рекорда при успеха си с 3:1 над Египет. След победите в първите си два мача на Световното „Сборная“ има 6 точки и голова разлика 8:1, което, както отбелязаха статистиците е най-доброто начало на страна домакин в първите две срещи. През 1934 година Италия също вкарва 8 гола в два мача, но допуска и две попадения в собствената си врата, а по-късно стига и до първата от четирите си световни титли. На срещата на „Санкт Петербург Арена“ присъстваха 64 468 хиляди души, което е рекорд за новия стадион на местния Зенит.", "date": "2018.06.20", "title": "Спорт: Руснаците подобриха два рекорда на мача с Египет"}
{"url": "http://www.focus-news.net/news/2018/06/20/2536017/sport-rodzhar-federer-pobedi-s-20-seta-alyazh-bedene-na-starta-v-hale.html", "text": "Световният номер едно Роджър Федерер победи с 2:0 сета Аляж Бедене в мач от първия кръг на турнира в Хале – Германия, където защитава титлата си от миналата година. Това е 17-а поредна победа на трева за швейцареца, като серията му започна миналата година именно на този турнир, който е печелил общо девет пъти. В следващия кръг той ще играе срещу Беноа Пер, който елиминира Стийв Джонсън с 2:0 сета.", "date": "2018.06.20", "title": "Спорт: Роджър Федерер победи с 2:0 сета Аляж Бедене на старта в Хале"}
{"url": "http://www.focus-news.net/news/2018/06/20/2536015/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Арабската коалиция начело със Саудитска Арабия от втория опит взе с щурм летището на йеменския град Ходейда. Но главната цел – едноименният град на Червено море – засега остава под контрола на хуситите. В Рияд са уверени, че вземането на това пристанище ще лиши шиитските бунтовници от иранските оръжейни доставки. За това, дали успехът на арабите е преломен момент в йеменската война и възможно ли е все още мирно разрешение на конфликта, се разсъждава в материал на руското издание „Взгляд“, представен без редакторска намеса.\r\nБойците от арабската коалиция, оглавявана от Саудитска Арабия и ОАЕ (Обединените арабски емирства), във вторник сутринта влязоха на територията на летището на пристанищния град Ходейда. След ожесточени боеве с контролиращите града йеменски бунтовници – хусити от движението „Ансар Аллах“ операцията е била завършена успешно благодарение на предприет от коалиционните войски щурм, както съобщиха пред Reuters военни източници.\r\nОперация „Златна победа“ на проправителствените сили в Йемен с поддръжката на арабската коалиция започна в средата на миналата седмица. Главната й цел е превземането на пристанището Ходейда на Червено море, което да ознаменува окончателния разгром на хуситите и да осигури морското съдоходство в пролива Баб ел Мандеб. Засега арабите не успяха да я постигнат, независимо от успешното вземане на летището.\r\nПреди началото на настъплението министъра на външните работи на ОАЕ Анвар Гаргаш предложи на хуситите с ултимативен тон да изтеглят силите си от града в течение на два дни, но „Ансар Аллах“ отказаха.  В последствие, в събота, коалицията докладва, че е взела летището, но хуситите, заемащи позиции на юг и изток от аеропорта, осъществиха мощен натиск и върнаха летището под свой контрол.\r\nИнтересно е, че формално поддържащите арабите САЩ преди щурма отказаха да помогнат на коалицията с разузнавателна информация, както и да изпратят дронове. Нещо повече, Вашингтон даже не поиска да помогне с разминирането на водите около пристанището на Ходейда. Но вместо американците такава помощ се съгласи да предостави Франция.\r\nХодейда се смята за второто по важност пристанище в Йемен след Аден, където  се базира легитимното правителство на страната. Това също допринася за стратегическата важност, която му отдават арабите. Но да се преувеличава значението на Ходейда също не си струва.\r\nСтаршият научен сътрудник от Института по източни изследвания Сергей Серебров е убеден, че успехите на арабската коалиция далеч не означават стратегическа победа. „Ходейда играе ролята на прозорец за големите територии, контролирани от алианса между хуситите от „Ансар Аллах“ и ядрото на бившата партия „Всеобщ народен конгрес“ (ВНК), където живее 80% от населението на страната“, обясни той пред вестник „Взгляд“.\r\nНапомняме, че коалицията начело със Саудитска Арабия редовно нанася удари по териториите на Йемен, заемани от хуситите. Войната продължава от март 2015 година, когато арабската коалиция за първи път нахлу на йеменска територия под предлога, че иска да върне властта на президента на страната Абдрабу Мансур Хади, който получи убежище в Саудитска Арабия. Независимо от тригодишните усилия на арабите, хуситите продължават да държат не само столицата Сана, но и около 20% от територията на страната, на която живее по-голямата част от населението.\r\nВостоковедът, доктор на историческите науки Павел Густерин смята, че успешното взимане на летището изобщо не означава, че арабите ще могат и в бъдеще да решават поставените задачи да разгромят хуситите. „Коалицията разчиташе, че ще успее бързо да сломи съпротивата на хуситите, но те се оказаха костелив орех. Това можеше да се предвиди, имайки предвид дългото военно минало на Йемен“, заяви Густерин.\r\nСпоред неговата прогноза, хуситите могат да се съпротивляват на саудитската коалиция още дълго време. „Дори взимането на Ходейда няма да промени кардинално ситуацията и това няма да е прелом в борбата. На своя територия хуситите могат да воюват още много дълго, благодарение на своята маневреност на територията на собствената си страна“, отбеляза той.\r\nСтрува си да се отбележи, че в йеменската война за арабите нещата не са съсредоточени само в хуситите, колкото в стоящите зад тях сили. В тази връзка, бившият президент на Йемен Али Абдула Салех обвини шиитските бунтовници, че изпълняват политическите поръчки на Иран. Густерин отбеляза също: „На територията на Йемен борбата не се води със самите хусити, а с поддържащия ги Иран“. И тук се появява още един фактор, заради който Ходейда има толкова голямо значение за арабите. От коалицията твърдят, че през това пристанище бунтовниците получават оръжие и боеприпаси от Иран, включително балистични ракети, с които може да се обстрелва територията на Саудитска Арабия.\r\nНезависимо от това, Густерин е уверен, че даже преминаването на Ходейда в ръцете на коалицията няма да означава пълно прекъсване на доставките на оръжия от Иран. Хуситите имат натрупани огромни арсенали, които ще им стигнат за дълго време. Освен това може да съществуват резервни канали за доставки, подчерта той.\r\nВъобще, успехът на международната коалиция зависи от настъпателния потенциал на Саудитска Арабия, от нейната способност „да унищожава хора и техника“, уверен е експертът. При това, според неговото мнение, „саудитската монархия не получава никакви дивиденти“, тъй като борбата е класическо проявление на студената война. За Рияд и Техеран това е по-скоро въпрос на престиж – никой от тях не иска да губи своя авторитет.\r\nСамо че цената на този престиж е огромно количество жертви сред гражданското население. Според данните на ООН, от пролетта на 2015 година в Йемен са загинали близо 6400 мирни жители, а още повече от 10 хиляди са пострадали, като по-голямата част са жертви на ударите на арабската коалиция.\r\nНо американците, така активно крещящи за жертвите в Сирия и приписващи ги ту на правителството на Асад, ту на Русия, не вдигат толкова шум за Йемен. Защото, според техните думи, арабската коалиция трудно нанася удари „с необходимото ниво на точност и предпазливост“, за да се избегнат жертви сред мирното население.\r\nА ето, че Съветът за сигурност на ООН през миналата седмица предупреди, че съществува риск от влошаване на хуманитарната ситуация в Йемен, след като пристанището на Ходейда бе блокирано. \r\n„Това е единственият канал за доставка на хуманитарна помощ. Неговото блокиране може да предизвика хуманитарен колапс и съответстваща ескалация на конфликта и излизането му извън пределите на Йемен“, подчерта Сергей Серебров. Във връзка с това, експертът е убеден, че проведената арабска операция е целяла основно да се премине към преговорен процес под натиск.\r\n„Преговорите са възможни. Единствената страна, която е против преговорите е арабската коалиция, защото те не искат да сядат на масата за преговори с хуситите. Самите шиитски бунтовници са готови и отдавна предлагат това“, отбеляза Серебров, като добави, че преговорите биха били възможни „ако Съветът за сигурност на ООН вземе такова решение.\r\nА пък Павел Густерин смята, че разрешаването на конфликта чрез преговори е на практика нереализируем сценарий, защото в този случай Саудитска Арабия фактически ще признае своето поражение. „Те не нахлуха там, за да седнат на масата за преговори с хуситите. Саудитите се нуждаят от триумфална победа“, заключи събеседникът.\r\n*** Властите в Ирак определиха поредните парламентарни избори в страната на 10-12 май като пример за постъпателното движение на близкоизточната държава по демократическия път. Сред аргументите бяха първото в историята на Ирак електронно гласуване, високият процент на кандидатите-жени, големият брой регистрирани партии и движения. На практика обаче работата първо се обърна в конфуз, след това в скандал, а накрая последва поредната остра вътрешнополитическа криза, пише Антон Веселов в материал за електронното издание на руското списание „Фонд за стратегическа култура“, представен без редакторска намеса.\r\nВ хода на изборите се развали електронната система, а процедурните нарушения и измамите се оказаха толкова масови, че резултатите от гласуването предизвикаха резки протести. Редица политически блокове, включително големи и влиятелни партии, поискаха ново преброяване на гласовете, в резултат от което се разрази остра дискусия. На 6 юни, под нарастващия натиск, иракският парламент взе решение за разформироване на Висшата независима избирателна комисия, да се направи ръчно преброяване на гласовете и да се анулират резултатите от гласуването на военнослужещите в кюрдските сили „Пешмерга“.\r\nТакъв обрат на събитията не можеше да не предизвика реакциите на тези, които според резултатите от изборите заеха водещи позиции и сега губят всички шансове за успех. Муктада Садър, лидер на блока „Сайрун“, който заяви веднага след изборите, че при никакви условия няма да води коалиционни преговори с блока „Фатх“ на Хади ал Амери, алианса „Държава на законността“ на бившия премиер Нури ал Малики и „Патриотическия съюз на Кюрдистан“, само след три седмици промени кардинално своята позиция и сключи съюз с „Фатх“, а освен това подписа споразумение за съвместна работа с движение „Хихма“, начело с Омар ал Хаким.\r\nПоказателно е, че двете най-големи кюрдски партии (ДПК и ПСК) приветстваха съюза на радикалните шиитски лидери и това също е резултат от работата на иранския генерал Касем Сюлеймани. Муктада Садър, Хади ал Амери и Омар ал Хаким са известни със своя антиамериканизъм и връзките си с Иран. Силно безпокойствие във Вашингтон бе предизвикано и от факта, че блока „Фатх“ зае първо място в провинция Басра, а „Сайрун“ – в Багдад (където коалиция „Победа“ на премиера ал Абади се оказа чак на пето място).\r\nМинистър-председателят Хайдер ал Абади призна съществуването на „някои проблеми“, но се изказа против нови избори и разпускане на ЦИК: „Предлагам всички политически блокове да проведат среща на високо ниво непосредствено след края на Ид ал Фитр (след 18 юни) на място, което ще бъде определено по-късно с консултации“. Президентът на Ирак Фуад Масум оспори решението на парламента. Бившият външен министър и член на ръководството на „Демократическата партия на Кюрдистан“ Хошияр Зибари напомни, че срокът на пълномощията на сегашния парламент вече е изтекъл, затова той не може да променя закони и няма пълномощия да сменя членове на ЦИК и да ги заменя със съдии. Според мнението на Зибари, действията на парламента са противоконституционни. „Опасяваме се, че тези огромни нарушения ще имат сериозни последствия за сигурността, стабилността и гражданския мир в страната“.\r\nНезависимо от това, на 11 юни председателят на парламента Салим ал Джабури проведе среща с парламентарната комисия по правните въпроси, в хода на която е обсъждана следизборната криза. Говорителят на парламента потвърди, че ръчното преброяване на бюлетините трябва да започне в най-кратки срокове. И веднага след това се случи пожар в склада в Багдад, където се съхраняваха електронните урни за гласуване, пренесени тук от цялата страна (освен урните от кюрдската автономия, които се пазят в друг склад). Според данните на местното МВР, при палежа е използван бензин и значителна част от урните са унищожени от огъня. По подозрение за участие в деянието са арестувани 17 души. Хайдар ал Абади заяви, че пожарът е устроен от „терористически банди“ – и това след нееднократните тържествени уверения в пълния разгром на „Ислямска държава“ в Ирак.\r\nСлучващото се напомня на изборите през 2010 година, когато тогавашния премиер Нури ал Малики загуби, но остана на власт като преведе страната в режим на „ръчно управление“. В течение на няколко години работата на парламента бе фактически парализирана, в страната не се приемаше бюджет и други изключително важни закони, а изчезването от хазната на няколко десетки милиарда долара приписаха в графата на разходите за „стабилизация на обстановката и борба с тероризма“.\r\nСигурността в Ирак, както и по-рано, е на ниско ниво. На 8 юни бе извършен двоен терористичен атентат в Багдад, който отне най-малко 20 живота, а още 110 души бяха ранени. На 11 юни бе извършено нападение над блокпост на „шиитските опълченци“ в южната част на провинция Киркук – убити и ранени 12 души. На 13 юни бе обстрелян с миномети полевия лагер на пехотна бригада на иракската армия в района Кара-Тапа (провинция Дияла). Мохамед Омар, ръководител на местната щаб-квартира на партия „Патриотически съюз на Кюрдистан“ отбеляза, че в последно време силите на „Ислямска държава“ са се укрепили в района Хамрин дотолкова, че армията и полицията вече не могат да им се противопоставят. „По-рано ние пътувахме из населените места в този район даже и през нощта, но сега тези места са крайно опасни за посещение даже и през деня заради активността на „Ислямска държава“, призна чиновникът. Заедно с това обстановката далеч не е така критична, както в периода 2003-2010 година (периода на съпротивление на патриотическите сили срещу международната агресия) или през 2014-2016 година, когато правителството на Нури ал Малики провокира гражданска война и загуби около една трета от територията на страната.\r\nПри това в Багдад не обичат да говорят, че на територията на Ирак има чуждестранни военни бази, хиляди военнослужещи от различни страни, а Турция открито води бойни действия против „Работническата партия на Кюрдистан“ в районите Кандил, Махмур и Синджар в Северен Ирак. Миналата седмица генералният секретар на НАТО Йенс Столтенберг заяви: „НАТО и ЕС взеха решение да увеличат своето присъствие в Ирак. Мисията на ЕС ще се съсредоточи върху въпросите по обезпечаването на сигурността на гражданите (т.е. подготовката на кадри за полицията и спецслужбите). НАТО ще се занимава с подготовката на инструктори за армията“.\r\nСпоред думите на премиера на кюрдската автономия Неширван Барзани, „трябва да се създаде широк и всеобхватен алианс, за да се намери фундаментално решение на проблемите на Ирак, за да могат всички общности да се смятат за партньори в управлението на страната. На иракския народ трябва да се предоставят граждански, политически и социални права, както е предвидено в Конституцията“. Вярно, никой не може да каже точно, колко глави има в Конституцията на Ирак (139 или 140) и колко са провинциите в страната – 18 или 19.\r\nИрак – тази до сравнително неотдавна мощна регионална държава с огромни запаси от въглеводороди, развита промишленост и наука, образование и медицина, в резултат от въоръжено нашествие с директното съучастие на ООН беше върната десетилетия назад и изход от тази тежка криза не се вижда.\r\n***Държавната служба за статистика (ДСС) на Украйна обнародва данни на уебсайта си, според които числеността на населението на страната към 1 май възлиза на 42,3 милиона души. От ведомството отбелязват, че за първите четири месеца на 2018 година населението се е съкратило с 85,7 хиляди души, пише руското електронно издание EurAsia Daily.\r\nПри това, според статистиката на ДСС, броят на умрелите украинци превишава броят на родените почти два пъти: на 100 умрели се падат по 54 родени.\r\nУкрайна е на едно от последните места в Европа по демографски показатели. За това спомага не само високата смъртност и ниската раждаемост, но и постоянно нарастващата миграция.\r\nПо-рано външният министър на страната Павел Климкин заяви, че около 100 хиляди души емигрират от крайна всеки месец заради безвизовия режим с Европейския съюз. Не е много ясно, коментира руското издание, защо в Киев се радват толкова много на това, защото съгласно данните на ООН, към 2050 година населението на страната може да се съкрати до 36 милиона души.\r\nСъгласно данните на Центъра за икономически стратегии на Украйна, в момента трудови мигранти са 4 милиона граждани на страната. Но ако се вярва на руските източници, тези данни са занижени, тъй като точно толкова украинци работят само в Русия.\r\n***Пресслужбата на израелското Министерство на отбраната съобщи за обстрели над територията на страната откъм позициите на палестинските бойци, в отговор на въздушни удари на ВВС на Израел по Ивицата Газа, пише руското издание „Московский комсомолец“.\r\n„В Южен Израел са фиксирани пет изстреляни ракети от Ивицата Газа по територията на израел след въздушен удар, нанесен от израелските ВВС в отговор на горящи хвърчила с експлозиви, които палестинците пускат в опит да предизвикат пожар“, се казва в съобщението.", "date": "2018.06.20", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/06/20/2536018/sport-rusiya-na-praktika-si-osiguri-izlizane-ot-grupata-yaponiya-i-senegal-s-pobedi-v-grupa-n.html", "text": "Русия победи Египет с 3:1 в мач от втория кръг на Група „А“ на Световното първенство в Русия и на практика си осигури излизане от групата. \r\nВ Група „Н“ Япония победи Колумбия с 2:1, а със същия резултат Сенегал победи Полша.\r\nТенис. Григор Димитров записа първата си победа на трева за сезона. На турнира „Куинс“ в Лондон световният № 5 победи с 2:1 сета Дамир Джумхур от Босна и Херцеговина, в отделните части 6:3, 6:7, 6:3.\r\nВ следващия кръг ще играе срещу Новак Джокович, който нямаше проблеми срещу австралиеца Джон Милман – победа с 6:2, 6:1.", "date": "2018.06.20", "title": "Спорт: Русия на практика си осигури излизане от групата, Япония и Сенегал с победи в Група „Н“"}
{"url": "http://www.focus-news.net/news/2018/06/20/2536019/pregled-na-mezhdunarodnite-novini-do-6-chasa-agentsiya-fokus.html", "text": "Гърция може да стане не само свръзка между Китай и Европейския съюз, но и ключова част от китайския проект „Нов път на коприната“, заяви председателят на гръцкия парламент Никос Вуцис, който е на посещение в Пекин, предава гръцката информационна агенция АНА-МПА.\r\nГърция и Китай ще развиват своите двустранни връзки в икономиката, са се съгласили двете страни в хода на срещите между Вуцис и китайски официални лица във вторник.\r\nПредседателят на парламента в Атина е подчертал, че Гърция има „отлични отношения със страните от Северна Африка, Близкия Изток, Балканите и именно за това тя се смята за една от най-сигурните в Европа и е стълб на стабилността в по-широкия регион и може не само да стане връзка между Китай и ЕС, но и да бъде ключова част от проекта „Нов път на коприната““.\r\n*** Русия въвежда ограничителни мерки по отношение на вноса от САЩ в отговор на увеличените мита върху стоманата и алуминия, заяви министърът на икономическото развитие на страната Максим Орешкин, цитиран от РИА Новости.\r\n„Във връзка с това, че САЩ продължават да употребяват защитни мерки под формата на допълнителни мита върху вноса на стомана и алуминий и отказват да предоставят компенсации за загубите на Русия, Русия се възползва от своите права по СТО (Световната търговска организация) и въвежда балансиращи мерки по отношение на вноса от САЩ“, заяви Орешкин.\r\nМинистърът уточни, че мерките се касаят само до продукти, които имат аналози в Русия и ще започнат да се прилагат в най-скоро време. Това няма да окаже негативно влияние на макроикономическите показатели на Русия, добави политикът.\r\nТой отбеляза, че митата не се разпространяват над американските лекарство, но ще засегнат вносната пътно-строителна техника.\r\nРИА припомня, че в края на май Русия е уведомила СТО за възможно въвеждане на мита на стоки от САЩ на стойност 537,6 милиона долара в отговор на увеличените ставки върху стоманата и алуминия.\r\nВ края на март САЩ въведоха вносни мита в размер на 25 процента върху стоманата 10 процента върху алуминия, включително и от Русия. Вашингтон обоснова това със съображения за националната сигурност.\r\nПекин вече отговори на действията на Вашингтон, налагайки по-високи мита върху някои американски стоки. Много експерти прогнозират сериозна търговска война.\r\n*** САЩ се оттеглят от Съветът на ООН по човешките права, заяви американският посланик в световната организация Ники Хейли във вторник, определяйки органа като „помийна яма на политическото пристрастие“, предава AFP.\r\n„Предприемаме тази мярка, тъй като нашата съвест не ни позволява да останем част от лицемерна служеща на себе си организация, която се подиграва с човешките права“, обясни Хейли.\r\n*** Министърът на външните работи на Гърция Никос Коцияс, в интервю пред гръцката телевизия „Антена“, отхвърли твърденията на депутата от парламента в Атина Димитрис Каменос, който беше единственият от управляващата коалиция, който гласува в подкрепа на вота на недоверие срещу правителството на премиера Алексис Ципрас, предава скопският телевизионен „Канал 5“.\r\n„Не дадохме нищо, за да получим нещо в замяна, постигнахме най-добрия договор, в който взехме предвид нашите и техните интереси. Трябва да живеем в мир“, заяви Коцияс.\r\nСпекулациите, пише македонската медия, че заради договора с Македония Атина ще получи награда по отношение на своя дълг, който възлиза на 318 милиарда евро, се появи в навечерието на срещата на Еврогрупата след два дена в Брюксел, на която Гърция се надява да започне да изплува от антикризисните мерки, с които живее вече 8 години. Гръцките медии също написаха подробно за предполагаемата сделка между Атина и Берлин, че строгата мярка за съкращаване на пенсиите ще бъде отложена с шест месеца като германски дар за Гърция за решението на спора за името.\r\nПопитан защо Гърция няма да проведе референдум за договора, Коцияс каза, че гърците не променят Конституцията си или името си, за да трябва народът да решава. Относно реакциите в обществото на включването на македонски език и държавност в договора, той отговори – „и другата страна имаше свои червени линии“.\r\n„По отношението на въпроса за Македония и македонците, именно това е червената линия, която те поставиха в преговорите и за която заявиха, че няма да преговарят, защото искат да запазят своето самоопределение. Ако не им го дадеш и отречеш правото им, признато ООН, да се наричат така, както искат, договор нямаше да има“, поясни външният министър на Гърция.\r\nСъс свой коментар за договореното име Северна Македония излезе и директорът на българския институт за исторически изследвания Даниел Вачков, според когото, новото име на страната може да предизвика негативни импликации спрямо България в бъдеще.\r\n„Обективно, името крие опасност за определени претенции в даден момент. Известно е, че Пиринска Македония е чисто географски включена в тази идея за Северна Македония. Разбира се, трябва да кажем, че Македония никога не е била разделена по този начин – на северна и южна. Македония е разделена на Вардарска, Пиринска и Егейска“ заяви Вачков.\r\nБългарският учен е един от членовете на българо-македонската комисия, която трябва да разгледа общата история, обяснява „Канал 5“. Той отбеляза, че македонските учебници трябва да претърпят сериозни промени, особено в частта, в която се описва как след подялбата на Македония, македонците в Пиринска Македония са били подложени на терор и денационализация.\r\n*** Решението на американския Сенат да приеме закон, с който блокира продажбата на многоцелеви изтребители от пето поколение F-35 на Турция е злощастно и срещу логиката на стратегическото партньорство, заяви турският премиер Бинали Йълдъръм във вторник, цитиран от електронното издание на турския ежедневник Yeni Safak.\r\n„Решението е злощастно, но Турция не е без алтернативи. Съжаляваме, че американския Сенат предприе подобен ход, който е срещу логиката на стратегическото партньорство“, заяви Йълдъръм.\r\nИзданието привежда и думите на турския външен министър Мевлют Чавушоглу, също от вторник, който обяви, че първите F-35 ще бъдат доставени в Турция в четвъртък.\r\n„Церемонията по приемането на първия самолет F-35 на Турция ще се състои на 21 юни“, посочи дипломатът.Американският сенат направи първата стъпка към блокирането на продажбата на F-35 на Турция\r\nСАЩ прие военен бюджет на стойност 716 милиарда долара късно в понеделник, правейки първата крачка към блокирането на доставката на F-35 в Турция.\r\nКонтролираният от Републиканците Сенат гласува с 85-10 Законът за военния бюджет (NDAA), с който се определя размера на средствата за отбрана, но по принцип се използва като носител за широк спектър от политически въпроси, коментира „Йени Шафак“.\r\nВ NDAA присъства анекс, забраняващ продажбата на многоцелеви изтребители F-35 на Турция, освен ако президентът Доналд Тръмп не потвърди, че Анкара не представлява заплаха за НАТО, не купува военно оборудване от Русия и не арестува американски граждани.\r\nСпоред текста на добавката в Закона, покупката на системи за ПВО/ПРО С-400 от Русия повишава напрежението и риска за НАТО. Освен това в него е поставено искане, Турция да освободи американския пастор Андрю Брънсън, който бе обвинен в тероризъм от турския съд.Lockheed Martin ще достави F-35 на Турция въпреки съпротивата на Конгреса\r\nКомпанията производител на F-35 – Lockheed Martin, обяви миналата седмица, че първите самолети ще бъдат доставени на Турция на 21 юни въпреки опозицията от Конгреса.\r\n„Програмата F-35 традиционно организира церемония, на която показва  първия самолет на всеки американски или чуждестранен клиент. Съответното събитие за първия самолет F-35 на Турция е предвидено за 21 юни“, заявиха от концерна чрез писмено съобщение.\r\n***След като скопското електронно издание „Фокус“ е потърсило реакция от бившия македонски премиер Никола Груевски за коментарите на настоящия Зоран Заев, че още през 2012 година правителството на ВМРО-ДПМНЕ е приело името „Горна Македония“ за всички употреби („ерга омнес“), бившият председател на основната опозиционна партия излезе с реакция на своята „Фейсбук“ страница.\r\n„Най-доброто опровержение за това, което говори Заев е факторът време. Този фактор показва, че аз и ВМРО-ДПМНЕ разговаряхме за преодоляване на различията около името, както ни задължава резолюцията на ООН, но не променихме името и идентичността цели 11 години. А той прие и изпълнява промяна на името „ерга омнес“ с промяна на Конституцията, което недвусмислено влияе и за промяна на идентичността. И с много отстъпки в договора, които никога не са били предмет разговор, да не говорим за отстъпки. Извън коментар е било да се приеме „ерга омнес“, което значи и промяна на конституционното име на Северна или Горна или каквато и да е Македония. А съм се бил отказал и от идентичността. Само името на магистралата е нервирало гърците и затова те са пропуснали тази възможност. Такъв договор, с такива елементи в него, с такива отстъпки в членовете на договора, не съм могъл да приема, тъй като част от приетите неща не са ни ги искали от другата страна“, написа Груевски.\r\nТой добави също, че правителството иска да отклони вниманието и да се говори за всичко друго, но не и за този договор, който, както заяви бившият премиер, наистина е национална катастрофа.\r\n„Това е само един пример. Според договора на Заев, баща ми, който е роден в Леринско, на 15-ина километра от днешната граница, е част от историята, за която Гърция получи ексклузивно право с договора и има правото, между другото,  да прокара своята идентичност и в тази част на историята, а аз, неговият син, който съм роден от другата страна на границата, нямам такова право. И така е с хиляди други македонци, не само тези, които са с потекло от тази част на Македония. Но и за тези, които са с корени в нашата част на Македония. Кой е този умник, който превърна административната граница, която съществува днес, в историческа граница и такава между идентичностите. И има цял куп такива нелогичности в този договор“, заключи Груевски.\r\n***Заместник-министърът на икономиката на Гърция Алексис Харицис и посланика на САЩ в Гърция Джефри Пайет присъстваха на работна вечеря в рамките на инвестиционен форум в Атина, организиран от Гръко-американската търговска палата, Атинската стокова борса и Генералното консулство на Гърция в Ню Йорк, предава гръцката информационна агенция АНА-МПА.\r\nОфициалната програма и презентациите на мероприятието ще се състоят по-късно във вторник.\r\nХарицис е заявил, че е присъствал на подобни събития през последните две години, но сега може да отбележи с пълна сигурност, че Гърция е преминала на друго ниво.\r\n„Остават само няколко седмици до излизането ни от меморандума, но промяната вече се усеща“, заяви гръцкият политик. „Икономическата ситуация се подобрява и това се вижда по всички ключови индекси“, добави той, като посочи икономическия растеж, намаляването на безработицата и увеличаването на чуждестранните инвестиции.\r\n„През последните две години – 2016 и 2017 година, ние получихме повече инвестиции, отколкото през първите пет години на кризата взети заедно. Така че вече можем да кажем, че оставяме кризата зад себе си. Определено, пред нас стоят сериозни предизвикателства и имаме да свършим много работа и за тази промяна ние се нуждаем от вашата помощ“, завърши изказването си Харицис.\r\nОт своя страна, Пайет заяви, че правителството на Доналд Тръмп ще даде мощна подкрепа за икономическото възстановяване на Гърция. Той отново потвърди (думите на помощник-държавния секретар на САЩ за Европа и Евразия Уес Мичъл – бел.ред.), че Вашингтон гледа на Гърция като на стълб на стабилността в региона“. Посланикът отбеляза задоволството си от предстоящия Международен панаир в Солун, където САЩ ще бъдат почетната страна. Както заяви той, това е изключително обещаващ момент за гръко-американските отношения.\r\n*** С името Северна Македония се цели дестабилизация на Балканите и постоянно напрежение между християнските държави в тях, коментира икономистът Йоаким Каламарис пред Радио \"Фокус\". „Името ще продължи да се използва като Македония, а Северна ще остане в историята. При положение, че при тази спогодба официалният език се описва като македонски, и като идентичност - македонец, то отнема правото от останалите страни, дори исторически, тоест, няма да има право един да казва - аз съм от Македония, или един гражданин на Серес да каже - аз съм от Македония, при положение, че вече ратифицирането и признаването от гръцка страна му отнема това право. Така че, официалното ратифициране от Гърция създава повече конфликт, а не по-малко. При положение, че те ще имат правото да се наричат македонци и всеки един може да се спори дори в едно кафене с тях, това ще има наказателен аспект в международното и местното право. Проблемът е сериозен“, коментира той. Йоаким Каламарис каза още, че гръцкият премиер Ципрас ще остане в политическата история на региона като разрушител на всичко постигнато, а партията му СИРИЗА няма да спечели следващите избори и той няма да бъде вече премиер.\r\n*** Министър-председателят на Македония Зоран Заев заяви по време на телевизионно интервю, че парламентарното мнозинство ще бъде увеличено до две трети, ако това е необходимо за началото на процедура по импийчмънт на президента на страната Георги Иванов, предава  македонската електронна медия  „МКД“.\r\nМинистър-председателят допусна тази възможност, докато обясняваше усилията за прилагането на споразумението с Гърция за името.\r\nПо-рано президентът обяви, че ще се противопостави на ратификацията на споразумението. Това е първият път, в който Заев дава сигнал, че може да бъде стартирана процедура за импийчмънт на държавния глава.\r\n*** Командващият Корпуса на стражите на ислямската революция на Иран генерал-майор Мохамад Али Джафари заяви, че обхватът на ракетите на страната е 2000 км. и не се нуждае от удължаване, пише  Tehran Times.\r\n„Обхватът на ракетите ни е 2000 км. Наясно сме, че можем да го увеличим, но и с настоящия можем да постигнем стратегическите си цели“, заяви Али Джафари. Той допълни, че САЩ искат да отслабят иранските отбранителни възможности.  \r\nГенералът също така разкритикува предложенията да се проведат преки преговори между Иран и САЩ, посочвайки, че подобни предложения идват от хора, които са „или луди, или дълбоко грешащи“.\r\nПравителството на Иран постоянно твърди, че ракетната му програма е за отбрана и възпиране, и не представлява заплаха срещу другите държави.", "date": "2018.06.20", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/06/20/2536020/yeni-safak-siriyskata-armiya-i-iran-se-prigotvyat-za-ofanziva-v-provintsiya-deraa.html", "text": "Силите на сирийското правителство се подготвят за широкомащабна офанзива срещу опозиционните сили в югозападнаата провинция Дераа, независимо от възраженията на САЩ, пише електронното издание  турския ежедневник Yeni Safak.\r\nНеназовани опозиционни източници в Сирия са заявили пред „Анадолската агенция“, че иранските части, както и про-иранските милиции също ще участват в операцията, която се очаква да започне всеки един момент.\r\nОперацията в Дераа ще засегне и райони, обявени за „зона на сигурност“ и част от зоната за деескалация, където би трябвало да е забранено да се стреля, споделят още източниците.\r\nСпоред информацията на „Анадолската агенция“, силите на Асад вече са започнали офанзивата източно от административния център на провинцията, който също носи името Дераа, в нощта срещу вторник.\r\nНещо повече, Републиканската гвардия, Народните сили за отбрана, „Тигрите“, армията за освобождение на Палестина и Ерусалимските бригади също, според твърденията, са разположени в района.\r\nСпоред споразумението от Астана, пише „Йени Шафак“, през май 2017 година Дераа е обявена за зона за деескалация и два месеца по-късно е постигнато споразумение между правителствата на САЩ и Русия, според което района е обявен за своего рода зона за сигурност.\r\nТурското издание твърди, че САЩ и Великобритания, в съдействие с армията на Йордания, са спрели помощта си за опозицията през границата почти веднага след споразумението с Москва.\r\nВашинтгон, продължава вестникът, е предупредил правителството на Асад да не си позволява операция в Дераа. Говорителят на Държавния департамент Хедър Науърт заяви на 27 май, че САЩ гледат приготовленията за офанзивата с дълбока загриженост.\r\nНа 14 юни тя повтори предупреждението си, подчертавайки, че „САЩ ще предприемат необходимите мерки ако режима наруши примирието в региона“.\r\nПревод и редакция:", "date": "2018.06.20", "title": "Yeni Safak: Сирийската армия и Иран се приготвят за офанзива в провинция Дераа"}
{"url": "http://www.focus-news.net/news/2018/06/20/2536023/predstoyashti-mezhdunarodni-sabitiya-za-20-yuni-agentsiya-fokus.html", "text": "*** Германският канцлер Ангела Меркел ще изнесе реч по случай деня на бежанеца.\r\n*** Президентът на Турция Реджеп Тайип Ердоган ще проведе предизборни митинги.\r\n*** Председателят на Съвета на Европа Торнбьорн Ягланд ще проведе среща с руския президент Владимир Путин.\r\n*** Унгарският парламент ще гласува закон, ограничаващ дейността на неправителствените организации, помагащи на бежанците.\r\n*** Координаторът на европейския парламент по Брекзит Ги Верхофстад ще проведе среща с депутати от британския парламент.\r\n*** Председателят на Европейския съвет Доналд Туск ще се срещне с италианския министър-председател Джузепе Конте.\r\n*** Германският канцлер Ангела Меркел е на посещение в Йордания и Ливан.\r\n***", "date": "2018.06.20", "title": "Предстоящи международни събития за 20 юни (Агенция \"Фокус\")"}
{"url": "http://www.focus-news.net/news/2018/06/20/2536022/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-i-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Кулата\" и ГКПП \"Капитан Андреево\". Това съобщиха за Агенция \"Фокус\" от ГД \"Гранична полиция\". Нормален е трафикът на пропускателните пунктове по границите с Румъния, Сърбия и Македония.", "date": "2018.06.20", "title": "ГД \"Гранична полиция\": Интензивен е трафикът за товарни автомобили на изход на ГКПП \"Кулата\" и ГКПП \"Капитан Андреево\""}
{"url": "http://www.focus-news.net/news/2018/06/20/2536021/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще бъде предимно слънчево. След обяд ще има временни увеличения на облачността, но само на отделни места за кратко ще превали. Ще духа слаб, в Източна България – до умерен североизточен вятър. Максималните температури ще са предимно между 28° и 33°, в София - около 28°. Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-5 Русе-Велико Търново;\r\n- \tпът I-9 Варна-Бургас;\r\n- \tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- \tВсички автомагистрали; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n- \tпът I-8 ГКПП „Калотина“-София;\r\n- \tпът I-9 Варна-Бургас;\r\n- \tпът II-18 Околовръстен път София;\r\n- \tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пазарджик: Движението по АМ Тракия, от км 67+000 до км 67+600 в посока Бургас, се осъществява в една лента, поради ремонт на дилатационна фуга. Затворена за движение интензивната лента. Движението се извършва в изпреварващата лента. Срок до 20.06.2018 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: \r\nДвижението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; \r\nОт км  325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г.      \r\nОбласт Ямбол: \r\nДвижението по АМ „Тракия“ в участъка с. Кабиле – п.в. Зимница от км 285+200 до км 287+000, посока София се осъществява в една лента, поради частични ремонтни дейности на асфалтовата настилка. Ограничено е използването на аварийната и активната лента, като движението се осъществява в изпреварващата лента. Участъкът е сигнализиран с пътни знаци. Водачите да се движат с повишено внимание и съобразена скорост. Срок: до 22.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 22.06.2018 г.\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nВетрино – Повеляново от км 386+000 до км 407+000 се осъществява с повишено внимание, поради изсичане на храсти. Движението се осъществява съобразно създадената  ВОБД. Срок до 22.06.2018 г.\r\nПовеляново – Слънчево от км 410+000 до км 412+000 се осъществява с повишено внимание поради изсичане на храсти в северното платно. Движението се осъществява съобразно създадената ВОБД. Срок до 22.06.2018 г.\r\nАМ „Струма“: \r\nобласт Перник: \r\nДвижение в една лента в платното с посока Кулата от 23 до 24 километър във връзка с отстраняване на повредени площи и деформации в асфалтовата настила за времето от 8:00 до 17:00 часа на 20.06.2018 г. Водачите на МПС да се движат с повишено внимание и съобразена скорост съгласно създадената организация на движение.\r\nобласт Кюстендил: \r\nДвижението в участъка от с. Делян до с. Дяково от км 45+000 до км 50+000, в двете посоки се осъществява с повишено внимание, поради косене на тревни площи. Сигнализирано е с пътни знаци. Срок до 22.06.2018 г.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Благоевград: \r\nДвижението по път I-1 /E-79/ Благоевград – ГКПП Кулата в участъка от п.в. Бараково до изхода на Благоевград посока Кулата, от км 357+000 до км 365+000, се осъществява с повишено внимание, поради косене в средната разделителна ивица. Водачите да се движат с повишено внимание и съобразена скорост . Срок до 22.06.2018 г.\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: \r\nЗайчино ореше – Слънчево от км 146+000 до км 186+000 се осъществява с повишено внимание, поради изсичане на храсти. Движението се осъществява съобразно създадената ВОБД. Срок до 22.06.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Ловеч: \r\nДвижението в участъка Радомирци – София от км 135+344 до км 158+300 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок 23.06.2018 г.\r\nДвижението в участъка Луковит - Златна Панега   от км 144+500  до км 150+500 се осъществява в едната лента поради ремонт на асфалтовата  настилка. Водачите да се движат със съобразена скорост. Срок до 25.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\nДвижението по път I-4 София – Велико Търново в участъка от село Сопот до село Малиново от км 24+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок до 20.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nЗлатни пясъци – Варна от км 83+200 до км 100+100 се осъществява с повишено внимание поради ръчно косене на тревни площи.Движението се осъществява съобразно създадената ВОБД. Срок до 22.06.2018 г.\r\nОбласт Бургас: \r\nОбзор-Равда от км 167+100 до км 207+600 в участъка се извършва с повишено внимание, косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 21.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 22.06.2018 г.;\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 Аксаково -  Стожер от км 4+000 до км 25+200 се осъществява с повишено внимание ,поради машинно косене. Движението се осъществява съобразно създадената ВОБД. Срок 20.06.2018 г.\r\nПът III-208: Движението по път III-208 Ветрино - Златина от км 0+000 до км 6+000 се осъществява с повишено внимание,поради изсичане на храсти. Движението се осъществява съобразно създадената ВОБД. Срок 22.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nПът III-9044: Движението по път III-9044 Разделна - Девня от км 18+000 до 24+000,  се осъществява с повишено внимание,поради изсичане на храсти. Движението се  осъществява съобразно създадената ВОБД. Срок 22.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: \r\nПът III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движението по път ІІ-62 Голям Върбовник – Дупница от км 28+000 до км 36+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 20.06.2018 г.\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 20.06.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 25.06.2018 г.\r\nПът III-607: „Движението по път III-607 Априлци – Троян в участъка от Априлци до Драшкова поляна от км 65+000 до км 75+000 се осъществява с повишено внимание поради косене на банкети. Водачите да се движат със съобразена скорост. Срок до 22.06.2018 г.\r\nПът III-3504: Движението по път III-3504 Ловеч – Радювене – Орляне - Угърчин в участъка от км 2+000 до км 3+000 се осъществява в едната лента  поради ремонт на асфалтовата настилка. Водачите да се движат със съобразена скорост. Срок до  26.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 25.06.2018 г.;\r\nПът ІІ-81: Движението по път ІІ-81 Бързия – Лом от км 50+870 до км 71+560 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 21.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-606: Движение в една лента по път III-606 Копривщица – Стрелча /Граница Софийска област – Стрелча/ от км 23+300 до км 32+800, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 22.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-3402: Движението по път III-3402  Коиловци-Вълче трън в района на Пордим-Вълче Трън от км 21+600 до км 30+600 се осъществява с повишено внимание  поради частично  асфалтиране. Срок до 20.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 22.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-23: път II-23 Русе – Червена вода от км 0+030 до км 4+000 – ремонтни дейности на асфалтовата настилка. Срок до 22.06.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г.\r\nПът ІІІ-701: Движението по път ІІІ-701 Грънчарово – Тодор Икономово, в участъка от кръстовището с път І-7 /Дулово – Шумен/ до границата с област Шумен, от км 0+000 до км 12+300 се осъществява с повишено внимание в едната лента, поради извършване на превантивен ремонт. Срок до 20.11.2018 г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът ІІ-86:  Пътна връзка на път ІІ-86 при км 105+340 - дясно за вливане с трасето на път ІIІ-866 в гр. Смолян, кв. Устово е затворено за движение на товарни автомобили с маса над 3,5 т поради пропадане на капак на ревизионна канализационна шахта. Обиколен маршрут през пътно кръстовище при км 105+462. Срок до 30.06.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните \r\nОбходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 22.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът II-51: Движение с повишено внимание по път II-51 Бяла – Попово от км 30+000 до км 47+441, поради ремонт на пътната настилка. Срок до 30.09.2018 г.\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.\r\nПът III-707: Движението по път III-707 в участъка Палаузово – Недялско от км 16+200 до км 26+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7902: Движението по път III-7902 в участъка Маломирово – Голям дервент от км 4+000 до км 10+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юн", "date": "2018.06.20", "title": "Актуална пътна обстановка"}
{"url": "http://www.focus-news.net/news/2018/06/20/2536024/predstoyashti-sabitiya-v-stranata-za-20-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n*** \r\nОт 10.00 часа ще започне редовното заседание на Министерския съвет.\r\n***\r\nОт 09.15 часа 13-и  състав Специализирания наказателен съд ще заседава по делото срещу Стоян Ж., на когото е повдигнато обвинение за организиране и ръководен на организирана престъпна група.\r\n***\r\nОт 09.30 часа в Дома на Европа ще бъдат представени законодателните предложения за Общата селскостопанска политика в периода след 2020 година. Събитието ще бъде открито от Марио Милушев, директор на дирекция \"Развитие на селските райони и предприсъединителна помощ\" в генерална дирекция \"Земеделие\" на ЕК и Вергиния Кръстева, зам. министър на земеделието, храните и горите. Специални лектори на събитието ще бъдат експерти от Европейската комисия и Министерството на земеделието, храните и горите. \r\n***\r\nОт 09.30 часа 15-и състав на Специализирания наказателен съд ще заседава по делото срещу Алексей П., Антон П. и др., на които са повдигнати обвинения за организиране и ръководен на организирана престъпна група.\r\n***\r\nОт 10.00 часа КТ „Подкрепа“ организира кръгла маса на тема „За достойни условия и заплащане на нощния труд и предотвратяване на последствията от него“, която ще се проведе в хотел „Гранд Хотел София“.\r\n***\r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководен на организирана престъпна група. \r\n***\r\nОт 10.15 часа в двора на 1 СУ „Пенчо П. Славейков“ (ул. „Стара планина“ № 11) ще бъде открита кампанията „БЕЗ ОПРАВДАНИЯ“ на сдружение АЦЕС ЕВРОПЕЙСКИ СТОЛИЦИ – БЪЛГАРИЯ.\r\n***\r\nОт 10.30 часа 4-ти състав на Специализирания наказателен съд ще заседава по делото срещу Евгени К., на когото са повдигнати обвинения за организиране и ръководен на организирана престъпна група. \r\n***\r\nОт 12.00 часа на ул. „Извор“ кметът на София Йорданка Фандъкова ще провери изграждането на канализация на улици в кв. „Симеоново“. Там ще присъства и зам.-кметът Ирина Савина.\r\n***\r\nОт 11.00 часа в Националния пресклуб на БТА ще се проведе пресконференция на Института за икономика и международни отношения на тема „Балканите: географията като политика. Ще реши ли проблемите на региона името Северна Македония?“. Участници в пресконференцията са Любомир Кючуков – директор на Института за икономика и международни отношения, и посланик Валентин Радомирски – изпълнителен директор на Института.\r\n***\r\nОт 11.00 часа лидерите „Демократична България“ Христо Иванов, Атанас Атанасов и Владислав Панев, заедно с ресорния говорител на Управленската алтернатива Радан Кънев ще представят своята позицията и препоръки в навечерието на преговорите за новия програмен период и новия бюджет на ЕС.\r\n***\r\nОт 11.00 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за организиране и ръководен на организирана престъпна група. \r\n***\r\nОт 11.00 часа в Cushbar ще бъде открита изложба „Спомени от детството“, представяща снимки, заснети от деца, търсещи международна закрила.   Събитието е  организирано от Агенцията на ООН за бежанците (ВКБООН).\r\n***\r\nОт 11.00 часа в Българска академия на науките ще се проведе брифинг на тема „Може ли хартията „да изяде“ компютъра? Или какви са митовете и реалностите за цифровата икономика в България?“. В събитието ще участват Стефан Христов, Председател на фондация „Граждани срещу бюрокрацията“; Харалан Александров, социален антрополог; проф. Георги Димитров, „Евротръст технолъджис“.\r\n***\r\nОт 11.30 часа в парк „Заимов“ ще се проведе събитие под надслов „Среща в парка“, организирано от Агенцията на ООН за бежанците (ВКБООН) по повод Световния ден на бежанеца. \r\n***\r\nОт 11.30 часа 16-и състав на Специализирания наказателен съд ще заседава по делото срещу Крум К, Мирослав Е. и Свилен Г., на които са повдигнати обвинения за организиране и ръководен на организирана престъпна група. \r\n***\r\nОт 13.00 часа в залата на Областна администрация на Софийска област ще се проведе среща на областния управител на Софийска област Илиан Тодоров с кметове на населени места в областта  и директори на РПУ на МВР за оценка и анализ на разпределението на броя на полицаите на глава от населението в Софийска област. \r\n***\r\nОт 13.30 часа Прокурорската колегия на Висшия съдебен съвет ще проведе заседание в заседателната зала в сградата на ВСС (ул. „Екзарх Йосиф“ 12).\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С., Стефан Г. и др., на които са повдигнати обвинения за организиране и ръководен на организирана престъпна група. \r\n***\r\nОт 14.00 часа в зала „Запад“ на Народното събрание председателят на Комисията за защита на потребителите ще представи Доклад за дейността на КЗП през 2017 година пред Постоянно действащата подкомисия за наблюдение на дейността в областта на потребителите и ограничаване на монополите към Комисия по икономическата политика и туризъм. \r\n***\r\nОт 14.00 часа 19-и състав на Специализирания наказателен съд ще заседава по делото срещу Цветелин Ц., Владислав Н. и Светлин С., на които са повдигнати обвинения за организиране и ръководен на организирана престъпна група.\r\n***\r\nОт 15.00 часа 9-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за организиране и ръководен на организирана престъпна група.\r\n***\r\nОт 17.30 часа на специална церемония в „София Хотел Балкан“ за седма поредна година ще бъдат отличени победителите в националния конкурс „Млад Одитор“, който дава възможност на студенти от цялата страна да се развиват в сферата на счетоводството и одита. На събитието ще присъстват Менда Стоянова - председател на комисията по бюджет и финанси в Народното събрание, Цветан Цветков, председател на Сметната палата, Карина Караиванова – председател на КФН, Галя Димитрова – изпълнителен директор на НАП, Огнян Симеонов - председател на Комисията за публичен надзор над регистрираните одитори, подуправителят на НОИ Весела Караиванова и други представители на публичния финансов сектор , търговски, одиторски и застрахователни компании. \r\n***\r\nОт 17.30 часа в галерия-книжарница „София-прес“ ще бъде представена документална публикация по темата на проекта „Солун и българите: история, памет, съвремие. Документи“.\r\n***\r\nОт 18.00 часа в Големия салон на БАН ще се проведе творческа вечер на Петър Андасаров и представяне на първите пет тома от съчиненията му.\r\n***\r\nОт 18.00 часа в Дома на киното Си Ви Ес – България и Агенцията на ООН за бежанците (ВКБООН) организират жива библиотека „Живите истории“- събитие, в което „книгите“ ще бъдат хора.\r\n***\r\nОт 18.00 часа пред Министерски съвет ще се проведе митинг-протест под надслов „Заедно срещу Мафията! За да я има България!“. \r\n***\r\nОт 19.00 часа в Дома на Европа ще бъде открита изложбата „Европа на карикатуристите“.\r\n***\r\nОт 20.00 часа на откритата лятна сцена в парка на Военната академия „Г. С. Раковски“ ще бъде представен балетът „Ромео и Жулиета” на балет „Арабеск“.\r\n***\r\nОт 11.00 часа ще се проведе пресконференция с кмета на община Асеновград д-р Емил Караиванов, който ще информира за текущи теми, свързани с работата на общинска администрация.\r\n***\r\nОт 10.00 часа в заседателната зала на Областна администрация – Бургас ще се проведе информационна среща по повод старта на програма „Развитие на бизнеса, иновациите и подкрепа на МСП“ част от норвежкия финансов механизъм 2014-2021.\r\n***\r\nОт 11.30 часа в Заседателната зала на Община Бургас (ул. „Александровска“ 26) ще се проведе пресконференция за проекта „Моментни снимки от границите“, фокусиран върху миграционните процеси. По темата ще бъде представена художествена интерпретация на темата – от 17.00 часа на площад „Тройката“, от 18.00 часа - Компасът на Бургас, от 19.00 часа - на пл. „ Атанас Сирекрв\" и от 20.00 часа на тераса КЦ „Морско казино.\r\n***\r\nОт 13.30 часа в Експо център Флора ще бъде открита конференцията „По пътя към почти нулевоенергийите сгради: Норвежкият опит и предизвикателствата в България“.\r\n***\r\nОт 21.00 часа на открита сцена „Охлюва“ ще бъде прожектиран филмът „Синьо сърце“. Прожекцията е част от световната кампания „Да спасим синьото сърце на Европа“ и се организира от Фондация „Виа Понтика“, съвместно с Община Бургас.\r\n***\r\nОт 10.00 часа в Бреговия център за управление на корабния трафик ще се проведе пресконференция по проект „Предпроектно проучване за изграждане на система за електронен обмен на информация в българските пристанища (Port Community System – PCS)“. \r\n***\r\nОт 14.00 часа общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски” №1.\r\n***\r\nОт 17.30 часа в Дома на моряка ще бъде представена книгата „Фаровете и другите средства за навигационно осигуряване по българското черноморско крайбрежие (1878 – 2018 г.)“.\r\n***\r\nОт 18.00 часа в Археологическия музей ще бъде представена изложбата „От Лувъра до Преслав. Изкуството на Византия“.\r\n*** \r\nОт 11.00 часа в сградата на РУО ще се проведат „Информационни дни за развитието“, поредицата от събития организирани от Българската платформа за международно развитие във връзка с приоритетите на Българското председателство на Съвета на ЕС. \r\n*** \r\nОт 12.00 часа в парк Ксилифор ще се проведе пресконференция по повод откриването на Младежка скулптурна колония. \r\n*** \r\nОт 13.00 часа в пресклуба на БТА ще се състои пресконференция на президента на КНСБ Пламен Димитров. Ще бъде представена кампанията на КНСБ „Бъди инфо 3“, както и визията на синдикатите за реформа в системата за подпомагане на хората с увреждания в България. \r\n*** \r\nОт 14.00 часа в РБ „П. Р. Славейков“ ще бъде открита изложба с постери „Физиката в служба на човечеството“, организирана и създадена от НВУ „Васил Левски“. \r\n*** \r\nОт 14.00 часа в МДТ „Константин Кисимов“ ще бъде представена „Пипи Дългото чорапче“ – детска постановка. \r\n*** \r\nОт 16.00 часа в репетиционната зала на  НЧ „Надежда 1869“ ще се проведе среща със Снежана Ташева за книгата й „Групата от ада” и за книгата-игра „Ной”, в съавторство с Димитър Стефанов. \r\n*** \r\nОт 17.30 часа в зала 30 на Младежки дом ще се проведат Дискусионни срещи „Терминал България“. \r\n*** \r\nОт 20.00 часа в Летния театър ще се проведе концерт на Мая Нешкова.\r\n***\r\nОт 10.00 часа в Заседателната зала на Община Враца ще бъдат отворени оферти в процедура чрез публично състезание за възлагане на обществена поръчка с предмет: „Текущ ремонт на общинска пътна мрежа 2018 година“. \r\n*** \r\nОт 11.00 часа пред сградата на Дирекция „Социално подпомагане“ ще се проведе церемония „Първа копка“ с която ще започне изпълнението на обект: „Основен ремонт/обновяване /въвеждане на мерки за енергийна ефективност, включително достъпна среда на сграда ДСП, гр. Горна Оряховица“ по проект  „Енергийна ефективност на административна сграда за предоставяне на социални услуги гр. Горна Оряховица“. \r\n*** \r\nОт 18.00 часа на пешеходната алея по пл. „Георги Измирлиев“  ще бъде предсъавена концертна програма на участниците във XІV-ти Международен фолклорен фестивал „Раховче”. \r\n*** \r\nОт 18.30 часа в НЧ „Напредък-1869“ ще се проведе „Любими руски песни“ - концерт на Руслан Мъйнов със симфониета Шумен под диригентството на Левон Манукян. \r\n*** \r\nОт 19.00 часа в НЧ „Братя Грънчарови -2002“ /Летен театър/ предстои Втора фестивална вечер на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”.\r\n***\r\nОт 11.00 часа  на пл. „Свобода“ ще се проведе концерт на Духов оркестър – Добрич с диригент Стоян Монов. \r\n***\r\nОт 17.30 часа в Регионална библиотека „ Дора Габе“ ще бъде представена изложба на руски художници. Събитието е част от  инициативата Дни на руската култура в Добрич – 2018.\r\n***\r\nОт 18.30 часа на пл. „Свобода“ ще се проведе концерт на Фолклорен ансамбъл „Кирилица“ и Танцов ансамбъл „Фантазия“.\r\n***\r\nОт 18.00 часа на стадион „Георги Бенковски“ футболен отбор „Хебър“ ще изиграе първата си контролна среща за лятната подготовка срещу „Левски“ (София). \r\n***\r\nОт 10.00 часа в Регионалния пресклуб на БТА ще се проведе пресконференция на кмета на община Червен бряг инж. Данил Вълов.\r\n***\r\nОт 10.00 часа в Голяма зала на драматичен театър Пловдив ще се проведе пресконференция за проекта \"Европейска Одисея 2019: Пътуващият човек\". \r\n***\r\nОбщинските съветници от ПП ГЕРБ ще проведат приемна с граждани.\r\nОт 16.00 часа Георги Василев ще се срещне с жители в партийния офис на ул. „Академик Петър Динеков” №1А.  От 17.00 часа Ани Лафчиева ще проведе срещи в офисана ГЕРБ в район „Източен” на ул. „Коста Паница”№5. От 17.30 часа на същото място приемна ще има Емил Русинов.\r\n***\r\nОт 20.00 часа в Античния театър ще се проведе концерт на Стинг.\r\n***\r\nОт 18.30 в Народно читалище „Светлина“  - гр. Поморие ще се състои среща на представители на Ахелой и АПИ.\r\n***\r\nОт 18.00 часа в Историческия музей ще бъде представена книгата  „Жива традиция“, том II. Автори на изданието са Румян Ганчев и Ренета Рошкева.\r\n***\r\nОт 16.00 часа организацията на обединените българи мюсюлмани и българи християни Дружба „Родина“ ще поднесе цветя пред паметните плочи за жертвите на българското братоубийство. \r\n***\r\nОт 09.00 часа в Регионална библиотека „Захарий Княжевски“ ще се проведе регионалният форум „Бизнесът – сила за добро“, организиран от Българската мрежа на Глобалния договор на ООН.\r\n***\r\nОт 19.00 часа със спектакъла на операта „Палячи“ под купола на Академичен цирк „Балкански“, който е разположен в парк „Артилерийски“ ще бъде почетен големият български тенор Калуди Калудов и неговия юбилей - 40 години на сцената.\r\n***\r\nОт 10.00 часа в детския отдел на библиотека „Родина“ ще се проведе творческо ателие и лятна детска академия.\r\n***\r\nОт 10.00 часа ще заседава Областната комисия по безопасност на движението в област Хасково. По време на заседанието ще бъде обсъден обобщен доклад за състоянието на пътната безопасност в региона. \r\n***\r\nОт 10.00 часа в Младежкия център ще се проведе семинар от обучението Google Дигитален гараж.\r\n***\r\nОт 11.00 часа на бул. \"Симеон Велики\", малко след надлеза в посока кв. Тракия ще се проведе изнесен брифинг и акция на Пътна полиция по безопасност на движението.", "date": "2018.06.20", "title": "Предстоящи събития в страната за 20 юни (Агенция „Фокус“)"}
{"url": "http://www.focus-news.net/news/2018/06/20/2536025/nimh-dnes-shte-e-predimno-slanchevo-sled-obyad-s-vremenni-uvelicheniya-na-oblachnostta.html", "text": "Днес ще е предимно слънчево, след обяд с временни увеличения на облачността, но само на отделни места ще превали. Ще духа слаб, в Източна България – до умерен североизточен вятър. Максималните температури ще са между 28° и 33°, в София - около 28°. Това съобщи за Агенция „Фокус” дежурният синоптик  Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще е предимно слънчево. Ще духа до умерен североизточен вятър. Максимални температури по крайбрежието - до 27°-29°. Температурата на морската вода е 23-26°. Вълнението на морето ще бъде 2-3 бала.\r\nВ планините ще е предимно слънчево. След обяд, главно в масивите от западната половина от страната ще има временни увеличения на облачността и на отделни места ще превали. Ще духа умерен вятър от изток-североизток. Максималната температура на височина 1200 метра ще е около 20°, на 2000 метра - около 14°.\r\nАтмосферното налягане ще се повиши и ще бъде малко по-високо от средното за месеца.", "date": "2018.06.20", "title": "НИМХ: Днес ще е предимно слънчево, след обяд с временни увеличения на облачността"}
{"url": "http://www.focus-news.net/news/2018/06/20/2536029/zapochva-podavaneto-na-zayavleniya-za-kandidatstvane-v-gimnaziite-sled-7-klas.html", "text": "Започва подаването на заявления за кандидатстване в гимназиите след 7. клас. За втора година заявленията за кандидатстване в профилираните и професионалните гимназии ще могат да се подават и онлайн. Това съобщиха от пресцентъра на Министерството на образованието и науката. Родителите, които изберат електронно заявление, няма да могат да подават на хартиен носител и обратно. През миналата година 33% от седмокласниците кандидатстваха чрез портала на Министерството на образованието и науката. \r\nДостъпът до страницата за подаване на документи е чрез входящ номер и уникален 10-цифрен код, записани в служебната бележка за явяване на националните външни оценявания. С тях ставаше и проверката на резултатите от изпитите. След влизането в платформата данните на ученика се генерират автоматично. Родителите трябва да попълнят предпочитаните училища с избраните профили или специалности от професии, подредени последователно според предпочитанията. Всяка паралелка е отделно желание. Изборът става от падащо меню или чрез въвеждане на 4-цифрените кодове на специалностите. Препоръчително е да се попълнят поне двадесет, съобразени с резултатите от изпитите. Броят им е неограничен.\r\nРодителите и учениците могат да кандидатстват за училища в повече от една област в страната с отделни заявления. Корекции на вече подадени документи не се допускат, освен в изключителни случаи, като те могат да се правят само в РУО.\r\nАко ученикът иска да учи в професионална гимназия, задължително трябва да приложи сканирано копие на медицинско свидетелство, издадено от общопрактикуващия му лекар. Това става с натискане на бутон „прикачване на медицинско (PDF). Оригиналът се представя при записването. За да бъде завършено електронното подаване на заявлението, се натиска бутон „потвърди“. След това в отделен прозорец излиза декларация за съгласие на родителя, която изисква да се попълнят три имена и телефон за връзка. \r\nОнези, които предпочитат да подават документи на хартия, могат да ги изтеглят от сайтовете на РУО и да ги попълнят предварително. Списъците с паралелките ще са изложени в училищата-гнезда. При кандидатстването не е необходимо копие на свидетелството за завършено основно образование, но ако ученикът желае паралелка от професионална гимназия, трябва да предостави оригинал и копие от медицинското свидетелство. След проверка от длъжностните лица оригиналът ще бъде върнат. \r\nДокументи за кандидатстване в гимназиите в страната ще се приемат до 26 юни включително. Първото класиране ще излезе до 3 юли, а записването или подаването на заявление за участие във второ класиране ще е в дните между 4 и 6 юли.", "date": "2018.06.20", "title": "Започва подаването на заявления за кандидатстване в гимназиите след 7. клас"}
{"url": "http://www.focus-news.net/news/2018/06/20/2536027/prodalzhava-ofitsialnoto-poseshtenie-na-prezidenta-rumen-radev-v-slovashkata-republika.html", "text": "Продължава официалното посещение на президента Румен Радев в Словашката република. Тази година България и Словакия отбелязват 25 години от установяване на дипломатически отношения. Това съобщиха от прессекретариата на държавния глава. Държавният глава ще посети Българското средно образователно училище „Христо Ботев“, което отбелязва 70 години от създаването си. Учебното заведение е известно като едно от най-престижните училища в Братислава.", "date": "2018.06.20", "title": "Продължава официалното посещение на президента Румен Радев в Словашката република"}
{"url": "http://www.focus-news.net/news/2018/06/20/2536028/ministar-ekaterina-zaharieva-shte-rakovodi-delegatsiyata-na-es-na-35-oto-zasedanie-na-savmestnata-parlamentarna-asambleya-aktb-es.html", "text": "Вицепремиерът и министър на външните работи Екатерина Захариева заминава за Брюксел за участие в 35-ото заседание на Съвместната парламентарна асамблея на Групата страни от Африка, Карибите и Тихоокеанския басейн (АКТБ) и Европейския съюз. Това съобщиха от пресцентъра на Министерството на външните работи. Захариева ще ръководи делегацията на ЕС на заседанието днес. \r\nЧленовете на Европейския парламент и техните колеги от националните парламенти на държавите от Африка, Карибите и Тихоокеанския басейн ще обсъдят теми като миграцията, демографския растеж, борбата с ксенофобията, расизма и дискриминацията, тероризма и други.\r\nПарламентарната асамблея АКТБ - ЕС е една от трите съвместни институции, създадена в рамките на Споразумението за партньорство (Споразумението от Котону), заедно със Съвета на министрите АКТБ-ЕС и Комитета на посланиците на АКТБ - ЕС.\r\nВ края на май т.г. вицепремиерът Захариева беше в Ломе, столицата на Тогоанската република. Тя ръководеше делегацията на Европейския съюз на Съвместния министерски съвет ЕС - АКТБ. В рамките на Съвета министрите обсъдиха отношенията между ЕС и страните от Африка, Карибите и Тихоокеанския басейн по бъдещото Споразумение за партньорство след 2020 г. – т.нар. „Пост-Котону“.", "date": "2018.06.20", "title": "Министър Екатерина Захариева ще ръководи делегацията на ЕС на 35-ото заседание на Съвместната парламентарна асамблея АКТБ - ЕС"}
{"url": "http://www.focus-news.net/news/2018/06/20/2536030/komisiyata-za-zashtita-na-potrebitelite-shte-predstavi-doklad-za-deynostta-si-prez-2017-g.html", "text": "Комисията за защита на потребителите ще представи доклад за дейността си през 2017 г. Това е заложено в дневния ред на Постоянно действаща подкомисия за наблюдение на дейността в областта на защитата на потребителите и ограничаване на монополите към Комисия по икономическа политика и туризъм. Заседанието на комисията ще се проведе в зала \"Запад\" на парламента от 14.00 часа. Докладът е внесен на 23 май 2018 г. в деловодството на Народното събрание.", "date": "2018.06.20", "title": "Комисията за защита на потребителите ще представи доклад за дейността си през 2017 г."}
{"url": "http://www.focus-news.net/news/2018/06/20/2536031/pravitelstvoto-shte-glasuva-uvelichenie-na-sotsialnata-pensiya-za-starost.html", "text": "Правителството ще гласува проект за определяне на нов размер на социалната пенсия за старост. Това предвижда седма точка от дневния ред на министрите за днешното редовно правителствено заседание, внесена от министъра на труда и социалната политика Бисер Петков. Ще бъде гласувано увеличение от 4%, като промените ще засегнат всички хора над 70 години, които живеят с доход под гарантирания минимум.\r\nМинистрите ще разгледат и проект за решение за изменение на националния план за действие по заетостта през 2018 г., както и доклад за приемане на годишен доклад за състоянието и развитието на научните изследвания в научните организации и висшите училища за периода 2016 – 2017 г.\r\nМинистърът на образованието и науката Красимир Вълчев е внесъл и проект на постановление за приемане на списък със защитените от държавата специалности от професии, на критериите за определянето им и на условията и реда за допълнително финансиране за издръжка на паралелки за придобиване на квалификация по защитените специалности от професии и специалности от професии, по които е налице неочакван недостиг от специалисти на пазара на труда.\r\nМинистерски съвет ще гласува и проект за одобряване на допълнителни трансфери за закупуване на познавателни книжки, учебници, учебни комплекти и учебни помагала за децата и учениците в общинските детски градини и училища за 2018 г.\r\nМинистърът на културата Боил Банов е внесъл проект за постановление за одобряване на допълнителни разходи по бюджета на Министерството на културата за 2018 г.\r\nПравителството ще гласува и изменение на конвенцията за защита на лицата при автоматизираната обработка на лични данни.", "date": "2018.06.20", "title": "Правителството ще гласува увеличение на социалната пенсия за старост"}
{"url": "http://www.focus-news.net/news/2018/06/20/2536026/pg-na-bsp-za-balgariya-shte-vnese-vot-na-nedoverie-kam-kabineta-borisov-3-na-tema-sigurnost.html", "text": "ПГ на „БСП за България“ ще внесе в деловодството на Народното събрание вот на недоверие към кабинета „Борисов“ 3 на тема „Сигурност“. Това е вторият вот на недоверие към правителството, като първият на тема „Корупция“ през януари не успя да мине. Седмичната проектопрограма за работа на Народното събрание поставя на вниманието на депутатите проекторешение за предсрочното отстраняване на проф. Камен Плочев като управител на НЗОК. В дневния ред е заложено още народните представители да продължат работа и по второто четене на Закона за водите и на Закона за МВР. Програмата предстои да бъде гласувана от депутатите в зала. Точките, заложени в нея бяха част от дневния ред на депутатите в петък, когато заседанието бе прекратено поради дебат и несъгласие с него.", "date": "2018.06.20", "title": "ПГ на „БСП за България“ ще внесе вот на недоверие към кабинета „Борисов“ 3 на тема „Сигурност“"}
{"url": "http://www.focus-news.net/news/2018/06/20/2536033/denyat-20-yuni-v-balgarskata-istoriya.html", "text": "2014 г.\r\n13 души загиват при наводнение в квартал Аспарухово във Варна.\r\n2006 г.\r\nПрезидентът на Република България присъжда орден „Св. св. Кирил и Методий“ – огърлие на Винтън Сърф вицепрезидент на Google и председател на Управителния съвет на директорите на Интернет корпорацията за имена и адреси.\r\n2003 г.\r\nПрезидентът на Република България връчва Орден „Стара планина“ – първа степен на Марта Руедас, постоянен представител на Програмата на ООН за развитие /ПРООН/ в България.\r\n2002 г.\r\nЗавършва двудневното официално посещение на българския президент Георги Първанов в Полша. Там той се среща с президента Александър Квашневски и получава полската подкрепа за членството на България в НАТО. Българският президент провежда срещи и с маршала на Сейма на Република Полша Марек Боровски, с маршала на Сената Лонгин Пастушяк и с председателя на Министерския съвет Лешек Милер. По време на визитата Георги Първанов говори пред студенти и преподаватели в един от най-старите полски университети – Вроцлавския, по темата: „България – стабилна и демократична държава, достоен член на евроатлантическата общност“.\r\n1980 г.\r\nЗавършва Третата конференция на министрите по образованието от европейския регион на ЮНЕСКО, започнала на 12 юни в София. В нея участва и генералният директор на ЮНЕСКО Амаду Махтар М'Боу.\r\n1979 г.\r\nЗавършва посещението на унгарската партийно-правителствена делегация, водена от първия секретар на ЦК на Унгарската социалистическа и работническа партия Янош Кадар в София. Приети са основни насоки за развитие на икономическото и научно техническото сътрудничество между България и Унгария до 1990.\r\nЯнош Кадар (1912 – 1989 г. ) е комунистически водач в Унгария от 1956 г. до 1988 г. и два пъти е министър-председател – от 1956 г. до 1958 г. и от 1961 г. до 1965 г.\r\n1975 г.\r\nПубликувано е съобщение за установяване на дипломатически отношения между България и остров Мавриций.\r\n1961 г.\r\nВ България е приет Закон за другарските съдилища.\r\n1954 г.\r\nОткрит е Мостът на дружбата на р. Дунав между Русе и Гюргево. Мостът е проектиран и строен от съветска проектантска строителна организация със съдействието на съветски и български строители. Строителството е реализирано през 1952-1954 г. със съдействието на тогавашния СССР. Дължината му е 2,8 км, на височина е 30 метра над водата - на две нива – за влакове и автомобили. Средната му част може да се повдига и да пропуска големи кораби.\r\n1949 г.\r\nТрайчо Костов е арестуван от органите на Държавна сигурност. Трайчо Костов (Т. К. Джунев) е роден на 17 юни 1897 г. в гр. София. Той е политически и държавен деец, публицист и журналист.\r\n1947 г.\r\nШестото ВНС приема на първо четене проекта на ОФ за конституция на България с 302 гласа от присъстващи 366 депутати. \r\n1933 г.\r\nБългарското правителство приема изменение на Закона за трудовите земеделски стопанства, който продължава аграрната реформа и оземляването на бедни селяни.\r\n1923 г.\r\nБългарският народен съюз „Кубрат“ се влива в Народния сговор. \r\n1895 г.\r\nОткрита е ЖП линията Шумен-Каспичан (26 км).\r\n1884 г.\r\nВ България 1800 предачки и тъкачки изпращат прошение до 4. ОНС против откриването на нови фабрики.\r\n1879 г.\r\nИзлиза първият брой на в. „Целокупна България“. Той е първият официален орган на Либералната партия след Освобождението (1878 г.). Започва да излиза след закриване на Учредителното събрание в Търново на 20 юни 1879 г. под редакцията на П. Р. Славейков. Последният му брой е на 8 май 1880 г. Излиза два пъти седмично. В програмата му залягат две основни задачи: да защитава Търновската конституция и да отстоява българското национално единство. За осъществяване на българското национално единство вестникът разчита на Русия. Обявява се срещу консервативното правителство на Т. Бурмов и остро критикува нарушенията на Търновската конституция. С идването на власт на Либералната партия (март 1880 г.) става официоз. В авторския колектив влизат и Ст. Стамболов, Ив. Славейков и Св. Миларов.\r\n1774 г.\r\nПо време на Руско-турската война (1768-1774 г.) руските войски, под командването на ген. Александър Суворов, разгромяват 40-хилядна турска армия край с. Козлуджа (дн. Суворово). Оцелелите турски войници бягат към Шумен, където се намира щабът на великия везир Мехмед паша.На тази дата са родени:\r\n1896 г.\r\nРоден е Панчо Атанасов Михайлов - български революционер, член на ВМРО, поет.\r\n1866 г.\r\nРоден е Иван Бончев Бончев - български офицер, генерал-майор (1.01.1918 г.).\r\n1862 г.\r\nРоден е Марко Лерински (Георги Иванов) - деец на македоно-одринското революционно движение.\r\n1850 г. \r\nВ село Плевня, Драмско (днес Петруса, Гърция), е роден Сава Букурещлиев. Четник в Ботевата чета (1876). Той е по-голям брат на офицера Андрей Букурещлиев, участник в Сръбско-българската война (1885).На тази дата умират:\r\n1972 г.\r\nУмира Петър Осоговец (псевд. на Петър Лазаров Петков) - български писател, ентомолог.\r\n1915 г.\r\nВ София на 75-годишна възраст умира екзарх Йосиф I.\r\n1883 г.\r\nУмира Владимир Попатанасов (В. П. Кръстев) - български поет и публицист.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.20", "title": "Денят 20 юни в българската история"}
{"url": "http://www.focus-news.net/news/2018/06/20/2536034/dobrich-vavedena-e-vremenna-organizatsiya-na-dvizhenie-na-avtomobili-po-ul-yordan-yovkov-zaradi-deynosti-po-proekta-za-podobryavane-na-vodniya-sektor.html", "text": "Въведена е временна организация на движение на автомобили по ул. “Йордан Йовков“ в Добрич заради дейности по проекта за подобряване на водния сектор, предаде репортер на Радио „Фокус” – Варна. Няма въведени временни ограничения на движението на автомобили в областта. Движението по път II-71 Силистра – Добрич се осъществява с повишено внимание, поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е до 22 юни. Движението по част от път II-29 Варна – Добрич също се осъществява с повишено внимание поради частични ремонтни дейности на асфалтовата настилка. Срокът за приключване на ремонта е 30 юни. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект \"Интегриран проект за подобряване на водния сектор на град Добрич\" по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 18 градуса към 7,30 часа. \r\nЖулиета НИКОЛОВА", "date": "2018.06.20", "title": "Добрич: Въведена е временна организация на движение на автомобили по ул. “Йордан Йовков“ заради дейности по проекта за подобряване на водния сектор"}
{"url": "http://www.focus-news.net/news/2018/06/20/2536036/predstavitelstvoto-na-ek-v-balgariya-organizira-publichno-predstavyane-na-zakonodatelnite-predlozheniya-za-obshtata-selskostopanska-politika-v-perioda-sled-2020-godina.html", "text": "Представителството на Европейската комисия (EK) в България организира публично представяне на законодателните предложения за Общата селскостопанска политика в периода след 2020 година. Това съобщиха от Представителството на ЕК в България.\r\nСъбитието ще бъде открито от Марио Милушев, директор на дирекция \"Развитие на селските райони и предприсъединителна помощ\" в генерална дирекция \"Земеделие\" на ЕК и Вергиния Кръстева, зам. министър на земеделието, храните и горите. Специални лектори на събитието ще бъдат експерти от Европейската комисия и Министерството на земеделието, храните и горите. \r\nДетайлното представяне на предложението на ЕК за следващия програмен период ще бъде последвано от свободна дискусия, в която ще се включат и експерти от Министерството на земеделието, храните и горите.", "date": "2018.06.20", "title": "Представителството на EK в България организира публично представяне на законодателните предложения за Общата селскостопанска политика в периода след 2020 година"}
{"url": "http://www.focus-news.net/news/2018/06/20/2536035/kmetat-na-sofiya-yordanka-fandakova-shte-proveri-izgrazhdaneto-na-kanalizatsiya-na-ulitsi-v-kv-simeonovo.html", "text": "Кметът на София Йорданка Фандъкова ще провери изграждането на канализация на улици в кв. „Симеоново“. Това съобщиха от пресцентъра на Столична община. Проверката ще се състои в 12.00 часа на ул. „Извор“. На нея ще присъства и зам.-кметът Ирина Савина. \r\nИзпълнението на поредния етап от Главен канализационен клон ІІ, от ул. „Неофит Хилендарски“ (ул. 1) по ул. „Извор“ и по ул. „Шумако“ до ул. „Проф. Д. Пасков“ започна през месец март. Обектът е със срок за завършване на строително-монтажните работи – края на 2018 година. Освен изграждане на Главен канализационен клон ІІ в посочения обхват, ще се реконструира и водопроводът по ул. „Извор“. Проектът включва и отводняване на улиците чрез изграждане на дъждоприемни шахти, които се свързват към уличния канал.", "date": "2018.06.20", "title": "Кметът на София Йорданка Фандъкова ще провери изграждането на канализация на улици в кв. „Симеоново“"}
{"url": "http://www.focus-news.net/news/2018/06/20/2536039/sofiya-prodalzhava-traditsionnata-aktsiya-po-kravodaryavane-v-umbalsm-n-i-pirogov.html", "text": "Продължава традиционната акция по кръводаряване в УМБАЛСМ „Н. И. Пирогов“, която стартира вчера. Това съобщиха от пресцентъра на лечебното заведение. И днес служители на болницата и близки на пациенти, които са настанените в лечебното заведение, могат да дарят кръв. Това се случва в зала \"проф. Емил Таков\" - рапортната зала на травматологичния комплекс, ет. 2 между 10.00 и 14.00 часа. Всеки, който желае да се включи в Кампанията на Националния център по трансфузионна хематология, трябва да носи своята лична карта.\r\nПрепоръчително е кръводарителите да са закусили и пили кафе.", "date": "2018.06.20", "title": "София: Продължава традиционната акция по кръводаряване в УМБАЛСМ „Н. И. Пирогов“"}
{"url": "http://www.focus-news.net/news/2018/06/20/2536037/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с монтаж на водомер в Помпена станция „Лозен“,с. Лозен се налага спиране на водоподаването от 09:00 до 15:00 часа на клиентите на „Софийска вода”, живеещи в карето между: ул. „Кайгана“, ул. „Св. Св. Кирил и Методий“, ул. „Еделвайс“, ул. „Бузлуджа“ и ул. „Съединение\"; ул. „Съединение“, ул. „Дъб“, ул. „Къси дол“ и ул. „Акация“; ул. „Преслав“, ул. „Съединение“, ул. „Варовита“ и ул. „Крушите“; ул. „Съединение“, ул. „Васил Левски“, ул. „Могила“ и ул. „Теменуга“; ул. „Съединение“ от ул. „Лозен“ № 97 до АМ „Тракия“ и м. Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий “ ъгъла с ул. „Простор“.\r\nВъв връзка с изпълнение на инвестиционен проект за реконструкция на уличен водопровод и канал на бул. „Васил Левски“ Център , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: бул. „Васил Левски“ от ул. „Иван Вазов“ до ул. „Аксаков“; ул. „Иван Вазов“ от бул. „Васил Левски“ до ул.“6-ти Септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славянска“ ъгъла с бул. „Васил Левски“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на спирателни кранове до бл. 356 жк. „Младост“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бл. 387, бл. 386, бл. 385 , бл. 383, бл. 384, бл. 356, бл. 358, бл. 354 и  ул. „Инж. Георги Белов“ №20. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 356.\r\nВъв връзка с подмяна на сградно водопроводно отклонение на ул. „Чавдар Мутафов“ кв. „Витоша“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Чавдар Мутафов“ №10; ул. „Иван Пейчев“ №1, №2, №10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Пейчев“№1.\r\nВъв връзка с подмяна на сградно водопроводно отклонение на ул. „Калина“ с. Лозен, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Калина“, по ул. „Горник“ от ул. „Калина“ до дерето. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калина“ ъгъла с ул. „Горник“.\r\nВъв връзка с диагностика на уличен водопровод на ул. „Стефан Караджа“ кв. „Сеславци“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Стефан Караджа“, по ул. „Явор“ от ул. „Стефан Караджа“ до ул. „Цанко Церковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ ъгъла с ул. „Явор“.\r\nВъв връзка с подмяна на спирателни кранове на ул. „Костенец“ жк. „Сердика“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Костенец“ от ул. „Житница“ до бул. „Инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенец“ ъгъла с бул. „Инж. Иван Иванов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/20/2536038/denyat-20-yuni-v-svetovnata-istoriya.html", "text": "2017 г.\r\nТайна колекция от нацисткото наследство е открито в Аржентина.\r\n2017 г.\r\nЕвропейският съд по правата на човека обявява, че руският закон за гей пропаганда насърчава хомофобията, засилва предразсъдъците и нарушава правото на свобода на словото.\r\n2016 г.\r\nХърватските депутати гласуват за разпускане на парламента.\r\n2015 г.\r\nЕвропейската централна банка увеличава помощта за гръцките банки по линия на програмата за спешна ликвидност ELA с 3,7 млрд. евро с което общата сума по ELA достига 87,7 млрд. евро.\r\n2013 г.\r\nМинистър-председателят на Палестина Рами Хамдала подава оставка.\r\n2012 г.\r\nЛидерът на дясноцентристката партия „Нова демокрация“ Андонис Самарас е новият министър-председател на Гърция.\r\n2011 г.\r\nСпоред доклада на върховния комисар на ООН за бежанците Антониу Гутериш 80% от 15,4 млн. бежанци по света намират убежище в бедни страни. Допълнително 27,5 млн. души са прокудени във вътрешността на родните си страни, както и 850 хил. кандидати за получаване на убежище, с което броят на хората по света, принудени да напуснат домовете си, достига 43,7 млн. души.\r\n2011 г.\r\nФинансовите министри на страните от еврозоната отлагат окончателното решение за отпускане на заема от 12 млрд. евро за Гърция, докато не бъдат въведени допълнителни мерки по затягане на коланите.\r\n1999 г. \r\nНАТО официално прекратява бомбардировките над Югославия.\r\n1992 г. \r\nИзбухва конфликтът в Приднестровието. Повод за това са въоръжените сблъсъци в Бендера.\r\n1977 г.\r\nПетролопроводът Трансаляска започва официално да функционира. Трансаляска е главен американски петролопровод, свързващ находищата на нефт в северна Аляска с пристанището в град Валвез. Строителството на дългият почти 800 мили (1286 км) петролопровод започва на 27 март 1975 г. и завършва на 31 май 1977 г. В строителството му участват близо 21 000 души.\r\n1968 г. \r\nЗа първи път разстоянието от 100 метра е пробягано по-бързо от 10 секунди. Това прави спринтьорът  Джим Хайнс на пистата в Сакраменто.\r\n1967 г. \r\nБоксьорът Мохамед Али (Касиус Клей) е осъден на 5 години затвор, заради отказа си да служи в армията на САЩ и участва във войната във Виетнам.\r\n1963 г.\r\nСАЩ и СССР се договарят за прекарване на директна телефонна линия между ръководителите на двете страни, която да бъде използвана в критични ситуации.\r\n1960 г.\r\nПровъзгласена е независимостта на Мали и Сенегал. Двете държави са френски колонии в продължение на почти 70 години и са използвани главно като източник на роби. През 1959 г. образуват Федерация Мали, която успява да получи независимост от Франция. Скоро след това Сенегал се отцепва и образува Република Сенегал.\r\n1955 г.\r\nНа Филипините е регистрирано най-дългото слънчево затъмнение – 7 минути и 8 секунди.\r\n1949 г. \r\nПапата налага анатема  на комунистическите власти в Чехословакия.\r\n1945 г. \r\nВ Ню Йорк  4 млн. души посрещат тържествено генерал Айзенхауер при завръщането му от фронтовете в Европа.\r\n1944 г.\r\nСъздадено е ЦРУ. ЦРУ е координиращ център на гражданското и военното разузнаване и контраразузнаване в САЩ. Контролира се от Съвета за национална сигурност. Седалището на ЦРУ е в Ленгли, щата Вирджиния. Организира разузнавателни действия и тайни операции в целия свят.\r\n1934 г. \r\nЗа продажба се обявява лондонският мост „Ватерло”.\r\n1923 г.\r\nФранция обявява официално намерението си да анексира Рейнската област, за да гарантира изплащането на репарациите, които Германия й дължи според Версайския договор.\r\n1919 г. \r\nДоброволческата армия на генерал Деникин  започва настъплението си към Москва.\r\n1895 г. \r\nВ Германия е открит канала в Кил, съединяващ Балтийско и Северно море.\r\n1877 г.\r\nАлександър Греъм Бел основава първата обществена телефонна услуга в Хамилтън, Онтарио, Канада.\r\n1867 г.\r\nАмериканският Конгрес утвърждава договора с Русия за купуването на Аляска.\r\nСАЩ купуват Аляска от Русия на 9 април 1867 г. за 7,2 млн. долара. Флагът на САЩ е издигнат на 18 октомври същата година. Днес 18 октомври се празнува в щата като Денят на Аляска.\r\n1863 г. \r\nЗападна Виржиния става 35-ият щат на САЩ. По време на Гражданската война, Западна Вирджиния се отцепва от Вирджиния, ставайки единственият щат, създаден директно като резултат от войната. Западна Вирджиния е разположена изцяло в планината Апалачи. Релефът й е силно хълмист, което й донася прякорът Планинският щат. Административният център на Западна Вирджиния е Чарлстон.\r\n1837 г.\r\nНа английския трон се възкачва кралица Виктория I. Кралица Виктория I е родена на 24 май 1819 г. Тя е почти изцяло от немски произход и е последния представител на Хановерската династията. Виктория I царува 64 години, което я прави най-дълго властващият монарх в британската история. По време на нейното царуване британската империя отбелязва огромен растеж – Викторианската ера е символ на индустриализацията и време на значителни социални, икономически и технологически промени в Обединеното кралство. По време на управлението й се постига сближаване между Англия и Франция (1852 г.); Англия взема участие в Кримската война, въстанията в Индия са усмирени и Виктория става императрица на Индия.\r\n1819 г.\r\n320-тонният параход „Савана” успява да прекоси Атлантика (от Савана, щата Джорджия, до Ливърпул) за 27 дни и 11 часа. Той се отправя на път за Европа на 24 май същата година.\r\n1803 г.\r\nВ Петербург е извършен първия в Русия полет с балон.\r\n1794 г. \r\nНаполеон Бонапарт представя план за завоюването на Италия.\r\n1793 г. \r\nАмериканецът Ели Уитни патентова машината за чистене на памук.\r\n1782 г. \r\nУтвърден е големият държавен печат на САЩ. Лицевото изображението на печата представлява орел със разперени крила, който държи 13 стрели в левия си крак (символ на тринайсетте колони, дали началото на щатите в САЩ), а в десния – маслинова клонка (с 13 листа и 13 маслини); стрелите и клонките са символ на войната и мира. На гърдите си орелът има щит, оцветен в цветовете на американското знаме – синьо, и червени и бели ивици. В човката си държи лента с надпис „E pluribus unum” („Измежду всички, един” ), мотото на САЩ. Фразата също има 13 букви. Тринайсет са и звездите, разположени над главата на орела. От 1935 г. печатът се слага на задната страна на еднодоларовата банкнота.\r\n1736 г.\r\nРуската армия превзема Азов и стъпва на брега на Азовско море.\r\n1685 г.\r\nИзбухва Монмаутското въстание, което е опит за свалянето от власт на английския крал Джеймс II. То е организирано от Джеймс Скот (на снимката), дук на Монмаут, който твърди, че е законният наследник на английския трон. Въстанието е потушено на 6 юли 1685 г. след битката при Седжемуур. Дукът е екзекутиран по обвинение в измяна 9 дни по-късно. Джеймс II става крал след смъртта на брат си, Чарлз II, който умира на 6 февруари 1685 г. Той не е особено популярен поради факта, че е католик и много хора не одобряват крал, подвластен на Папата.\r\n1675 г. \r\nЗапочва голямата война на индианските племена срещу белите заселници.\r\n1578 г. \r\nАнглийският мореплавател Мартин Фробишер обявява Гренландия за владение на английската корона, под името „Западна Англия”. \r\n1402 г. \r\nВ битката при река Ангора, край днешна Анкара, монголите на Тамерлан разбиват армията на султан Баязид. Покорителят на Балканите приключва живота си в позлатена клетка, поставена до пируващите монголски военачалници.\r\n1397 г.\r\nДания, Норвегия и Швеция подписват уния в Калмар. Калмарската уния е обединение на Дания, Швеция (с Финландия) и Норвегия (с Исландия) под върховната власт на датските крале (1395-1523 г.). Датско-шведската уния е прекратена през 1523 г., а датско-норвежката - през 1814 г.\r\n451 г.\r\nРимската армия нанася поражение на войските на Атила при Каталунските полета.\r\nАтила е вожд на хуните (около 395-453 г.). През 441 г. преминава Дунав, превзема Ниш и застрашава Цариград. Принуждава Византия да му плаща данък. След това напада Западната римска империя, опустошава Галия. Разбит е на Каталуските полета (близо до Шалон, Франция) през 451 г. от обединените войски на Аеций, Меровей и Теодорих. След това се оттегля в дворците си край Дунав. Умира в деня на сватбата си с Илдико през 453 г.На тази дата са родени:\r\n1967 г.\r\nРодена е Никол Кидман - американска актриса от австралийски произход.\r\n1949 г.\r\nРоден е Лайънъл Ричи - американски композитор, поп-певец, саксофонист.\r\n1925 г.\r\nРоден е Андраш Ковач – унгарски режисьор.\r\n1924 г.\r\nРоден е Чет Аткинс - американски музикант, едно от най-големите имена на кънтри-музиката в началния стадий на рокендрола (рокабили), китарист.\r\n1861 г.\r\nРоден е Фредерик Хоулънд Хопкинс - английски биохимик.\r\n1858 г.\r\nРоден е Медардо Росо - италиански скулптор, представител на импресионизма.На тази дата умират:\r\n1958 г.\r\nУмира Курт Алдер - немски химик органик, д-р по философия (1926 г.). Лауреат на Нобелова награда за химия за 1950 г. (съвместно с О. Дилс).\r\n1947 г. \r\nПри гангстерска престрелка е убит Бъгси Сигел, основоположник на хазартния бизнес в Лас Вегас.\r\n1933 г. \r\nУмира Клара Цеткин - германска общественичка, функционерка на комунистическо и женското движение.\r\n1923 г. \r\nЗагива водачът на мексиканските революционери Панчо Виля.\r\n1909 г.\r\nУмира Фридрих фон Мартенс - руски юрист и дипломат. Автор на трудове по дипломатическа история и по междудържавно право. Т\r\n1872 г.\r\nУмира Александър Гилфердинг - руски историк славист, член-кореспондент на Петербургската академия на науките.\r\n1597 г. \r\nНа остров Нова земя умира мореплавателят Уйлям Баренц, дал името си на Баренцово море.\r\n840 г.\r\nУмира Луй І Благочестиви - франкски император от 814 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.20", "title": "Денят 20 юни в световната история"}
{"url": "http://www.focus-news.net/news/2018/06/20/2536040/varna-obshtinskiyat-savetnik-ot-gerb-nadya-georgieva-shte-se-sreshtne-s-grazhdani.html", "text": "Общинският съветник от ГЕРБ Надя Георгиева ще се срещне с граждани. Това съобщиха от пресцентъра на ПП ГЕРБ-Варна. Приемното време на общинския съветник ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел. 052 / 600 015.", "date": "2018.06.20", "title": "Варна: Общинският съветник от ГЕРБ Надя Георгиева ще се срещне с граждани"}
{"url": "http://www.focus-news.net/news/2018/06/20/2536032/predsedatelyat-na-agentsiya-patna-infrastruktura-inzh-atanasov-shte-se-sreshtne-s-zhitelite-na-aheloy.html", "text": "Председател на Управителния съвет на Агенция „Пътна инфраструктура“ инж. Дончо Атанасов ще бъде в Ахелой и ще се срещне с жители на града. Срещата ще се проведе от 18.30 часа в читалището на Ахелой. Това съобщиха от пресцентъра на Агенция \"Пътна инфраструктура\". Срещата е по инициатива на инж. Атанасов и целта е да отговори на въпросите, възникнали след пуснатото на 15 юни движение по директното трасе на обходния път на Ахелой. С изграждането на отсечката и въвеждането ѝ в експлоатация, преди началото на активния туристически сезон, се улеснява пътуването по път I-9 Слънчев бряг - Бургас и се повишава безопасността на движение. С построяването на обходния път интензивният транзитен трафик вече не преминава през Ахелой, с което се опазва живота и здравето на жителите на града и се намалява опасността от тежки пътни инциденти.", "date": "2018.06.20", "title": "Председателят на Агенция „Пътна инфраструктура“ инж. Атанасов ще се срещне с жителите на Ахелой"}
{"url": "http://www.focus-news.net/news/2018/06/20/2536042/burgas-na-otkrita-stsena-ohlyuva-shte-bade-prozhektiran-film-za-opazvaneto-na-divite-reki-v-evropa.html", "text": "Днес от 21.00 часа на открита сцена „Охлюва“ бургазлии и гостите на града могат да изгледат филма „Синьо сърце“. Това съобщиха от Община Бургас. Прожекцията е част от световната кампания „Да спасим синьото сърце на Европа“ и се организира от Фондация „Виа Понтика“, съвместно с Община Бургас. Инициативата е на американския бранд „Патагония“, радетел за опазване на последните свободно течащи реки в Европа.\r\nРазпространението на филма „Синьо сърце“ стартира на 28 април 2018 година. Световната премиера се състоя в Босна и Херцеговина и бе последвана от прожекции на Балканския полуостров и големи градове по цял свят. Филмът документира битката за опазване на албанската река Vjosa – най-голямата дива река в Европа, усилията да бъде спасен застрашеният балкански рис в Македония, както и борбата на жените от Крушчица, Босна и Херцеговина, които протестират ден и нощ, за да спасят единствения източник на питейна вода за местното население.\r\nНа прожекцията ще бъдат представени любопитни факти за дивите реки на Балканите и за това как трябва да обединим усилия, за да запазим синьото си богатство. Прожекцията е с вход свободен.", "date": "2018.06.20", "title": "Бургас: На открита сцена „Охлюва“ ще бъде прожектиран филм за опазването на дивите реки в Европа"}
{"url": "http://www.focus-news.net/news/2018/06/20/2536041/sofiya-vavezhda-se-vremenna-organizatsiya-na-dvizhenieto-za-zasnemane-na-kadri-ot-film.html", "text": "Въвежда се временна организация на движението за заснемане на кадри от филма „Сцени, отпаднали от живота на една актриса”. Това съобщиха от пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа днес на ул. „Струмица” №10. \r\n- От 08.00 до 20.00 часа на 21 юни 2018 г. на ул. „6-ти септември” между ул. „Любен Каравелов” и ул. „13-ти март”. \r\n- От 08.00 до 20.00 часа на 23 юни 2018 г. на ул. „Славянска” между ул. „Г. С. Раковски” и ул. 6-ти септември”. \r\n- От 08.00 до 20.00 часа на 25 юни 2018 г. и от 08.00 до 20.00 часа на 26 юни 2018 г. на бул. „Евлоги и Христо Георгиеви” между ул. „Върбица” и ул. „Анджело Ронкали”.", "date": "2018.06.20", "title": "София: Въвежда се временна организация на движението за заснемане на кадри от филм"}
{"url": "http://www.focus-news.net/news/2018/06/20/2536045/veliko-tarnovo-hristo-shopov-i-liliya-maravilya-shte-predstavyat-v-svishtov-teatralnata-postanovka-dogodina-po-sashtoto-vreme.html", "text": "Христо Шопов и Лилия Маравиля ще представят в Свищов театралната постановка „Догодина по същото време“, съобщиха от пресцентъра на Община Свищов. Със своето майсторство, актьорите завладяват почитателите на театралното изкуство и ги увличат в едно страстно приключение из необятните лабиринти на човешката душа. „Догодина по същото време” е точката на пресичане на две търсещи се и отдадени една на друга души, извън параметрите на времето, социалния статус и битийните условности. История за една изневяра, превърнала случайността в съзнателен избор и повод за преоткриване – година след година. Вдъхновяваща изповед, изпълнена със забавни ситуации, обрати, изпитания и възторжен триумф на любовта, като неизменно присъствие в житейските сезони.\r\nПредставлението е част от Национално турне 2018 и ще радва жителите и гостите на Свищов в ПБЧ „Еленка и Кирил Д. Аврамови- 1856“. Началният час е 19.00 часа. Билети на касата на читалището.", "date": "2018.06.20", "title": "Велико Търново: Христо Шопов и Лилия Маравиля ще представят в Свищов театралната постановка „Догодина по същото време“"}
{"url": "http://www.focus-news.net/news/2018/06/20/2536043/sofiya-dvama-episkopi-mnogo-sveshtenitsi-i-monasi-i-stotitsi-miryani-prisastvaha-na-opeloto-na-stolichniya-sveshtenik-ikonom-luka.html", "text": "Двама епископи, много свещеници и монаси и стотици миряни изпратиха в последния му земен път обичания столичен свещеник -  Негово високоблагоговейнство иконом Лука, предаде репортер на Агенция \"Фокус\". Опелото се състоя в столичния храм храм \"Успение Богородично\" и бе оглавено от двама епископи - Негово преосвещенство Белоградчишки епископ Поликарп - викарий на Софийския митрополит, и Негово преосвещенство Велички епископ Сионий - игумен на Троянската света обител. Заедно с тях съслужиха много свещеници и монаси от клира на Българската православна църква. Храмът бе изпълнен със стотици православни християни, дошли да се  простят с обичания столичен свещеник - отец Лука. Бог да го прости! Вечна и блажена да бъде паметта му! \r\nНикола ПETKOВ", "date": "2018.06.20", "title": "София: Двама епископи, много свещеници и монаси и стотици миряни присъстваха на опелото на столичния свещеник иконом Лука"}
{"url": "http://www.focus-news.net/news/2018/06/20/2536044/sliven-na-poligon-batmish-shte-se-provedat-planirani-uchebni-strelbi.html", "text": "На полигон \"Батмиш\" ще се проведат планирани учебни стрелби, съобщиха от Община Сливен. Те са предвидени от 8.00 до 17.00 часа в дните, както следва: 20 юни, 21 юни, 22 юни, 25 юни, 27 юни и 29 юни, а от 8.00 до 24.00 часа – на 26 юни и 28 юни. За да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2018.06.20", "title": "Сливен: На полигон \"Батмиш\" ще се проведат планирани учебни стрелби"}
{"url": "http://www.focus-news.net/news/2018/06/20/2536047/dobrich-lyubo-neykov-i-stanimir-gamov-shte-gostuvat-v-grada-s-vludyavashtata-komediya-zhena-mi-se-kazva-boris.html", "text": "Една от топ постановките в България \"Жена ми се казва Борис” ще покори и публиката в Добрич. Уникалната комедия гостува в града днес от 19.00 часа в ДТ „Йордан Йовков“. Това съобщиха от пресцентъра на Община Добрич.\r\nПродажба на билети на черно, хора, които влизат през задния вход на залата, десетки правостоящи... Във всеки град спектакълът „Жена ми се казва Борис” поражда неистов интерес и дълги опашки от чакащи за билети.\r\nВлудяваща, експресивна, комична, пълна с обрати и изненади, преливане от мъжки в женски образи, екшън и абсурди, и за капак на всичко - изпълнена с ирония. С това може да се определи най-търсена постановка в България \"Жена ми се казва Борис”. \r\nЛюбимецът на публиката Любо Нейков влиза в главния женски образ на мястото на Румен Угрински. Дори да сте гледали постановката, сега ще я видите в друга светлина. В ролята на съпруга зрителите могат да видят Станимир Гъмов, обявен за победител в първия сезон на „Като две капки вода”. На сцената излиза плеяда от звезди – актьорите от „Комиците”- Петьо Петков-Шайбата и Ернестина Шинова, както и Стефан Рядков, Диана Любенова и Жанина Дончева. \r\nГъмов е бедняк, женен за богатата Диана Любенова и от две години с любовница. Лъжите му обаче си имат граници и влюбената до уши в него Жанина Дончева е намислила да разкаже за всичко на жена му. Това въвлича героят на Гъмов в пъклен план да преобрази в женски образ пощальона Нейков. Към цялата бъркотия се добавя случайно семейство от провинцията - Стефан Рядков и Ернестина Шинова, които допълнително усложняват ситуацията. За да е пълна картината, към този невъобразим сюжет се прибавя и образа на Шайбата, който играе ревнивия съпруг на любовницата на Гъмов.  Така всички актьори се сблъскват с различни комични и абсурдни ситуации от началото до самия край. \r\nПотопете се в незабравимо преживяване с гарантирани 2 часа смях в най-щурата постановка за цяла България на 20 юни от 19 часа в ДТ „Йордан Йовков“! \r\nБилети за спектакъла ще намерите на тел. 058/605 573 и 0885 387 319 и на касата на театъра!", "date": "2018.06.20", "title": "Добрич: Любо Нейков и Станимир Гъмов ще гостуват в града с влудяващата комедия „Жена ми се казва Борис“"}
{"url": "http://www.focus-news.net/news/2018/06/20/2536048/tass-izrael-porazi-25-tseli-na-hamas-v-ivitsata-gaza-v-otgovor-na-izstrelvaneto-na-30-raketi.html", "text": "Израелски самолети в сряда са нанесли удари по 25 цели на ХАМАС в Ивицата Газа в отговор на възобновените ракетни обстрели. Това съобщи пресслужбата на Армията за отбрана на Израел чрез съобщение, предава ТАСС.\r\n„В отговор на изстреляни ракети от Ивицита Газа срещу Израел през нощта, към момента ВВС на еврейската държава за поразили около 25 терористични цели на ХАМАС в Ивицата Газа“, се казва в съобщението. „Преди няколко минути изтребители поразиха 11 терористични цели в четири принадлежащи на ХАМАС военни лагера в Ивицата Газа. По-рано бяха поразени осем цели в три военни лагера на територията на принадлежащ на ХАМАС военен завод в отговор на ракетни обстрели“. Преди това в сряда израелски самолети нанесоха удари по три военни цели на ХАМАС в палестинския анклав „в отговор на нови пускания на хвърчила с прикрепени горящи предмети и балони с взривни устройства към израелската територия“, обясниха по-рано военните.\r\nЗа цялата нощ радикалите от Газа са изстреляли не по-малко от 30 ракети по Израел, съобщиха от армията. „В течение на нощта са засечени 30 изстрела на ракети от сектора Газа по Израел“, съобщиха още военните. „Седем ракети бяха прихванати от системата за ПВО „Железен купол“, още три паднаха вътре в Ивицата Газа“. Не се съобщава за жертви от въздушните удари и ракетите.\r\nПревод и редакция:", "date": "2018.06.20", "title": "ТАСС: Израел порази 25 цели на ХАМАС в Ивицата Газа в отговор на изстрелването на 30 ракети"}
{"url": "http://www.focus-news.net/news/2018/06/20/2536050/blagoevgrad-vodachite-da-se-dvizhat-sas-saobrazena-skorost-na-glaven-pat-e-79-v-uchastaka-ot-paten-vazel-barakovo-do-izhoda-na-blagoevgrad-v-posoka-kulata.html", "text": "Водачите да се движат със съобразена скорост на главен път Е-79 в участъка от пътен възел Бараково до изхода на Благоевград, в посока Кулата, от км 357+000 до км 365+000, поради косене в средната разделителна ивица. Това каза за Радио „Фокус“ – Пирин дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от Благоевградска област. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.20", "title": "Благоевград: Водачите да се движат със съобразена скорост на главен път Е-79 в участъка от пътен възел Бараково до изхода на Благоевград, в посока Кулата"}
{"url": "http://www.focus-news.net/news/2018/06/20/2536052/sport-kristiano-ronaldo-i-denis-cherishev-sa-nachelo-v-klasatsiyata-za-golmaystorite-na-mondial-2018.html", "text": "Кристиано Роналдо и Денис Черишев са начело в класирането при голмайсторите на Световното първенство по футбол в Русия. Португалецът отбеляза три гола в първия мач на отбора си на Мондиал 2018. Същият брой попадения има и руският футболист.\r\nСлед четвъртия ден на световното първенство по футбол с две попадения са Денис Черишев (Русия), Хари Кейн (Англия), Ромелу Лукаку (Белгия) и  Диего Коста (Испания).", "date": "2018.06.20", "title": "Спорт: Кристиано Роналдо и Денис Черишев са начело в класацията за голмайсторите на Мондиал 2018"}
{"url": "http://www.focus-news.net/news/2018/06/20/2536051/pregled-na-osnovnite-temi-v-dobrudzhanskiya-pechat.html", "text": "Нов хаос с договорите за аренда и наем на земя“, съобщава на първа вестник „Добруджанска трибуна“. Парламентът спешно променя прясно ремонтирания Закон за земеделските земи заради зърнопроизводителите. Кампанията по договорите за аренда и наем на земеделска земя и тази, и миналата година предизвиква хаос и суматоха сред фермерите в общинските служби по земеделие. Тя е в основата на получаване на евросубсидии в размер на 1,5 млрд. лв. годишно. По думите на земеделския министър Румен Порожанов забърканата законодателна каша е толкова голяма, че кампания ‘2018 е пред срив. Комисията по земеделие в Народното събрание е предприела спешен нов ремонт на наскоро поправяния Закон за собствеността и ползването на земеделски земи.\r\nДни на руската култура ще се проведат в Добрич, съобщава още изданието. Организатори са Община град Добрич и Сдружението за приятелство и сътрудничество с балканските държави. Два концерта ще бъдат представени в добруджанския град – на 20 и на 26 юни. „Изложбата „Вечната красота на Двореца в Балчик“ закрива европредседателството ни“, съобщава всекидневникът. На 28 юни в Берлин ще бъде открита официално изложбата. Тя представя 20 архивни и 40 фотоса на съвременния Архитектурно-парков комплекс. Изложбата популяризира „Двореца“ като културно-туристическа дестинация. От спортната страница – „24-ма футболисти излязоха за първа тренировка за Втора лига“. Пет са сигурните нови попълнения на този етап в редиците на „Добруджа“. Ръководството на клуба е заявило, че летните занимания на футболистите ще преминат изцяло в Добрич, където има много добри условия за тренировки.", "date": "2018.06.20", "title": "Преглед на основните теми в добруджанския печат"}
{"url": "http://www.focus-news.net/news/2018/06/20/2536053/plovdiv-intenziven-e-trafikat-po-am-trakiya-kakto-i-po-patishtata-plovdiv-karlovo-i-plovdiv-asenovgrad-smolyan.html", "text": "Интензивен е трафикът по участъка на АМ „Тракия“ в Пловдивска област, както и по пътищата Пловдив-Карлово и Пловдив-Асеновград-Смолян. Това съобщиха за Радио „Фокус“ – Пловдив от Областното пътно управление. Натоварено е движението и по пътя Пловдив-Пещера. Пътните настилки на територията на областта са сухи, в планинските райони – влажни, но нормално проходими. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно в посока Асеновград, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е преминаването на тежкотоварни моторни превозни средства над 12 тона по пътя Поповица-Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост на река Марица. Обходният маршрут за водачите е по пътя Стара Загора-Поповица и път І-8 София-Пловдив-Свиленград. Опасност от падащи камъни има по направленията Асеновград-Смолян, Кричим-Девин и Югово-Лъки, както и в района на проходите Козница и Стражата. Водачите трябва да бъдат особено бдителни, преминавайки по посочените участъци, призовават от Областното пътно управление.\r\nДвижението на територията на град Пловдив също е натоварено към този час на деня. Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Източен“, „Санкт Петербург“, „Освобождение“, „Руски“, „Васил Априлов“, „Шести септември“ и „Пещерско шосе“. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.06.20", "title": "Пловдив: Интензивен е трафикът по АМ „Тракия“, както и по пътищата Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/06/20/2536049/pregled-na-osnovnite-temi-v-starozagorskiya-pechat.html", "text": "\"Запечатват\" рушащото се читалище \"Светлина\" в Шипка е водещата тема в днешния брой на вестник \"Старозагорски новини\". \"Необходими са поне 3 млн. лв. за ремонт, пускаме процедура за паметник на културата!\", заяви министър Боил Банов след спешна ревизия. Рушащата се от 3 десетилетия уникална сграда на читалище \"Светлина 1861\" в центъра на град Шипка да бъде веднага \"запечатана\" и обезопасена, разпореди след спешна ревизия на място министърът на културата Боил Банов. \r\nТой не скри изумлението си, че масивната постройка, съградена с доброволни дарения на шипканлии през 30-те години на миналия ХХ век, е изтърбушена и ограбена, със зеещи прозорци и продънен покрив на залата с невероятна акустика някога. \r\n\"Влизал съм тук преди около 20 години, сега нещата изглеждат далеч по-зле от тогава. Оставам с впечатление, че някой е \"помагал\". Много е тъжно за всички ни, че сме го допуснали\", сподели той пред журналистите. \r\nПо думите на министър Банов в спешен порядък ще бъде стартирана процедура сградата (изградена като умален макет на Народния театър \"Иван Вазов\") да бъде включена в списъка на недвижимите паметници на културата. Процедурата може да бъде завършена за около 3 месеца, но през това време със средства на община Казанлък трябва да бъде направена ограда, да се затворят входовете и да се минимизират възможностите за по-нататъшно увреждане на стените от дъждовете. Пак с пари на общината ще бъде направена и експертиза за състоянието на сградата. \r\n\"Признаване на читалището за паметник на културата ще позволи в бъдеще общината и читалищното ръководство да кандидатстват по програмите на министерството\", уточни Банов. Той с известна изненада научи, че през 2014 година пустеещата читалищна сграда е била преобразувана в имот частна общинска собственост и дори била отдадена на концесия за 10-годишен срок на неправителствена организация. Имало дори концесионен договор, според който сградата трябвало да бъде санирана и превърната в печеливш обект. Договорът обаче бил развален две години по-късно, като през това време разрухата стигнала до краен предел. \r\nПоне 3 млн. лв. ще бъдат потребни за връщането на читалището в някогашния му вид отпреди 1994-та, когато е бил поставен катинар на входната врата, а дейностите били прехвърлени в старото училище на град Шипка, коментира министърът. Откъде ще дойдат тези средства, той отказа да коментира, преди да бъдат извървени \"стъпките\", но посъветва читалищното настоятелство да стартира дарителска акция час по-скоро. \r\nБоил Банов призна, че не е запознат с дарения през 2016 година от живеещата в САЩ арх. Гергана Барабонкова проект за превръщането на сградата в пасивна чрез използването на съвременни технологии. Според този проект за реновирането ще са необходими около 804 000 лв., сподели председателят на УС на НЧ \"Светлина 1861\" Татяна Косекова-Бърч. \r\nЧиталището в Шипка е създадено в далечната 1861 година от тогавашния учител Христо Караджов. Днес в него членуват 185 от общо малко над 1 100-те жители. За дейността през т.г. то получава държавна субсидия в размер на 21 000 лв., които едва покриват заплатите (минимални) на тримата щатни служители: секретар, библиотекар и отговорник за музейната сбирка при възстановената по специален проект Чирпанлиева къща. \r\n\"Социалисти: БСП се използва като търговска марка за прокарване на частни интереси\", е друго заглавие от изданието. За защита на лявата идея, за нейното запазване и предаване на бъдещите поколения призоваха своите съпартийци социалистите от новосъздадения дискусионен клуб за лява политика \"Георги Кирков\" в своя декларация, приета на 18 юни по време на честването на 136-годишнината от рождението на Георги Димитров пред паметника му край язовир \"Копринка\". \r\n\"Необходимо е прекратяване на неполитическите зависимости, които нанасят огромни поражения върху доверието на гражданите в БСП като стълб на лявата политика в България. Българската социалистическа партия се използва като търговска марка за прокарване на частни интереси. Използването на Партията в името на частни и кариеристични цели, а не заради интересите на мнозинството българи, компрометира доверието и авторитета в нея. Правят се опити да се заглуши свободата на лявото слово\", гласи част от декларацията, която със сигурност може да бъде определена като най-критичния документ, написан от социалисти за социалисти поне за последните десетина години. \r\n\"Изложба на скандалната фотографка Лоте Михайлова провокира Казанлък\" е друго заглавие от вестника. В казанлъшкия Музей на фотографията и съвременните визуални изкуства бе открита изложбата \"Корени\" на една от легендите на българската фотография. Фотограф-художникът Лоте Михайлова е родена през далечната 1925 година. Нейната разкрепостеност като творец ражда може би първия естетически протест срещу догмите на \"свещения\" соцреализъм, който властва в българското изкуство по онова време. За пръв път след 9 септември 1944-та Лоте Михайлова дръзва да предложи своя актова фотография за участие в обща изложба. Годината е 1963-та. \r\n\"За пръв път на фотоизложба бе представена актова фотография, но снимката \"Акт\" на Лоте Михайлова бе отхвърлена като аморална и упадъчна и това скандализира участниците\", спомня си свидетелят на събитието Петър Боев. Но бунтът завършва с победа на новаторите. Снимката \"Акт\" не само е допусната, но и е наградена със златен медал. \r\nЛоте Михайлова работи дълго в \"Българска кинематография\", а по-късно - в агенция \"София прес\". Член е на Фотографска Академия в София. Получила е многобройни награди, включително и два златни медала на \"Снимка на седмицата\" в Мюнхен през 1973 г. От 1999-а фотографката живее в гр. Марбург, Германия. Умира през 2015 година. \r\nСъбитието в Казанлък е част от програмата на Европейския месец на фотографията, чието девето издание се организира от Българска Фотографска Академия \"Янка Кюркчиева\". Изложбата ще остане в Града на розите до края на юни.", "date": "2018.06.20", "title": "Преглед на основните теми в старозагорския печат"}
{"url": "http://www.focus-news.net/news/2018/06/20/2536054/v-ednata-lenta-se-osashtestvyava-dvizhenieto-v-uchastak-ot-pat-draganovtsi-gabrovo-poradi-remonti.html", "text": "Добри са условията за пътуване на територията на област Габрово. Това съобщиха за Радио „Фокус“ – Велико Търново от Областно пътно управление-Габрово. Пътните настилки са сухи. Времето е слънчево. Температурата на въздуха е 17°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация.\r\nНадежда КРЪСТЕВА", "date": "2018.06.20", "title": "В едната лента се осъществява движението в участък от път Драгановци – Габрово поради ремонти"}
{"url": "http://www.focus-news.net/news/2018/06/20/2536058/shumen-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е забраната за товарни автомобили над 10 тона по пътя Радко Димитриево- Друмево, поради свлачища, предаде репортер на Радио „Фокус“- Шумен. Обходният маршрут е Шумен-Овчарово-Друмево. Върбишки проход е затворен за всички видове пътни превозни средства. Ришки проход е отворен без ограничения. Пътищата на територията на област Шумен са сухи. Видимостта е добра. С нормална интензивност е трафикът по републиканската пътна мрежа в региона. Сред по-натоварените участъци са пътна връзка Белокопитово с автомагистрала „Хемус“, районът на кръговото кръстовище при 7-ми км и кръговото кръстовище за кв. „Макак“ по главен път София-Варна. Натоварено е движението по бургаския път. Спокойно се пътува в посока Силистра. До 15 юли се въвежда временна организация със спиране на движението на тежкотоварни автомобили над 3,5 т от кръстовището след светофара до магазин „Лидъл“ в посока  към ул. „Марица“. Обходният път за ТИР-овете е по бул. „Симеон Велики“, ул. „Ген. Столетов“, ул. „Ген. Скобелев“, ул. „Софийско шосе“ към Пети километър. За същия период се въвежда забрана и за движението на всякакви моторни превозни средства от ул. „Софийско шосе“ до кръстовището с ул. „Марица“ и от кръстовището с ул. „Марица“ до кръстовището с ул. „Васил Друмев“. Промените ще бъдат указани с необходимите табели и знаци.\r\nИвелина ИВАНОВА", "date": "2018.06.20", "title": "Шумен: В сила е забраната за товарни автомобили над 10 тона по пътя Радко Димитриево- Друмево, поради свлачища"}
{"url": "http://www.focus-news.net/news/2018/06/20/2536057/burgas-patishtata-v-oblastta-sa-suhi-i-normalno-prohodimi-vidimostta-e-otlichna.html", "text": "Пътищата в област Бургас са сухи и нормално проходими, видимостта е отлична. Това каза за Радио „Фокус“ – Бургас дежурният в Областно пътно управление. В града движението на моторни превозни средства се осъществява с нормална интензивност. Строителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства до 30 юни. По отсечката в този период ще преминава само колите на обществения транспорт. Община Бургас призовава всички водачи на моторни превозни средства да спазват ограниченията за движение в посочения пътен участък. Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“ поради извършването на строителни дейности по изграждане на захранващ топлопровод.   Движението ще се извършва съгласно въведената временна организация, която ще продължи до 30 юни 2018 г.  Интензивен е автомобилният трафик в района на кръговото кръстовище „Трапезица” и пред Окръжна болница.\r\nЯнислава КРЪСТЕВА", "date": "2018.06.20", "title": "Бургас: Пътищата в областта са сухи и нормално проходими, видимостта е отлична"}
{"url": "http://www.focus-news.net/news/2018/06/20/2536061/danas-sarbiya-opasnost-pred-makedoniya-nato-podgotvya-aktsiya-sled-koyato-nishto-nyama-da-e-sashtoto.html", "text": "До срещата на върха на лидерите на НАТО през юли остава по-малко от един месец, а един от въпросите, който излиза на преден план, е дали Македония ще получи покана за членство, след като Атина и Скопие постигнаха „историческо“ споразумение за името, пишат в редакцията на електронното издание на сръбския ежедневник Danas.\r\nОрганизацията на Северноатлантическия пакт очевидно бърза да приеме в редиците си Македония заради увеличаващия се брой на конфликтите сред самите членки на НАТО, обяснява политологът Александър Павич. „Ако Гърция не наложи вето, то е възможно Македония да получи покана за членство на срещата на върха на НАТО през юли. Зависи от това дали Алексис Ципрас е готов да даде на Македония зелена светлина... Но ако това се случи, то няма да означава, че Македония непременно ще бъде допусната в Алианса. Означава единствено, че ще имаме много бурна есен – и година – в Македония“, изрази увереност Павич.\r\nРуският военен анализатор Михаил Ходаржонок е убеден, че ако една държава е териториално или геостратегически интересна, за приемането й в НАТО се правят политически отстъпки. Той смята, че приемането на нови страни-членки ще укрепи  Северноатлантическия алианс, тъй като в много от държавите в него – в балтийските, в страните от Източна Европа и особено в балканските, Алиансът все още нищожен фактор, тъй като те нямат реална военна сила.\r\n„С други думи, тези държави, с техните военни способности, персонал, оборудване, са незначителни. При условия на истинска война тези миниатюрни армии ще „изгорят“ в първите няколко дни от битката. Следователно, от военна гледна точка, от гледна точка на планирането, подготовката на сраженията, действията, нямаше нужда тези страни да бъдат приемани в НАТО. Но всичко се променя, когато има много силен политически и геостратегически мотив, т.е. територията има далеч по-голямо значение, отколкото сама по себе си държавата има във военен план“, обяснява Ходаржонок. \r\nТова е причината, обяснява руският анализатор, поради която ръководството на Алианса е готово да погази собствените си правила за приемане на нови членове. Ето защо, твърди руският анализатор, не трябва да се изненадваме от това, което се случва в Македония. „Не бих искал да представям мрачни прогнози, но се опасявам, че подобни предложения биха могли да бъдат изпратени до Украйна и дори до Беларус. Ръководството на НАТО, САЩ и други западноевропейски страни имат силна нужда да държат под контрола други, „нови\" държави-членки и да не им позволяват да направя нещо самостоятелно или да вземат решения сами“, отбелязва Ходоржонок. \r\nСпоред него, присъединяването на балтийските страни към Алианса може да се обясни с факта, че те не са имали истински значителни териториални спорове, което е един от основните изисквания на НАТО пред новите или потенциалните членове на организацията. \r\n„В допълнение, важен е геополитическият фактор - тези страни близък изход от Финския залив, който се намира само на няколкостотин километра от нашият най-важна политически, административен и военнопромишлен център, както и от Санкт Петербург. В случай на действителни бойни действия, руската северна столица наистина представлява много важна геостратегическа точка, крепост. Следователно, НАТО не повдигна по-нататъшна дискусия за приемането на балтийските държави“, обяснява Ходаржонок.Тереза Герова", "date": "2018.06.20", "title": "Danas (Сърбия): Опасност пред Македония: НАТО подготвя акция, след която нищо няма да е същото"}
{"url": "http://www.focus-news.net/news/2018/06/20/2536059/dobrich-dnes-i-utre-shte-bade-spryano-vodopodavaneto-po-ul-boycho-ognyanov-i-ul-borovinka-poradi-svarzvane-na-vodoprovodni-sgradni-otkloneniya.html", "text": "Днес и утре (20-21 юни) от 10.00 до 17.00 часа ще бъде спряно водоподаването по ул. „Бойчо Огнянов“ и ул. „Боровинка“ поради свързване на водопроводни сградни отклонени, предаде кореспондентът на Радио „Фокус” – Варна. В периода до 22 юни в рамките на „Интегриран проект за подобряване на водния сектор в град Добрич“ ЛОТ 2 ще се работи по следните улици: ул. „Климент Охридски“, ул. „Иван Рилски“, ул. „Панайот Хитов“, ул. „Добричка Епопея“, ул. „Хан Аспарух“,  участък Помпена станция „Врачанци“ в кв. „Рилци“, ул. „Янтра“, ул. „Волга“, ул. „Вежен“, ул. „Велико Търново“, ул. „Панайот Станчев“, ул. „Свещеник Атанасов“, ул. „Димитър Списаревски“, ул. „Цар Самуил“, ул.„Васил Петлешков“,  ул. „Иван Вазов“,  ул. „Хан Омуртаг“. \r\nПо ЛОТ 3 до 24 юни ще се работи по следните направления: ул. „Никола Петков“ от ул. „Стефан Стамболов“ до ул. „Росица“, в кв. „Строител“, ул. „Гривица“, ул. „Липите“, ул. „Дуранкулак“, ул. „Възход“,ул. „Родопи“, ул. „Каменица“, ул. „Боряна“ от ул. „Ружа“ до ул. „Каменица“, ул. „Емона“ от ул. „Теменуга“ до „Цар Освободител“, ул. „Калина“, ул. „Роза“, ул. „Ружа“, ул. „Ропотамо“ от бул. „25-ти септември“ до „Вардар“, ул. „Ком“, ул. „Чая“ от „Балкан“ до „8-ми март“, ул. „Чая“ от „Росица“ до „8-ми март“. \r\nЖулиета НИКОЛОВА", "date": "2018.06.20", "title": "Добрич: Днес и утре ще бъде спряно водоподаването по ул. „Бойчо Огнянов“ и ул. „Боровинка“ поради свързване на водопроводни сградни отклонения"}
{"url": "http://www.focus-news.net/news/2018/06/20/2536062/varna-raboti-se-po-asfaltovata-nastilka-po-chast-ot-avtomagistrala-hemus-na-teritoriyata-na-oblastta-vavedena-e-vremenna-organizatsiya-na-dvizhenie.html", "text": "Сухи са пътните настилки на територията на Варненска област, предаде репортер на Радио „Фокус“ – Варна. Времето тази сутрин е ясно, видимостта е добра. Движението по основните направления за София, Бургас и Добрич е с нормална интензивност за делничен ден. По данни на Агенция „Пътна инфраструктура“ движението в участъка пътен възел Невша – пътен възел Млада Гвардия по автомагистрала „Хемус“ от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. В участъка пътен възел Ветрино – пътен възел Неофит Рилски от км 389+717 до км 393+600 посока Варна трафикът се осъществява двупосочно в лявото платно в посока София поради ремонтни дейности на асфалтовата настилка. Затворен е пътен възел Неофит Рилски, като превозните средства се пренасочват по път I-2 Русе – Варна. Слизането от магистралата в посока село Габърница и село Неофит Рилски се осъществява на пътен възел Ветрино. Затворена е връзката при  пътен възел Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при  пътен възел Девня.\r\nМарияна ВАЛЕНТИНОВА", "date": "2018.06.20", "title": "Варна: Работи се по асфалтовата настилка по част от автомагистрала „Хемус“ на територията на областта, въведена е временна организация на движение"}
{"url": "http://www.focus-news.net/news/2018/06/20/2536063/pazardzhik-ogranicheno-e-dvizhenieto-ot-67-km-do-68-km-na-am-trakiya-poradi-remont.html", "text": "Натоварено е движението по главните пътища на област Пазарджик. Пътните настилки са сухи. Движението по АМ „Тракия“ в посока Бургас от 67 км до 68 км се осъществява в една лента, поради ремонт на дилатационна фуга. Затворена за движение е интензивната лента. Движението се извършва в изпреварващата лента. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nРадослава МУРДЖЕВА", "date": "2018.06.20", "title": "Пазарджик: Ограничено е движението от 67 км до 68 км на АМ „Тракия“ поради ремонт"}
{"url": "http://www.focus-news.net/news/2018/06/20/2536065/kyustendil-kosene-na-trevni-ploshti-se-izvarshva-po-am-struma-v-uchastaka-mezhdu-selata-delyan-i-dyakovo.html", "text": "Косене на тревни площи се извършва по АМ „Струма” в участъка между селата Делян и Дяково. Това съобщи за Радио „Фокус” – Кюстендил дежурният в Областно пътно управление – Кюстендил. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 22 юни. Изсичане на храстовидна растителност се извършва по пътя Дупница-Голям Върбовник. Водачите на моторни превозни средства трябва да се движат с повишено внимание. Участъкът е сигнализиран с пътни знаци. Дейностите са предвидени до 20 юни. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.20", "title": "Кюстендил: Косене на тревни площи се извършва по АМ „Струма” в участъка между селата Делян и Дяково"}
{"url": "http://www.focus-news.net/news/2018/06/20/2536064/sofiya-politseyski-deystviya-se-provezhdat-v-rayona-na-bul-evlogi-i-hristo-georgievi.html", "text": "Полицейски действия се провеждат в района на бул. „Евлоги и Христо Георгиеви“. Очаква се по-късно през деня да има обобщена информация за акцията. Това съобщиха за Агенция „Фокус“ от пресцентъра на МВР. \r\nПо неофициална информация действията се извършват около банков клон, не е ясно дали има задържани.", "date": "2018.06.20", "title": "София: Полицейски действия се провеждат в района на бул. „Евлоги и Христо Георгиеви“"}
{"url": "http://www.focus-news.net/news/2018/06/20/2536046/kathimerini-denyat-sled-prespanskiya-dogovor.html", "text": "Бял дим се издигаше над Псаредес, малко селце край Преспанското езеро, където се срещат Гърция и БЮРМ (Бивша югославска република Македония), сигнализирайки края на десетилетния спор между двете страни за името „Македония“. В събота, 17 юни 2018, двамата премиери Алексис Ципрас и Зоран Заев игнорирайха протестите в собствените си страни и се събраха на историческа среща, като последният точно бе оцелял след вот на недоверие от опозицията в гръцкия парламент предната вечер. С амбициозните очаквания за нова ера на сътрудничество и добросъседски отношения, външните министри Никос Коцияс и Никола Димитров подписаха споразумението, според което бившата югорепублика се преименува на Северна Македония, пише докторът по политически науки от гръцкия Македонски университет Атанасиос Граменос в материал за електронното издание на гръцкия вестник Kathimerini, представен без редакторска намеса.\r\nОбявяването на договора предизвика различни реакции в съответните държави, но и в Европейския съюз, НАТО и ООН. У дома, опозиционните партии отхвърлиха споразумението, като – повече или по-малко – предателство. И ако в Скопие ВМРО е известна като дълбоко консервативна партия, в Атина „Нова Демокрация“ захвърли (за пореден път) центристката си ориентация, възприемайки максималистичните искания от началото на 90-те години. Един от нейните вицепредседатели дори отиде по-далеч, като „туийтна“, че, когато „Нова Демокрация“ е преговаряла за комбинирано име с географски показател през 2008-а, това е било само прах в очите на ЕС и НАТО. За разлика от това, посредникът от ООН Матю Нимиц приветства договора като модел за разрешаване на проблемите, а Федерика Могерини, върховният представител на ЕС за външните работи и политиката на сигурност, определи събитието като „исторически ден за Балканите и Европа“. Същевременно, големите европейски медии приветстваха постигнатия прогрес като „исторически“ и „необходим“. Този дуализъм, който не изненадва никой, показва сложността на проблема и какви емоции може да предизвика той.\r\nВ очакване на предстоящата ратификация и в двата парламента (след референдум в БЮРМ), си струва да отбележим някои наблюдения от външнополитически характер. Преговорите показаха, че, за първи път и двете правителства бяха решени да разрешат проблема. В миналото, политиците или не успяваха да намерят подходяща формула, или се опитваха да направляват дискусията, поставяйки разрешението на изчакване. Разбираемо е за избираемите политици да избягват плащането на политическата цена, или дори да развиват кариерите си чрез отричане на компромиса. Новото тук е, че двамата премиери доказаха, че са честни в своите намерения да постигнат споразумение, повдигайки взаимно самочувствието си до нива, които не са виждани през последните 25 години. Пресните подписи под документа доказват техния успех.\r\nОсвен това, опозицията и в двете страни е далеч по-разтревожена за политическите вреди, отколкото техните собствени правителства. Що се отнася конкретно до Гърция, „Нова Демокрация“ предпочете да предизвика вот на недоверие, за да блокира процеса, независимо от факта, че споразумението отразява исканията, поставени от същата партия, когато премиер бе Костас Караманлис. Въпреки това, политиката никога не е толкова проста, колкото изглежда. Опозицията предизвика лявото правителство, надявайки се, че моментът за сваляне на СИРИЗА (Коалиция на радикалната левица) и може да се постигне като се противопостави сантимента против компромиса. Десетилетната схизма между лявото и дясното в Гърция, генерирана от позициите около меморандумите, съживява стари вражди и не оставя място за безпристрастен диалог, който служи на националния интерес.\r\nОт другата страна, опозицията твърди, че правителството е управлявало въпроса еднолично, без да се консултира с партиите в парламента. Не е необичайно преговорите да се държат далеч от очите на обществото, за да бъдат защитени, но няма причини да не се провеждат конфиденциални срещи с лидерите на опозицията, за да бъдат те информирани и за да могат да допринесат към процеса. В либералната демокрация, отговорността за външната политика лежи върху изпълнителната власт. Независимо от това, трябва да се преследва междупартиен консенсус, или, най-малкото, да се държат отворени каналите за комуникация, което е в полза на обществото.\r\nПоследно, няма преговори – освен такива с употреба на сила – които позволяват едната страна да излезе от тях, удовлетворявайки всичките си искания. Ограниченото място на тази статия не позволява дълбок анализ на споразумението, но въпреки това може да се каже, че окончателният текст има позитивни и негативни страни, като позитивните са повече от негативните. До сега, най-изтъкнатите анализатори в Гърция и чужбина са съгласни, че това е приемлив компромис, който може да стимулира сътрудничеството и конструктивното съжителство не само между двете съседки, но и за Балканите, като цяло. Разбира се, критиците поставят под въпрос прилагането на споразумението, особено, когато се има предвид историческото и културното наследство. Отговорът тук може да се крие в това, че отговорността за споразумението носят не само официалните власти, но и гражданското общество и обикновените граждани. До сега обичайната практика за гръцките групи, търговци, студенти и обикновени пътешественици в чужбина е тихо да приемат употребата на конституционното име на БЮРМ по света. От днес нататък има ново име, което идва с определени предварителни условия, държащи всички заинтересовани страни отговорни за прилагането му.\r\nСпорът продължи много дълго време и предотвратяваше прогреса и приятелството между двете нации. Това е правилният момент да се научим от миналите грешки и да вървим заедно към по-добро бъдеще. За Гърция, това е идеална възможност да застане начело на Западните Балкани, постилайки евроатлантическия път за северната си съседка. В същия смисъл, тя трябва да се съобрази със стратегическия императив да балансира турското проникване в Северна Македония. Очевидно, заложено е много повече от самото име и няма повече време за губене.\r\nПревод и редакция:", "date": "2018.06.20", "title": "Kathimerini: Денят след Преспанския договор"}
{"url": "http://www.focus-news.net/news/2018/06/20/2536066/pregled-na-osnovnite-temi-vav-varnenskiya-pechat.html", "text": "„Варна посреща лятото и туристите със слънце“, е заглавие от първа страница в днешния брой на варненския вестник „Черно море“. Варна посреща лятото и туристите със слънце. Това сочи месечната прогноза на Gismeteo. До 19 юли ни очаква само хубаво време с температури от 16 до 32 градуса. Валежи, и то незначителни, са възможни само на 1, 3, 12 и 13 юли. Те едва ли ще развалят настроението на туристите, по-скоро ще освежат очертаващото се горещо време, сочи още прогнозата. „Над 20 млн. лв. са вложени за обновяване на „Аспарухово“, е друго заглавие в броя. 4 години след потопа в „Аспарухово“ можем да направим равносметка, че над 20 млн. лв. са вложени за обновяване на квартала. Това съобщи в сутрешния блок на ТВ „Черно море“ с водещ Иван Барбов Тихомир Тимов, началник-отдел „Общинска инфраструктура“ в община Варна. Парите са от фонд „Солидарност“, Оперативна програма „Региони в растеж“ и от местния бюджет, уточни той. „68 проекта си разпределят над 500 хил. лева от фонд „Култура“, допълва изданието. 68 са одобрените проекти на сдружения и организации, които ще получат финансиране на втората сесия на фонд „Култура“, разпределящ общински средства. Победителите са избрани сред общо 129 кандидати. За реализирането на фестивали, концерти, издаването на книги и други дейности през второто полугодие са разпределени над 540 хил. лева. На стр. 5 в рубриката „На капитанския мостик“ е публикуван материал за к.д.п. Валентин Марински, озаглавен „Малките кораби правят понякога железните моряци“.", "date": "2018.06.20", "title": "Преглед на основните теми във варненския печат"}
{"url": "http://www.focus-news.net/news/2018/06/20/2536067/pregled-na-osnovnite-temi-v-shumenskiya-pechat.html", "text": "„Правят места за паркиране и тротоари, но режат още дървета“, е водещото заглавие във вестник „Шуменска заря“.  Места за паркиране ще се правят на улица „Марица“ в участъка зад пазара. Там ще се ремонтира тротоарът. Ще се махнат някои от дърветата, за които са сигнализирали граждани. Клоните им влизат в прозорците и създават проблеми. На други места в града също се предвижда отсичане или подрязване на дърветата. „Зелената система в Шумен е стара. Дърветата са към края на жизнения си цикъл. Имаме много искания от граждани за подрязване“, обясни на пресконференция заместник-кметът на община Шумен Боян Тодоров. Темите бяха строителните ремонти – асфалтиране на улици, направа на тротоари, места за паркиране и оформяне на дървета. \r\n„Театрални директори от Зеленоград и Браила на посещение в ДКТ „Васил Друмев”, пише още вестникът. В изпълнение на програмата на директора на шуменския Драматично-куклен театър „Васил Друмев” Димитър Димитров за установяване на трайни контакти с театри от други държави, на официално посещение в Шумен пристигат част от ръководствата на два чуждестранни театъра. Първата визита е на Павел Курочкин – художествен ръководител „Ведогонь-театр” в руския град Зеленоград. На 27 юни в Шумен пристигат мениджърът на румънския театър „Мария Филоти” в румънския Браила Лусиан Сабадос и техническият директор Виорел Урсе“. \r\nЛандшафтен архитект ще пренарежда зелената система на Шумен“, съобщава ежедневникът. „Досегашните дървесни видове в Шумен не са подходящи за улично озеленяване. Дърветата са в зряла възраст. Короните са много големи, те не се достигат с вишка. Не може да се предвиди в кой момент дърветата ще се счупят“, каза в отговор на въпрос за общинската зелена политика новият ландшафтен архитект Десислава Лунчева. По думите й залесяването на градовете с липи е стара тенденция. Според Лунчева кълбовидните дървесни видове ще се развият след години. „Искаме да създаваме добра среда. Просто, оставете ни да работим“, заяви новият ландшафтен архитект. „Зелената система се нуждае от поддръжка и обновяване“, продължава темата изданието. „Зелената система се нуждае от поддръжка и обновяване. В случай, че приемем тезата, че е недопустимо премахването на дървета в Шумен, би следвало да се откажем от всякакво обновяване на градската среда“. Това коментира общественият посредник Иван Капралов по повод предприетите от администрацията мерки за премахване на дървета в квартал „Тракия” и по улица „Съединение“. Позицията на омбудсмана е в отговор на получени осем сигнала и жалби от граждани, които настояват да се извърши проверка по целесъобразност и законосъобразност на премахването на дървета в града.", "date": "2018.06.20", "title": "Преглед на основните теми в шуменския печат"}
{"url": "http://www.focus-news.net/news/2018/06/20/2536069/pss-usloviyata-za-turizam-v-planinite-sa-podhodyashti-do-obyad.html", "text": "Условията за туризъм в планините са подходящи до обяд, докато метеорологичните условия позволяват. Това съобщиха за Агенция „Фокус“ от Планинската спасителна служба към БЧК. От ПСС съветват туристите да избират маршрутите си според възможностите и метеорологичната обстановка, в районите, които са избрали. В ранните следобедни часове се очакват гръмотевични бури и валежи. В Боровец работи кабинковата въжена линия. От ПСС препоръчват за хората, решили да тръгнат към планините, да изберат по-ниската им част. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.20", "title": "ПСС: Условията за туризъм в планините са подходящи до обяд"}
{"url": "http://www.focus-news.net/news/2018/06/20/2536070/shumen-chast-ot-rakovodstvata-na-dva-chuzhdestranni-teatara-pristigat-na-poseshtenie-v-dkt-vasil-drumev.html", "text": "В изпълнение на програмата на директора на ДКТ „Васил Друмев” за установяване на трайни контакти с театри от други държави на официално посещение в Шумен пристигат част от ръководствата на два чуждестранни театъра. Това съобщиха от културната институция. Първата визита е на Павел Викторович Курочкин – художествен ръководител „Ведогонь-театр”, Зеленоград, Русия, която ще се осъществи в периода 20-26 юни Програмата на руския гост включва работни срещи с представители на тетралните среди в Шумен и в Търговище. Художественият ръководител на Зеленоградския театър ще бъде на официални визити в община Шумен, където ще разговаря със заместник-кмета по култура и образование Найден Косев и в община Каспичан, където е предвидена среща с кмета на общината Милена Недева. В културната програма на Павел Курочкин е включено и посещение на културните забележителности в град Шумен, както и на НИАР „Плиска”, на културно-историческия обект „Двор на Кирилицата” и на ИАР „Мадара”. \r\nВеднага след приключване на визитата на руския гост, на 27 юни пристигат мениджърът на румънския театър „Мария Филоти” в град Браила Лусиан Сабадос и техническият директор Виорел Урсе. В двудневния престой на гостите са предвидени работни срещи с тетрални ръководства. Двамата са поканени да присъстват на събитията, посветени на 25 години от създаването на „Херти” АД, един от основните спомоществуватели на шуменската театрална продукция и МФ „Друмеви театрални празници Нова българска драма”. „Предстоящите визити са с цел да се установят творчески трансгранични контакти, между нашия театър и тези в Зеленоград, Русия и в Браила, Румъния. В рамките на работните срещи предстои да бъдат обсъдени възможности за дългосрочно взаимодействие и да се очертаят бъдещи конкретни стъпки за развитие на тези намерения. Радвам се, че ръководните администрации на тези театри се отзоваха на моята покана и това е знак за начало на успешно международно културно сътрудничество.”, заяви по този повод Димитър Димитров, директор на ДКТ „Васил Друмев”.", "date": "2018.06.20", "title": "Шумен: Част от ръководствата на два чуждестранни театъра пристигат на посещение в ДКТ „Васил Друмев”"}
{"url": "http://www.focus-news.net/news/2018/06/20/2536060/mariya-stoyanova-nyama-da-ima-eskalatsiya-na-vatreshnopoliticheskata-kriza-v-germanskata-upravlyavashta-koalitsiya.html", "text": "Няма да има ескалация на вътрешнополитическата криза в германската управляваща коалиция. Това прогнозира в сутрешния блок „Добро утро, България“ на Радио „Фокус“ журналистът от БНТ и дългогодишен анализатор на процесите в Германия Мария Стоянова. По думите ѝ канцлерът Ангела Меркел ще направи това, което умее най-добре - да намери бърз изход от тежка кризисна ситуация. Позициите не са толкова втвърдени, става въпрос за личностно противоборство, но от ситуацията могат да се изведат позитиви, обясни тя. „В случая една тема, която дълго беше отлагана - тази за даването на убежище, тема която е изключително комплицирана и заради различните национали интереси на континента, дори и заради различните партийни подходи в Германия, тази тема беше отлагана. Но сега, заради създадения конфликт, който би трябвало да доведе партийни дивиденти на Християнсоциалния съюз в Бавария в контекста на предстоящите избори там, темата получава раздвижване и тласък, който да доведе до решение. Това е изключително важно. Ако има нещо хубаво в таи криза, това безспорно се дължи на нея“, каза тя. Мария Стоянова коментира още, че този трус в коалицията няма да заглуши гласа на Ангела Меркел и гласът ѝ в Европа остава изключително силен.", "date": "2018.06.20", "title": "Мария Стоянова: Няма да има ескалация на вътрешнополитическата криза в германската управляваща коалиция"}
{"url": "http://www.focus-news.net/news/2018/06/20/2536073/pregled-na-osnovnite-temi-v-burgaskiya-pechat.html", "text": "„24 годишна топ моделка взе плажа на Варвара“, е водещото заглавие на всекидневника „Черноморски фар“. „Момичето е от Русе, готово е да плати 48 000 лева наем за ивицата“, е подзаглавието на статията. 24-годишно момиче от Русе спечели търга за отдаване под наем на морския плаж „Варвара“ в Община Царево. Годишната наемна цена е 48 000 лева с ДДС. \r\n„Теньо от Айтос размахва средни пръсти във Фейсбук, а в съда срамежлив“, е другото заглавие на ежедневника. „Пандизчията, пребил приятелката си до смърт, проплака: „Много я обичах“, „Сам поиска да остане в ареста“ са подзаглавията на темата. Теньо Енчев, който преби приятелката си Ивета Тинева до смърт, отива в ареста. \r\n„Разширяват детската градина в Ахелой“, е друга тема в днешния брой. „Кметът Иван Алексиев представи проекта“, „Две групи по 25 деца ще може да се възпитават във филиала“, са двете подзаглавия на темата. На среща с родителите от град Ахелой, кметът Иван Алексиев представи проекта за детската ясла. \r\n„Прогнозата за времето“ скача на митинг пред БАН“, е друг акцент в изданието. „Парите им свършиха – спират дейността си“, „Не им достигат 1 145 000 лева“ са подзаглавията. След два месеца на тих протест, метеоролози от цялата страна се събират на митинг-протест в София.", "date": "2018.06.20", "title": "Преглед на основните теми в бургаския печат"}
{"url": "http://www.focus-news.net/news/2018/06/20/2536056/slavcho-sidzhimkov-prevozvach-balgariya-zakasnya-fatalno-s-vzemaneto-na-merki-po-paketa-mobilnost.html", "text": "България закъсня фатално с вземането на мерки по пакета „Мобилност“, това трябваше да се случи преди две години. Това каза в сутрешния блок „Добро утро, България“ на Радио „Фокус“ превозвачът Славчо Сиджимков. По думите му изходът от битката срещу предложените промени е предизвестен, като решението е извън ръцете на българските евродепутати. Необходимо е въпросът да бъде отнесен на най-високо ниво и за него да се погрижи правителството, добави той. „По начало всичките тези директиви, които се разглеждат две години, са смехотворни. Човек с нормален разсъдък не може да ги възприеме. Отношението към нашите превозвачи и фирми е в пъти по-лошо, отколкото отношението на тези 6-7 западни страни към емигрантите, на които на всичко отгоре им се и плаща. Западни Балкани! Прекрасно! Тези хора, които са там, могат да работят много по-добре в сферата на транспорта, отколкото  ние като членове на Европейския съюз. Можете ли да си представите тази глупост, че на три седмици автомобилът трябва да се прибере. Аз даже се учудвам, че не се е родила идеята да бъде една седмица. Тогава просто ще ни кажат „Вие можете да пътувате само до съседните страни“, каза той. Славчо Сиджимков беше категоричен, че компромиси от страните-вносителки на пакета „Мобилност“ в ЕП няма да има, като това означава край на българския превозвачески бранш. Да се говори за протекционизъм на някои страни в Европа и атака срещу други е дори меко казано, добави Сиджимков.", "date": "2018.06.20", "title": "Славчо Сиджимков, превозвач: България закъсня фатално с вземането на мерки по пакета „Мобилност“"}
{"url": "http://www.focus-news.net/news/2018/06/20/2536072/vmro-dpmne-zaev-e-tsunami-koeto-dovede-do-ikonomicheski-i-politicheski-opustosheniya.html", "text": "Зоран Заев продължава с горчиви и сурови манипулации. Той е новият барон Мюнхаузен, който мисли, че с лъжи и измислици ще може да разсее обществото от капитулацията. Въпреки че публично обеща, че няма да допусне промяна в Конституцията, той не само прие промяната, но самият гръцки премиер Ципрас обяви, че македонската националност не е призната в споразумението. Това означава, че с договора се променя идентичността на македонския народ“, се казва в изявление от опозиционната ВМРО-ДПМНЕ, цитирано от македонската информационна агенция „Макфакс“.\r\nСпоред партията на Християн Мицковски, Зоран Заев не оспорва гръцкия външен министър Никос Коцияс, който казва, че „не сме направили нищо, за да получим нещо в замяна\". Това означава, че със съгласието всички гръцки искания са приети. „Заев призна, че ще промени имената на всички държавни институции, министерства, държавни органи, МАНИ, лични карти, паспорти. Зоран Заев е националната катастрофа на Република Македония - цунами, което доведе до икономически и политически опустошения\", твърди партията.\r\nВ изялвнието се подчертава:  резултатите от работата на това правителство се наричат 0% ръст, докато всички икономики в Европа се движат напред. Гражданите живеят в бедност, а средствата им се взимат от правителството чрез увеличаване на акцизите върху горивата. \r\n„При Заев Македония има най-голям държавен дълг в историята си и това се потвърждава. През изминалата година Заев показа, че това правителство не е направило нищо и вече е доказано, че няма да бъде по-добро нито за гражданите, нито за държавата. Ето защо Зоран Заев трябва да падне, за да се развива Македония, за да спечели Македония\", се казва още в изявлението на ВМРО-ДПМНЕ.Тереза Герова", "date": "2018.06.20", "title": "ВМРО-ДПМНЕ: Заев е цунами, което доведе до икономически и политически опустошения"}
{"url": "http://www.focus-news.net/news/2018/06/20/2536075/pazardzhik-podmyana-na-patnata-markirovka-se-izvarshva-na-izhoda-na-pazardzhik-v-posoka-plovdiv.html", "text": "Подмяна на пътната маркировка се извършва на изхода на Пазарджик в посока Пловдив, предаде репортер на Радио „Фокус“ – Пазарджик. Пътни конуси са разположени по осевата линия от кръговото кръстовище при КАТ до входа на СБА. Движението се осъществява с ниска скорост и повишено внимание. Трафикът в участъка е натоварен. Патрул на „Пътна полиция“ е разположен в участъка.\r\nАлбена ЖИЛЕКОВА", "date": "2018.06.20", "title": "Пазарджик: Подмяна на пътната маркировка се извършва на изхода на Пазарджик в посока Пловдив"}
{"url": "http://www.focus-news.net/news/2018/06/20/2536055/faz-sporat-v-sayuza-hdshss-za-politikata-za-ubezhishte-alternativa-za-germaniya-ne-dopuska-predsrochni-izbori.html", "text": "От популистката „Алтернатива за Германия“ изключиха възможността за разпадане на голямата коалиция в Берлин заради спора в редиците на Съюза (ХДС/ХСС) за политиката в областта на убежището, пише националният ежедневник Die Frankfurter Allgemeine Zeitung.\r\n„При сегашната ситуация в ГСДП или в Съюза (ХДС/ХСС) едва ли някоя от тези партии е заинтересована от нови избори“, коментира лидерът на „Алтернатива за Германия“ Александер Гауланд. Съгласно думите му, по-вероятно е и този път да се стигне до „някакъв компромисен вариант“ между ХДС и ХСС, отколкото да бъде организиран предсрочен вот. И все пак, ако се стигне до такъв, според Гауланд партията му има добри шансове да спечели подкрепата на германците.Тереза Герова", "date": "2018.06.20", "title": "FAZ: Спорът в Съюза (ХДС/ХСС) за политиката за убежище: „Алтернатива за Германия“ не допуска предсрочни избори"}
{"url": "http://www.focus-news.net/news/2018/06/20/2536074/burgas-politsiyata-v-nesebar-zadarzha-dvama-stolichani-za-seriya-ot-krazhbi.html", "text": "Полицията в Несебър задържа двама души за серия от кражби. Това съобщиха от пресцентъра на ОДМВР-Бургас. Задържаните са 22-годишния К.К. от София (криминално проявен и осъждан) и 24-годишния криминално проявен П.И. от София. От началото на месеца двамата са осъществили редица престъпления.\r\nНа 9 юни от обитавания от 39-годишна българка апартамент в Слънчев бряг откраднали два дамски портфейла, съдържащи лични документи, сумата от 400 лева и две банкови карти, както и мобилен телефон, лаптоп, таблет, фотоапарат и сребърни дамски бижута.\r\nНа 11 юни от хотелска стая в Слънчев бряг, обитавана от 56-годишна беларуска туристка, чрез проникване през балконската врата, извършили кражба на множество златни и сребърни накити, лични документи и сумата от 350 евро. \r\nНа 16 юни от апартамент в Свети Влас, обитаван от 60-годишна руска туристка, чрез проникване през отворената балконска врата, откраднали мобилен телефон.\r\nДвамата мъже направили пълни самопризнания, като обяснили, че пребивавали на квартира в с. Равда и се придвижвали с автомобил, управляван от П.И., а кражбите извършвал К.К. При извършеното претърсване на квартирата им, са намерени част от откраднатите вещи, но без отнетите парични суми. Част от вещите - предмет на престъпната дейност на задържаните са открити в София. Работата по цялостно документиране на престъпната дейност на П.И. и К.К. продължава от служители на Районно управление – Несебър. К.К. е привлечен в качеството на обвиняем, като му е наложена мярка задържане под стража за срок от 72 часа.", "date": "2018.06.20", "title": "Бургас: Полицията в Несебър задържа двама столичани за серия от кражби"}
{"url": "http://www.focus-news.net/news/2018/06/20/2536076/sliven-intenzivno-e-dvizhenieto-po-osnovnite-patishta-v-oblastta.html", "text": "Интензивно е движението по основните пътища, както и в участъка на АМ „Тракия“ в Сливенска област, съобщиха от Областно пътно управление-Сливен. Пътищата са сухи и нормално проходими. Затворени за тежкотоварни автомобили над 10 т целогодишно са проходите Твърдишки и Вратник. Няма други въведени ограничения за пътуващите. Опасност от падащи камъни има по пътя Сливен – Ичера – Градец.", "date": "2018.06.20", "title": "Сливен: Интензивно е движението по основните пътища в областта"}
{"url": "http://www.focus-news.net/news/2018/06/20/2536077/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху предстоящия Празник на черешата. Двуметрова торта от череши, Нели Петкова и Цветелина Грахич ще бъдат основните акценти. За единадесета поредна година Община Кюстендил, съвместно с Института по земеделие-Кюстендил организират Празника на Черешата 2018, който ще се състои на 22, 23 и 24 юни. Празничната програма ще започне на 22 юни от 20.00 часа с изпълнение на шлагерите „Пътуване“, „Цвят лилав“, „Мога“, „Вятърът спи“, „Вчерашни цветя“, „В трето лице” на Ирина Флорин. Официалното откриване на „Празник на черешата“ 2018 ще бъде на 23 юни, от 11:00 часа. Както всяка година центърът на града ще се преобрази в своеобразна платформа, обединяваща търговци, занаятчии, производители на череши, любители и гости на празника. Изненада за всички ще бъде и двуметровата торта от череши. По традиция ще се представят перспективни сортове череши за страната и района, последвана от Конкурс за най-едра череша, най-атрактивно вешало и най-красив черешов щанд с награден фонд шест хиляди лева.\r\nНа първата си страница вестникът информира, че ежегодният тест за отпускане на общински стипендии ще се проведе на 4 юли 2018 година, от 9.00 часа в ОУ “Св.Кирил и Методи“ – Кюстендил. Заявленията за участие  се приемат в отдел „Образование, младежки дейности и спорт“  към Община Кюстендил. Тестът е подготвен от екип специалисти за две възрастови групи – ученици 8-9 клас и 10-11 клас и проследява възможностите на младежите да мислят нестандартно. В зависимост от резултатите, те ще получат стипендия между 50 и 500 лв., осигурени от бюджета на община Кюстендил. Целта е да се проверят ценностните нагласи на младите хора и готовността им за включване в живота на общността.\r\nВ рубриката „Репортери” вестникът информира, че  черквата „Св. Успение Богородично” в село Драговищица се нуждае от средства, за да бъде възстановена целостта на сградата. Сградата е напукана почти през цялата си среда, като  пукнатините са огромни. В последните 5 години е забранен достъпът за миряните, тъй като има голяма опасност от срутване. Черквата „Св. Успение Богородично” е паметник на културата от местно значение.\r\nВ рубриката „Общество” изданието разказва за това, че продължава изпълнението на дейностите по проект „Приеми ме”. Община Кюстендил изпълнява всички ангажименти в партньорство с Агенция „Социално подпомагане” по проекта. Целта на проекта е да се затвърди предоставянето на тази социална услуга, тъй като тя вече функционира от 2010 година и се предоставя по проект „И аз имам семейство”, който премина в проект „Приеми ме 2015”.", "date": "2018.06.20", "title": "Преглед на основните теми в кюстендилския печат"}
{"url": "http://www.focus-news.net/news/2018/06/20/2536081/burgas-chetiri-zheni-sa-postradali-sled-kato-avtomobil-se-e-preobarnal-pri-311-km-na-am-trakiya-v-posoka-burgas.html", "text": "Четири жени са пострадали, след като автомобил се е преобърнал при 311 км на АМ \"Тракия\" в посока Бургас. Това съобщиха от пресцентъра на ОДМВР-Бургас. Инцидентът е станал около 09.30 часа във вторник. Поради движение с несъобразена с атмосферните условия (силен вятър), състоянието на пътя, характера и интензивността на трафика скорост, лек автомобил „Рено Меган Сценик“ със софийска регистрация самостоятелно катастрофира, блъскайки се в отводнителна канавка и се преобръща на пътното платно. Автомобилът е управляван от 74-годишната С.В. от София, която е прегледана в МБАЛ - Ямбол и освободена за домашно лечение с диагноза „охлузвания по главата“. \r\nПри инцидента са пострадали и нейните спътнички – С.Д., 85-годишна от София, която е настанена за лечение в МБАЛ - Ямбол с диагноза „фрактура на ръката и лопатка“; Е.С., 73-годишна от София, която е настанена за лечение в МБАЛ - Ямбол с диагноза „пневмоторакс, фрактура на ребра и таз“/и М.В. от София, която е прегледана в МБАЛ - Ямбол и освободена за домашно лечение с диагноза „охлузвания по главата“.", "date": "2018.06.20", "title": "Бургас: Четири жени са пострадали, след като автомобил се е преобърнал при 311 км на АМ \"Тракия\" в посока Бургас"}
{"url": "http://www.focus-news.net/news/2018/06/20/2536084/svishtovski-studenti-posetiha-svetovnata-mitnicheska-organizatsiya-i-saveta-na-evropeyskiya-sayuz-v-bryuksel.html", "text": "Студенти от Стопанска академия „Димитър А. Ценов”-Свищов посетиха Световната митническа организация, Съвета на Европейския съюз в Брюксел, Белгия, и Централното митническо управление на Агенция „Митници” в София. Това съобщиха от пресцентъра на висшето учебно заведение. Работните посещения бяха организирани от катедра „Контрол и анализ на стопанската дейност”, която развива обучение по дисциплини, свързани с митническия контрол и митническото представителство. В групата бяха студенти от 3-ти и 4-ти курс в специалност „Стопански и финансов контрол” и от магистърска програма „Валутен, митнически и данъчен контрол”, придружени от своите преподаватели към катедрата – проф. д-р Георги Иванов и доц. д-р Момчил Антов. \r\nВ централата на Световната митническа организация (СМО) студентите имаха възможност да се запознаят с нейните основни функции и задачи, както и с организацията на дейността й. Основен акцент на посещението бе представянето на най-новата инициатива на СМО – WCO Academy, която е насочена към осъществяване на електронни обучения в областта на митническия контрол за представители на бизнеса и университетите. Стопанска академия „Димитър А. Ценов”-Свищов е първият университет в света, който стартира процес по включване в тази инициатива. Посредством достъпа до ресурсите на WCO Academy, студентите ще имат възможност да придобиват задълбочени познания и специализирана информация директно от СМО. На проведената в края на посещението работна среща между свищовските преподаватели и представители на СМО бяха разисквани възможностите за бъдещо сътрудничество и сертифициране на учебните програми на Стопанска академия по митнически контрол съобразно стандартите на СМО (PICARD Professional Standards).\r\nПо време на посещението в Брюксел, със съдействието на Агенция „Митници”, бе организирано и присъствие на студентите на редовно заседание на работната група „Митнически съюз” към Съвета на Европейския съюз. Тази група координира митническите отношения с държави извън ЕС и представя общата позиция на ЕС в Световната митническа организация. На заседанието студентите наблюдаваха дебати по конкретни политики в областта митническия контрол и изслушаха позициите на отделни държави-членки на ЕС. Председателят на работната група, Филип Лефебюр направи отделна среща с групата от Стопанска академия, на която те се запознаха с основните политика на ЕС в областта на митническия контрол. Студентите проявиха особен интерес относно бъдещето на митническия съюз в контекста на BREXIT. В края на визитата за свищовската група бе организирано посещение в основните административни сгради на ЕС, а именно Justus Lipsius, Европа и Лекс.\r\nСлед завръщането си в България групата от Стопанска академия бе приета от Юлиан Мирков – зам. директор на Агенция „Митници”. На срещата студентите споделиха впечатления от посещенията в Брюксел, а Юлиан Мирков изрази подкрепата на българската митническа администрация към подобни инициативи. Бяха повдигнати и въпроси относно някои бъдещи съвместни действия с образователен характер между Стопанска академия „Димитър А. Ценов” и Агенция „Митници”.\r\n„Осъществяването на тези работни визити имат за цел обогатяване познанията на участващите в тях студенти относно работата на институциите на ниво ЕС и в частност на тези, свързани с изграждането и прилагането на общоевропейската митническа политика”, поясниха академичните преподаватели, които придружиха студентите в Брюксел. По думите им, това подпомага процеса по формиране на структурен диалог между младите хора и представителите на практиката, запознавайки ги с основните експертни дейности в институциите на ЕС и работата на българските представители в тях. Не на последно място, чрез реализираните визити са изградени  трайни  институционални  контакти  с международни организации, с цел включването им в обучението и осигуряване на възможности за студентите на Стопанска  академия  за  провеждане на  практически обучения на високо професионално ниво по време на следването им.", "date": "2018.06.20", "title": "Свищовски студенти посетиха Световната митническа организация и Съвета на Европейския съюз в Брюксел"}
{"url": "http://www.focus-news.net/news/2018/06/20/2536082/zam-ministar-zhecho-stankov-stankov-shte-uchastva-v-konferentsiya-za-energiynata-efektivnost-i-vei-na-20-i-21-yuni-v-burgas.html", "text": "Заместник-министърът на енергетиката Жечо Станков ще участва в международната конференция „По пътя към почти нулевоенергийни сгради. Норвежкият опит и предизвикателствата в България “. Това съобщиха от пресцентъра на министерството. Събитието е част от календара на първото българско председателство на Съвета на Европейския съюз и ще се проведе на 20 юни и 21 юни 2018 г. в град Бургас, „Експо център Флора“. В рамките на конференцията ще бъде разгледана политиката на ЕС по отношение на енергийна ефективност и ВЕИ в сградите.\r\nОчаква се през втория ден на събитието – на 21 юни 2018 г., от 09.30 до 10.00 ч. да бъде подписано Програмно споразумение по Финансовия механизъм на Европейското икономическо пространство за изпълнение на програма „Възобновяема енергия, енергийна ефективност и енергийна сигурност“ между Комитета на финансовия механизъм, създаден от страните-донори и Националното координационно звено към Министерския съвет. \r\nПрограмата \"Възобновяема енергия, енергийна ефективност, енергийна сигурност\" се финансира от финансовия механизъм на Европейското икономическо пространство 2014-2021. Тя разполага с финансов ресурс от близо 33 млн. евро, от които 28 млн. евро са безвъзмездна помощ. Това е двойно увеличение на средствата спрямо предишния програмен период, когато бюджетът беше в размер на 15.6 млн. евро.\r\nС предоставените средства ще бъдат финансирани дейности, свързани с енергийна ефективност, оползотворяване на потенциала на възобновяемата енергия със специално внимание върху хидро- и геотермалната енергия. През новия програмен период  геотермалната енергия е изведена като специален приоритет в програмата. Оператор на програмата ще е Министерството на енергетиката.", "date": "2018.06.20", "title": "Зам.-министър Жечо Станков Станков ще участва в конференция за енергийната ефективност и ВЕИ на 20 и 21 юни в Бургас"}
{"url": "http://www.focus-news.net/news/2018/06/20/2536080/premierat-boyko-borisov-prie-ostavkata-na-zam-ministar-rositsa-dimitrova.html", "text": "Министър-председателят Бойко Борисов прие подадената от заместник-министъра на труда и социалната политика Росица Димитрова оставка. Това съобщиха от правителствената информационна служба. Мотивът на Димитрова е създалата се обществена чувствителност във връзка с участието й в 11-тата сесия на Конференцията по Конвенцията за правата на хората с увреждания, проведена в Ню Йорк.", "date": "2018.06.20", "title": "Премиерът Бойко Борисов прие оставката на зам.-министър Росица Димитрова"}
{"url": "http://www.focus-news.net/news/2018/06/20/2536068/gazeta-express-hashim-tachi-poluchi-podkrepata-na-zapada-za-vodeshtata-mu-rolya-v-dialoga-s-belgrad-no-ne-i-tazi-na-opozitsiyata.html", "text": "Президентът на Косово Хашим Тачи получи подкрепа от посланиците на САЩ, Великобритания, Германия, Франция и Италия, както и от ръководителя на мисията на ЕС в Прищина Наталия Апостолова за водещата му роля в диалога със Сърбия за нормализацията на двустранните отношения. Опозицията в най-младата държава на Балканите обаче се противопоставя на идеята Тачи да бъде начело на делегацията, като твърди, че решението е противоконституционно, отбелязва електронното издание Gazeta Express. \r\nВ прессъобщение от Президентството в Прищина бе обявено, че Тачи е получил подкрепата на посланиците на западните страни. Водещата му роля в политически диалог на високо равнище със Сърбия се оспорва от опозиционните партии, в резултат на което Тачи не получи одобрение от парламента, за да започне последната фаза на преговорите с Белград.\r\nВъпреки това президентът на Косово призова за включването на всички политически партии, гражданското общество и медиите за постигането на национален консенсус по въпросите на диалога.Тереза Герова", "date": "2018.06.20", "title": "Gazeta Express: Хашим Тачи получи подкрепата на Запада за водещата му роля в диалога с Белград - но не и тази на опозицията"}
{"url": "http://www.focus-news.net/news/2018/06/20/2536071/anton-kutev-bsp-za-balgariya-osnovniyat-motiv-za-vota-na-nedoverie-e-chuvstvoto-na-nesigurnost.html", "text": "Мотив за вота на недоверие, който внасяме днес, е провалът в системата за сигурността. Най-сериозните ни аргументи са по отношение на вътрешния ред. Има мотиви, свързани с Министерството на отбраната, както и на финансовата сигурност на страната. Основното е чувството за несигурност в страната. Това каза пред БТВ зам.- председателят на ПГ на „БСП за България” Антон Кутев. Той припомни знаковите убийства в страната за последните шест месеца, съобщиха от пресцентъра на НС на БСП. Кутев заяви, че има над 15 въпроса към министъра на вътрешните работи, на които той винаги отговарял, че всичко било наред. „Целта на вота е да се спре пълното безхаберие в МВР”, отсече той. \r\n„Майките на децата с увреждания са най-онеправданата част от обществото. Вчера имаше Национален съвет за интеграция на хората с увреждания, на който, за съжаление, видях как цялата мощ на държавата се изправя срещу тези жени, стоварва се върху тях и им доказва, че трябва да си приберат децата от протеста. Убеден съм, че сега цялата сила на държавата, със своите явни и подмолни сили, ще се изправи срещу  тях”, коментира Кутев. Попитан, откъде ще бъдат взети пари, за да се удовлетворят исканията им, народният представител припомни, че правителството изтегли 16 милиарда, като не стана ясно къде отидоха те. „Колкото и да струва, трябва да бъдат удовлетворени исканията, защото е признак на цивилизованост”, отсече Кутев. Той сподели разкази на някои от майките, които са му споделили, че до средата на месеца имат хляб. После нямат пари за насъщния.", "date": "2018.06.20", "title": "Антон Кутев, „БСП за България”: Основният мотив за вота на недоверие е чувството на несигурност"}
{"url": "http://www.focus-news.net/news/2018/06/20/2536088/anton-kutev-kam-gerb-kogato-govorim-za-moral-i-pochtenost-pomislete-kakvo-pravite-i-sprete-da-lazhete-horata-zakonat-za-lihvotochkite-da-vleze-za-razglezhdane.html", "text": "Вече седми месец законопроектът за лихвоточките не влиза в дневния ред на Народното събрание. Вие от ГЕРБ лъжете избирателите си, защото на първо четене подкрепихте единодушно този законопроект и оттогава не го допускате в зала. Това каза зам.-председателят на ПГ на „БСП за България” Антон Кутев от парламентарната трибуна, съобщиха от пресцентъра на НС на БСП. Той припомни, че това се случва за втори път, защото същият законопроект в 43-то НС отново не е допуснат в зала и управляващите са чакали да свърши мандатът. „По отношение на лихвоточките, единственото, което правите, освен че лъжете избирателите си, е че чакате да паднете от власт, за да не влезе законопроектът в сила. Вие, госпожо председател, също лъжете избирателите си, защото не въздействате върху работата на парламента, за да може един закон, минал първо четене, преди седем месеца, да мине на второ четене. Когато говорим за морал и почтеност, помислете какво правите и спрете да лъжете хората”, обърна се Кутев към мнозинството в парламента.", "date": "2018.06.20", "title": "Антон Кутев към ГЕРБ: Когато говорим за морал и почтеност, помислете какво правите и спрете да лъжете хората, Законът за лихвоточките да влезе за разглеждане"}
{"url": "http://www.focus-news.net/news/2018/06/20/2536083/parlamentat-reshi-darzhavno-predpriyatie-da-stopanisva-i-poddarzha-yazovirite.html", "text": "Народните представители приеха окончателни промени в Закона за водите, предаде репортер на Агенция „Фокус“. Те решиха да се създаде Държавно предприятие „Управление и стопанисване на язовири“ за язовирите публична и частна държавна собственост. Включена е поддръжката на язовирните стени и съоръженията към тях в изправно техническо състояние. Предприятието не е търговско дружество и не формира и разпределя печалба. То ще контролира и язовирите, чиято собственост общините са прехвърлили безвъзмездно на държавата. Извън обхвата му са язовирите, които се стопанисват от НЕК и ВиК операторите. \r\nДо 1 март предприятието трябва да внася в Министерството на икономиката план за дейността си през годината и отчет за предишната. Държавното предприятие се управлява от управителен съвет с 8 членове. Председател ще бъде икономическият министър. А останалите членове - представители на министерствата на околната среда и водите, регионалното развитие и благоустройство, земеделието, храните и горите, на енергетиката, както и на Националното сдружение на общините. При спор или неяснота относно собствеността на язовир държавното предприятие осъществява организацията и техническата му експлоатация до установяване на собственика. Областните управители назначават комисии, които веднъж годишно проверяват готовността за безопасна експлоатация на язовирите и съоръженията.\r\nБиляна ИВАНОВА", "date": "2018.06.20", "title": "Парламентът реши държавно предприятие да стопанисва и поддържа язовирите"}
{"url": "http://www.focus-news.net/news/2018/06/20/2536079/politico-bivshiyat-vitsepremier-na-ispaniya-shte-se-kandidatira-za-liderskoto-myasto-v-np.html", "text": "Бившият вицепремиер на Испания Сорая Сайен де Сантамария ще се кандидарите за поста на председател на Народната партия (НП), след като Мариано Рахой подаде оставка от лидерското място заради успешния вот на недоверие срещу кабинета му, съобщава електронното издание Politico в европейската си редакция.\r\n„Предлагам кандидатурата си, защото знам какво е да бъда част от правителството\", бяха думите, с които Сорая Сайен де Сантамария обяви пред репортери решението си. Тя изрази увереност, че консерваторите могат да се върнат на власт в Мадрид. „НП е силна партия, която знае как да управлява“, категорична бе Сорая Сайен де Сантамария.\r\nМариано Рахой се оттегли от лидереското място в НП след успешния вот на недоверие срещу правителството. Той бе заменен на премиерския пост от председателя на испанските социалисти Педро Санчес. \r\nСорая Сайен де Сантамария е близък съюзник на Рахой. В кризата с Каталуния тя демонстрира твърди позиции срещу Барселона. Тъкмо поради тази причина след суспендирането на автономните правомощия на областта управлението на Каталуния бе поверено именно на нея.\r\nДруги кандидати за партийното ръководство са бившият външен министър Хозе Мануел Гарсия Маргало, бившият говорител на НП Пабло Касадо и настоящият генерален секретар Мариа Долорес де Коспедал.Тереза Герова", "date": "2018.06.20", "title": "Politico: Бившият вицепремиер на Испания ще се кандидатира за лидерското място в НП"}
{"url": "http://www.focus-news.net/news/2018/06/20/2536091/slavka-chakarova-kmet-na-obshtina-chepelare-pamporovo-privlicha-turisti-s-bogata-sportna-i-kulturna-programa-i-prez-lyatoto.html", "text": "Пампорово привлича туристи с богата спортна и културна програма и през лятото. Това каза за Радио „Фокус“ кметът на община Чепеларе Славка Чакърова. Тя уточни, че обединените усилия с бизнеса целят да направят престоя на туристите в курорта приятен, не само през зимния сезон. За четвърта поредна година гости от България и чужбина ще са част от Пампорово байк фест 2018 от 21-ви до 24-ти юни. С обща дължина на трасетата около 35 км, обединените писти на Пампорово и Мечи чал са единственият по рода си велопарк на Балканите, допълни Чакърова. „Сгушилият се във величествената планина на Орфей курортен комплекс Пампорово ви очаква с нетърпение за лятото! Освен състезанията, сме подготвили много различни изненади. Алпийският тролей в Чепеларе – ZipLine - дълъг 165 метра и с денивелация от 14 метра, е единственият по рода си в България. Спускайки се в легнало положение, вие имате усещането, че летите. Вело парк Пампорово се обедини с пистите на Мечи чал и както през зимата може да използвате лифт карта 2в1, така ще е и през лятото. Мога смело да заявя, че няма такъв вело парк“, обясни Славка Чакърова. Тя каза още, че освен туризъм и спортове, е подготвена и богата културна програма и допълни, че след няколко дни в Чепеларе започва третото издание на Фестивала на старата градска и шлагерна песен „Полъх от минали мечти”. В културния календар през септември е заложен и фестивалът „Родопа пее хайдушки песни“, който ще се проведе за втора поредна година, обясни кметът.", "date": "2018.06.20", "title": "Славка Чакърова, кмет на Община Чепеларе: Пампорово привлича туристи с богата спортна и културна програма и през лятото"}
{"url": "http://www.focus-news.net/news/2018/06/20/2536078/sofiya-trima-dushi-sa-zadarzhani-pri-opit-za-nepravomerno-teglene-na-pari-ot-bankomat.html", "text": "Трима души са задържани при опит за неправомерно теглене на пари от банкомат на столичния булевард \"Евлоги и Христо Георгиеви\", предаде репортер на Агенция \"Фокус\". Задържаните са заловени по време на опита да откраднат парите. Те са отведени за разпит, а към моментът банкоматът е блокиран и се охранява от служители на МВР.\r\nЦветелин ДИМИТРОВ", "date": "2018.06.20", "title": "София: Трима души са задържани при опит за неправомерно теглене на пари от банкомат"}
{"url": "http://www.focus-news.net/news/2018/06/20/2536086/kmetovete-na-obshtini-mogat-da-predlozhat-prehvarlyane-na-yazoviri-na-darzhavata-v-srok-do-3-mesetsa-sled-vlizaneto-v-sila-na-promenite-v-zakona-za-vodite.html", "text": "Народните представители приеха окончателни промени в Закона за водите, предаде репортер на Агенция „Фокус“. Те решиха в 3-месечен срок от влизането в сила на закона кметовете на общини да могат да внесат в Министерството на икономиката мотивирано предложение за промяна на собствеността на язовирите, при наличие на взето решение от съответния общински съвет за прехвърляне на собствеността безвъзмездно на държавата. Според промените ремонтите и реконструкциите на язовирите държавна и общинска собственост могат да се възлагат на търговско дружество със 100% държавно участие, определено от Министерския съвет. Кабинетът, по предложение на ДАМТН, ще одобрява списъка на язовирните стени и съоръженията към тях, които трябва да ремонтират. За общинските язовири общините ще възстановяват разходите по ремонтите на дружеството.\r\nБиляна ИВАНОВА", "date": "2018.06.20", "title": "Кметовете на общини могат да предложат прехвърляне на язовири на държавата в срок до 3 месеца след влизането в сила на промените в Закона за водите"}
{"url": "http://www.focus-news.net/news/2018/06/20/2536090/v-ministerstvoto-na-zdraveopazvaneto-shte-se-provede-kragla-masa-za-vredata-ot-finite-prahovi-chastitsi.html", "text": "В Министерството на здравеопазването (залата на ет. 4) ще се проведе кръгла маса за вредата от фините прахови частици. Това съобщиха от пресцентъра на министерството. Организатор е Българска асоциация за закрила на пациентите, с председател Пламен Таушанов. Участие в събитието ще вземат представители на Министерството на здравеопазването, Министерството на околната среда и водите, ресорни комисии към Народното събрание, които имат отношение към проблема, както и медицински специалисти – експерти в областта. \r\nВ рамките на форума е предвидена пресконференция с начален час 11.30 ч.", "date": "2018.06.20", "title": "В Министерството на здравеопазването ще се проведе кръгла маса за вредата от фините прахови частици"}
{"url": "http://www.focus-news.net/news/2018/06/20/2536092/mariya-stoyanova-frensko-germanskiyat-motor-shte-zaraboti-s-kompromisi-ot-dvete-strani.html", "text": "Френско-германският мотор ще заработи с компромиси от двете страни. Това прогнозира в сутрешния блок „Добро утро, България“ на Радио „Фокус“ журналистът от БНТ и дългогодишен анализатор на процесите в Германия Мария Стоянова по повод вчерашната среща между канцлера Ангела Меркел и френския президент Еманюел Макрон. По думите ѝ най-голяма трудност е представлявaла темата за икономическия и финансов съюз, за реформи на еврозоната, които Макрон предлага в продължение на година. „Беше постигнато единомислие по въпроса за частичен бюджет до 2021 година, който трябва да бъде обсъден с останалите държави, както и минимален напредък свързан с трансформирането на спасителния чадър, който беше формиран след финансовата криза в Гърция. Всичко това са малки корекции по мотора, но те дават резултат и за двамата лидери“, обясни тя. Мария Стоянова коментира още, че както германският канцлер в момента е с отслабени позиции, заради вътрешнополитическия натиск, на който е подложена, френският президент се намира под не по-малък такъв, заради очакванията към него за заявените преди година концепции и модели за реформиране на ЕС, с което той спечели изборите.", "date": "2018.06.20", "title": "Мария Стоянова: Френско-германският мотор ще заработи с компромиси от двете страни"}
{"url": "http://www.focus-news.net/news/2018/06/20/2536093/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Бившият вицепремиер на Испания Сорая Сайен де Сантамария ще се кандидарите за поста на председател на Народната партия (НП), след като Мариано Рахой подаде оставка от лидерското място заради успешния вот на недоверие срещу кабинета му, съобщава електронното издание Politico в европейската си редакция.\r\n„Предлагам кандидатурата си, защото знам какво е да бъда част от правителството\", бяха думите, с които Сорая Сайен де Сантамария обяви пред репортери решението си. Тя изрази увереност, че консерваторите могат да се върнат на власт в Мадрид. „НП е силна партия, която знае как да управлява“, категорична бе Сорая Сайен де Сантамария.\r\nМариано Рахой се оттегли от лидереското място в НП след успешния вот на недоверие срещу правителството. Той бе заменен на премиерския пост от председателя на испанските социалисти Педро Санчес. \r\nСорая Сайен де Сантамария е близък съюзник на Рахой. В кризата с Каталуния тя демонстрира твърди позиции срещу Барселона. Тъкмо поради тази причина след суспендирането на автономните правомощия на областта управлението на Каталуния бе поверено именно на нея.\r\nДруги кандидати за партийното ръководство са бившият външен министър Хозе Мануел Гарсия Маргало, бившият говорител на НП Пабло Касадо и настоящият генерален секретар Мариа Долорес де Коспедал.\r\n***От популистката „Алтернатива за Германия“ изключиха възможността за разпадане на голямата коалиция в Берлин заради спора в редиците на Съюза (ХДС/ХСС) за политиката в областта на убежището, пише националният ежедневник Die Frankfurter Allgemeine Zeitung.\r\n„При сегашната ситуация в ГСДП или в Съюза (ХДС/ХСС) едва ли някоя от тези партии е заинтересована от нови избори“, коментира лидерът на „Алтернатива за Германия“ Александер Гауланд. Съгласно думите му, по-вероятно е и този път да се стигне до „някакъв компромисен вариант“ между ХДС и ХСС, отколкото да бъде организиран предсрочен вот. И все пак, ако се стигне до такъв, според Гауланд партията му има добри шансове да спечели подкрепата на германците.\r\n*** Австрия заплашва да саботира споразумението за разрешаване на спора името, което Гърция и Македония постигнаха след месеци на интензивни дипломатически преговори, съобщава гръцкото електронно издание Protothema, като се позовава на доклад в британския вестник .\r\nСъгласно разпространената информация, целта на Виена е да принуди Европейския съюз да прекрати преговорите за членството на Турция в Общността. Според медийния доклад Брюксел е получил от Виена уверения, че правителството на канцлера Себастиан Курц е готово да блокира сделката, ако ЕС не затвори въпроса за присъединяването на Турция. \r\nНяма официален коментар на доклада.\r\n***\r\nb>Министърът на вътрешните работи на Италия Матео Салвини се разпореди всички цигани в страната да бъдат регистрирани, за да може „неиталианците“ сред тях да бъдат екстрадирани и това изглежда като фашизъм, пише британското крайно-ляво издание Morning Star в материал, представен без редакторска намеса.\r\nТова не е неочаквано действие от лидера на „Лигата“. Салвини нееднократно е призовавал за „сравняване със земята“ на циганските катуни.\r\nОпозиционните депутати са прави да сравняват замисления регистър – който, както казва вътрешният министър на Италия, ще бъде подготвен, след като се направи „досие на циганския въпрос“ – с расовите закони на Мусолини, но е малко вероятно това да стресне Салвини – който през годините никога не е крил възхищението си от идеолога на фашизма и винаги е възхвалявал „отдадеността за делото на Италия“ на диктатора.\r\nСмразяващата забележка, че „за съжаление“ някои от циганите ще се окажат италианци, което означава, че ще бъде невъзможно те да бъдат депортирани, предполага, че регистърът може да е само първата стъпка.\r\nЩе бъде криминално безотговорно да се подцени нуждата от това да бъде победено предложението на Салвини.\r\nОсвен очевидната важност на това да се защити италианската циганска общност от унижение, депортация и насилие, обръщането на Италия към расисткото дясно е част от по-широк контекст.\r\nАнтициганския расизъм в голяма част от европейските страни е рутинен – Джереми Корбин предупреждаваше години преди да стане лидер на Лейбъристката партия, че притесненията над ромите и другите пътуващи общности често се възприемат като „приемлива“ форма на расизъм – и ако регистърът бъде направен е много вероятно той да бъде последван от подобни мерки в други страни, управлявани от крайно-десни правителства, включително Австрия, Полша, Унгария и Украйна.\r\nДокато социалдемократическите партии на континента се разпаднаха, в много случаи, оставяйки анти-системната кауза на десните, Великобритания засега изостава от модата. Олевяването на Работническата партия при Корбин я постави в позиция да предизвика статуквото и да предложи шанс за реална промяна на хората, които виждат, че системата не работи, както и да подобри представянето си на избори и да осигури това крайно-дясното да остане непопулярно по европейските стандарти.\r\n***", "date": "2018.06.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/20/2536094/vratsa-17-godishen-mladezh-ot-grada-e-bil-zaplashen-s-pistolet-ot-bashtata-na-priyatelkata-si-dokato-gostuval-v-doma-im.html", "text": "На 19 юни 2018 г., в 02.00 ч. в Районно управление на МВР-Враца е получено съобщение от 17-годишен жител на град Враца, който заявил, че докато гостувал в жилището на приятелката си в града, баща й го заплашил с пистолет. Това съобщиха от ОДМВР-Враца. Полицейският екип посетил посочения адреса, е установил, че бащата на момичето притежава разрешение за съхранение и притежание на пистолет и боеприпаси. Образувано е досъдебно производство.", "date": "2018.06.20", "title": "Враца: 17-годишен младеж от града е бил заплашен с пистолет от бащата на приятелката си, докато гостувал в дома им"}
{"url": "http://www.focus-news.net/news/2018/06/20/2536089/protothema-avstriya-mozhe-da-sabotira-sporazumenieto-za-imeto-ako-es-ne-prekrati-pregovorite-za-chlenstvo-na-turtsiya-v-es.html", "text": "Австрия заплашва да саботира споразумението за разрешаване на спора името, което Гърция и Македония постигнаха след месеци на интензивни дипломатически преговори, съобщава гръцкото електронно издание Protothema, като се позовава на доклад в британския вестник .\r\nСъгласно разпространената информация, целта на Виена е да принуди Европейския съюз да прекрати преговорите за членството на Турция в Общността. Според медийния доклад Брюксел е получил от Виена уверения, че правителството на канцлера Себастиан Курц е готово да блокира сделката, ако ЕС не затвори въпроса за присъединяването на Турция. \r\nНяма официален коментар на доклада.Тереза Герова", "date": "2018.06.20", "title": "Protothema: Австрия може да саботира споразумението за името, ако ЕС не прекрати преговорите за членство на Турция в ЕС"}
{"url": "http://www.focus-news.net/news/2018/06/20/2536085/deputatite-reshiha-yazovirite-da-se-klasifitsirat-na-golemi-i-malki-s-tri-stepeni-na-opasnost.html", "text": "Народните представители приеха окончателни промени в Закона за водите, предаде репортер на Агенция „Фокус“. Според промените язовирите се класифицират в 3 степени на потенциална опасност. Първа - висока степен на потенциална опасност, втора - значителна степен на потенциална опасност и трета - ниска степен на потенциална опасност. Критериите за класифицирането на степента на опасност ще се определят от междуведомствена комисия, назначена от Министерския съвет. В закона язовирите се разделят на големи и малки, в зависимост от височината на язовирната стена и обема на водохранилището. Големи са язовирите с височина на стената по-голяма от 15 метра; с височина между 5 и 15 метра, с обем по-голям от 3 млн. куб. метра. Малки са останалите. В 14-дневен срок кметовете на общините са длъжни да уведомяват председателя на ДАМТН за разрушаване на хидротехническото съоръжение или на част от него.\r\nБиляна ИВАНОВА", "date": "2018.06.20", "title": "Депутатите решиха язовирите да се класифицират на големи и малки, с три степени на опасност"}
{"url": "http://www.focus-news.net/news/2018/06/20/2536087/d-r-lachezar-ivanov-gerb-tochkata-za-otstranyavaneto-na-prof-kamen-plochev-e-vazhen-fakt-koyto-kasae-ne-samo-nego-no-i-zdravnata-ni-sistema.html", "text": "Точката за отстраняването на проф. Камен Плочев е важен факт, който касае не само него, но и здравната ни система. Това каза народният представител от ПГ на ГЕРБ д-р Лъчезар Иванов по време на дебатите по предсрочното отстраняване на проф. Камен Плочев от длъжността управител на НЗОК, предаде репортер на Агенция „Фокус“. По думите  на Иванов не може системата да продължава да функционира на автопилот. „Аз съм работил с него 17 години и го познавам над 20 години. Това е един изключителен специалист“, каза Лъчезар Иванов. По думите му  проф. Плочев е отговорен професионалист и лекар, който знае да носи отговорност. „Тъй като днес ние разглеждаме неговото предсрочно освобождаване, бих искал да предпазя всички колеги от политически залитания от пледоарии за защита на проф. Камен Плочев. Като един изключителен специалист и човек, който носи отговорност, той много добре осъзнава своето заболяване“, допълни Иванов и подчерта, че самият Плочев пише: „лично аз считам, че законът трябва да бъде спазен и да бъда освободен“.\r\nДеница КИТАНОВА", "date": "2018.06.20", "title": "Д-р Лъчезар Иванов, ГЕРБ: Точката за отстраняването на проф. Камен Плочев е важен факт, който касае не само него, но и здравната ни система"}
{"url": "http://www.focus-news.net/news/2018/06/20/2536095/blagoevgrad-lek-avtomobil-e-blasnal-nepravilno-presichasht-11-godishen-velosipedist.html", "text": "Лек автомобил е блъснал неправилно пресичащ 11-годишен велосипедист. Това съобщиха от пресцентъра на ОДМВР-Благоевград. Инцидентът е станал около 18.25 часа  във вторник на ул. „Джеймс Баучер“. Лек автомобил „Понтиак“, управляван от 62-годишен водач се е движел с несъобразена с пътните условия скорост и е блъснал, неправилно пресичащ пътното платно 11-годишен велосипедист. След извършен медицински преглед пострадалото дете е освободено за домашно лечение.", "date": "2018.06.20", "title": "Благоевград: Лек автомобил е блъснал неправилно пресичащ 11-годишен велосипедист"}
{"url": "http://www.focus-news.net/news/2018/06/20/2536096/trima-dushi-sa-zaginali-i-20-sa-raneni-pri-katastrofi-prez-izminaloto-denonoshtie-v-stranata.html", "text": "Трима души са загинали и 20 са ранени при катастрофи през изминалото денонощие в страната, съобщиха от пресцентъра на МВР. В страната са станали 19 пътнотранспортни произшествия, при които има трима загинали. На територията на столицата са станали 60 леки и три тежки пътни инцидента, при които има един загинал и двама ранени.", "date": "2018.06.20", "title": "Трима души са загинали и 20 са ранени при катастрофи през изминалото денонощие в страната"}
{"url": "http://www.focus-news.net/news/2018/06/20/2536101/mvr-387-narusheniya-sa-ustanoveni-pri-provedena-u-nas-operatsiya-ot-tispol.html", "text": "387 нарушения са установени при проведена у нас операция от TISPOL. Проверени са общо 19366 водачи. Това съобщиха от пресцентъра на МВР.\r\nПолицейската операция за установяване на нарушения, свързани с шофиране след употреба на алкохол и наркотици, организирана от европейската организация на службите на пътна полиция /TISPOL/ се проведе от 4 до 10 юни на територията на страната ни. 296 от нарушенията са за шофиране след употреба на алкохол, а 91 – за  управление на моторни превозни средства след употреба на наркотични вещества и техните аналози. Според данните най-много нарушения, свързани с шофиране след употреба на алкохол, са установени на територията на ОДМВР-Бургас /23/ и СДВР /20/. Най-малко са те на територията на Монтана и Сливен. Статистиката сочи, че отново София и Бургас са с най-много засечени случаи на управление на МПС след употреба на наркотични вещества /СДВР – 15, ОДМВР, Бургас – 9/. Такива нарушения не са констатирани във Враца, Кърджали и Силистра. В рамките на операция са установени и 8 издирвани лица. \r\nЗа сравнение, при предишната операция, проведена от 11.12. до 17.12.2017 г., са проверени общо 19070 водачи и са засечени 297 нарушения - 246 са на водачите, шофирали след употреба на алкохол и 51 - управлявали МПС след употреба на наркотични вещества и техните аналози.", "date": "2018.06.20", "title": "МВР: 387 нарушения са установени при проведена у нас операция от TISPOL"}
{"url": "http://www.focus-news.net/news/2018/06/20/2536102/vratsa-17-godishen-mladezh-e-postradal-sled-kato-e-katastrofiral-s-mototsiklet-v-parkiran-lek-avtomobil-v-s-harlets.html", "text": "На 19 юни 2018 г., около 20.15 ч. в с. Хърлец, мотоциклет  „Хонда - Хорнет“ 600 С“, управляван от 17-годишен неправоспособен водач от същото село, катастрофирал в паркиран лек автомобил „Фолксваген“. Това съобщиха от ОДМВР-Враца. Водачът е транспортиран в болница „Пирогов“-София. Образувано е досъдебно производство.", "date": "2018.06.20", "title": "Враца: 17-годишен младеж е пострадал, след като е катастрофирал с мотоциклет в паркиран лек автомобил в с. Хърлец"}
{"url": "http://www.focus-news.net/news/2018/06/20/2536099/vratsa-tyaloto-na-77-godishen-mazh-koyto-e-bil-v-neizvestnost-ot-17-yuni-e-otkrito-v-reka-malak-iskar-v-rayona-na-selo-sredni-rat.html", "text": "На 19 юни 2018 г. в Районно управление на МВР-Роман е получено съобщение от кметския наместник на с. Средни рът, общ. Роман, че 77-годишен мъж от София, който от 17 юни 2018 г. е в неизвестност, като преди това, на 15 юни 2018 г. дошъл сам в наследствената си къща в с. Средни рът. Това съобщиха от ОДМВР-Враца. По време на издирвателни мероприятия, тялото на мъжа е открито в река Малък Искър, в близост до наследствената му къща в селото. Смъртта на лицето е констатирана от дежурен лекар при ФСМП-Роман. При извършения оглед на трупа,  не са открити видими следи от насилие, като същия е транспортиран за аутопсия в МБАЛ – Враца. Образувано  е досъдебно производство. Случаят е докладван в Окръжна прокуратура-Враца.", "date": "2018.06.20", "title": "Враца: Тялото на 77-годишен мъж, който е бил в неизвестност от 17 юни, е открито в река Малък Искър в района на село Средни рът"}
{"url": "http://www.focus-news.net/news/2018/06/20/2536100/shumen-67-godishna-zhena-ot-grada-e-stanala-zhertva-na-telefonna-izmama-s-3500-leva.html", "text": "67-годишна жена от Шумен е била измамена по телефона и хвърлила през терасата 3500 лева след като била заблудена, че помага на полицията да бъдат заловени телефонни измамници. Това съобщиха от ОДМВР-Шумен. Малко преди 14.00 часа на 19 юни на домашния й телефон позвънил непознат, който започнал да отправя закани и заплахи към жената, искал определена сума пари от нея. Последвало второ обаждане отново от непознат, който се представил за полицай и я помолил да съдейства за залавянето на измамниците. Обяснил, че района в който живее е обграден с полиция и че трябва да хвърли исканите пари, за да може измамникът да бъде задържан на място. Парите щели да й бъдат върнати веднага. Успокоили я да не се притеснява, че са застраховани и нищо не може да се случи. Жената изпълнила указанията, хвърлила парите през тераса апартамента си и чакала да й се обадят от полицията, когато „операцията“ завърши.  Малко по-късно установила, че е измамена и подала сигнал в полицията. Образувано е досъдебно производство.", "date": "2018.06.20", "title": "Шумен: 67-годишна жена от града е станала жертва на телефонна измама с 3500 лева"}
{"url": "http://www.focus-news.net/news/2018/06/20/2536097/predstavyane-na-investeu-pred-balgarskata-predpriemacheska-obshtnost-v-parizh.html", "text": "Френската столица събира местни и родни предприемачи и инвеститори в дискусия за възможностите за стартиране и развиване на бизнес в България. На 21 юни от 18.00 часа в Париж ще се състои среща между предприемачи, инвеститори и българската диаспора, с гости от местната предприемаческа екосистема. Събитието ще се проведе в The Family (25 Rue du Petit Musc) и е четвърта спирка от турнето на Българската асоциация за дялово и рисково инвестиране, Асоциацията обединява българските фондове, инвестиращи в иновативни компании, и популяризира ролята на този тип финансиране, както и успешните истории в сферата. От началото на годината турнето се провежда съвместно с програмата #investEU. Това съобщиха от Представителството на Европейската комисия в България.\r\nПрограмата ще открие председателят на асоциацията г-н Евгени Ангелов с обзор на родната екосистема и възможностите за финансиране на стартиращи компании в България. Събитието ще приветства и ръководителите на Представителствата на Европейската комисия в България и във Франция  Огнян Златев и Изабел Жегузо. \r\nДве панелни дискусии между предприемачи и инвеститори ще представят гледни точки към започването и финансирането на бизнес в двете държави, към ролята на инвеститорите като ментори, към критериите за инвестиция, както и към регулаторните рамки. Участници ще бъдат представители на фондовете – членове на асоциацията, както и предприемачи от Франция и България, сред които Nasekomo, WizziLab, Fretlink, PulsioPrint, KWALYS. \r\nСъбитието в Париж се провежда с подкрепата на Европейската комисия във връзка с програмата #investEU, със засилен фокус върху представяне и популяризиране на ролята на европейските финансови механизми за стимулиране на предприемачество и иновации с цел растеж. Ще се представи и програмата #ventureEU за общоевропейски фондове за инвестиции с рисков капитал, чиято цел е насърчаване на инвестициите в стартиращи и бързо разрастващи се иновативни предприятия. \r\nОчакват се около 150 гости на събитието, сред които висш мениджмънт, публични лица, предприемачи, местни инвеститори и студенти в сферата. Гост на BVCA on Tour: Paris ще бъде и извънредният и пълномощен посланик на Република България в Париж, негово превъзходителство г-н Ангел Чолаков. \r\nBVCA on Tour e инициатива на Българската асоциация за дялово и рисково инвестиране, която започва през 2017 г. във Виена и Лондон и продължава да обикаля европейските столици. Целта е активизиране на връзките с българите в чужбина през призмата на предприемачеството и рисковите инвестиции, както и представяне на България като успешна дестинация за започване на бизнес и за инвестиране в стартиращи компании.", "date": "2018.06.20", "title": "Представяне на #investEU пред българската предприемаческа общност в Париж"}
{"url": "http://www.focus-news.net/news/2018/06/20/2536103/postignato-e-sporazumenie-po-zakonodatelnite-predlozheniya-za-direktivata-za-energiyna-efektivnost-i-reglamenta-za-upravlenie-na-energiyniya-sayuz.html", "text": "След продължителни преговори с екипите на Европейския парламент и Европейската комисия, тази нощ бяха постигнати споразумения по последните две законодателни предложения от пакета \"Чиста енергия за всички европейци\", които се разглеждат по време на първото българско председателство – за изменение на директивата за енергийната ефективност и регламента за управление на Енергийния съюз. Това съобщиха от пресцентъра на Министерство на енергетиката. Това е още една важна крачка към реализиране на амбициозните цели на ЕС по пътя към постигане на нисковъглеродна икономика.\r\nНовата регулаторна рамка залага на балансиран подход като предоставя гъвкавост на държавите членки. Предвидена е 32,5% индикативна европейска цел за енергийна ефективност в периода до 2030 г. За първи път държавите членки имат свободата да избират различни елементи при прилагането на политиката за енергийна ефективност, като отчитат спецификите на своите икономики и в зависимост от националните им приоритети. \r\nПо регламента за управление бе приета надеждна и гъвкава рамка за климатичната и енергийна политика на държавите членки в светлината на целите за енергийна ефективност и възобновяема енергия до 2030 г. и международните ангажименти на Европейския съюз.\r\nПакетът \"Чиста енергия за всички европейци\" е основа за превръщането на Енергийния съюз в реалност. Успешното финализиране на текстовете от малкия под-пакет, включващ досиетата по изменение на директивата за енергийна ефективност, директивата за насърчаване на енергията от ВЕИ и регламента за управление на Енергийния съюз, заедно с директивата за енергийните характеристики на сградите (приключено в края на 2017 г.) дава необходимата база за преговори по досиета за модела на електроенергийния пазар. Пакетът \"Чиста енергия за всички европейци\" ще  осигури стабилност и стимул за инвеститорите при гарантиране сигурността на енергийните системи на държавите членки. Окончателното приемане на предложените законодателни документи (директивата относно енергийната ефективност и регламента за управление на Енергийния съюз) от Европейския парламент и от Съвета на ЕС, новото законодателство ще бъде публикувано в Официалния вестник на ЕС.", "date": "2018.06.20", "title": "Постигнато е споразумение по законодателните предложения за директивата за енергийна ефективност и регламента за управление на Енергийния съюз"}
{"url": "http://www.focus-news.net/news/2018/06/20/2536105/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-yuni.html", "text": "„Софийска вода” временно ще прекъсне водоснабдяването в някои части на столицата на 21 юни 2018 г. (четвъртък), съобщиха от пресцентъра на дружеството.\r\nВъв връзка с подмяна на спирателни кранове зад бл. 33 жк. „Овча купел“ 2, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- ул. „Антонин Колар“,  ул. „Феникс“ и бул. „Президент Линкълн“; \r\n- ул. „Иван  Хаджийски“  от ул. „Феникс“ до ул. „Промишлена“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул. „Иван  Хаджийски“  .\r\nВъв връзка с подмяна на пожарен хидрант на бул. „Сливница“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Сливница“  от ул. „Отец Паисий“ до ул. „Опълченска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средна гора“ ъгъла с бул. „Сливница“  .\r\nВъв връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на с. Мърчаево.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада в селото.\r\nВъв връзка с изпълнение на инвестиционен проект за реконструкция на уличен водопровод на ул. „Могилата“ кв. „Витоша“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\n- ул. „Чавдар Мутафов“ от бул. „Симеоновско шосе“ до ул. „Екатерина Ненчева“;\r\n- ул. „Тодор Чипев“, ул. „Могилата“, ул. „Ради Радев“, ул. „Марин Тодоров“, ул. „Димитър Яблански“ и ул. „Лиляна Паница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могилата“ ъгъла с ул. „Марин Тодоров “ .\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изграждане на водопроводни връзки на ул. „Каменица“ кв. „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на:\r\n- ул. „Каменица“,  ул. „Роза“, ул. „646-та“ ул. „Диамант“;\r\n- ул. „Каменица“ между ул. „748-ма“ и  ул. „Еделвайс“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменица“ ъгъла с ул. „Роза“  .\r\nВъв връзка с подмяна на спирателен кран на ул. „Г. М. Димитров“ жк. „Дианабад“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на ул. „Г. М. Димитров“ №1; ул. „Апостол Карамитев“ №2 и №2А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Г. М. Димитров “ ъгъла с ул. „Апостол Карамитев“.\r\nВъв връзка с подмяна на сградно водопроводно отклонение на ул. „Кутлувица“ кв. „Модерно предградие“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на бул. „Сливница“, ул. „Старата църква“, ул. „Връх Манчо“, ул. „Справедливост“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подкрепа“ ъгъла с ул. „Войводово“.\r\nВъв връзка с подмяна на сградно водопроводно отклонение на ул. „Аличо“ с. Казичене, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Витоша“ от ул. „Христо Ботев“ до ул. „Аличо“;\r\n- ул.“ Аличо“ от ул. „Св. Св. Кирил и Методи“ до ул. „Хан Аспарух“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Аличо“ ъгъла с ул. „Витоша“.\r\nВъв връзка с подмяна на сградно водопроводно отклонение на ул. „Жътва“ вилна зона „Малинова долина“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на ул.“ Жътва“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Жътва“№19.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.20", "title": "„Софийска вода” временно ще прекъсне водоснабдяването в някои части на столицата на 21 юни"}
{"url": "http://www.focus-news.net/news/2018/06/20/2536109/smolyan-izbyagal-ot-tsirk-papagal-e-svalen-ot-pozharnikari-ot-visoko-darvo-i-e-varnat-na-sobstvenitsite.html", "text": "- На 19.06.2018 г., в 21.50 ч. на тел.112 е получен сигнал за избягал папагал порода „Ара“ от цирк, намиращ се в града Смолян, ул. „Хан Аспарух“ (срещу завод „Гамакабел“). Това съобщиха от ОДМВР-Смолян. На място е пристигнал екип на РСПБЗН-Смолян и служителите са установили, че избягалият папагал е кацнал на високо дърво. С помощта на автомеханична стълба, птицата е свалена и предадена на собствениците.", "date": "2018.06.20", "title": "Смолян: Избягал от цирк папагал е свален от пожарникари от високо дърво и е върнат на собствениците"}
{"url": "http://www.focus-news.net/news/2018/06/20/2536098/mkd-makedoniya-dogovorat-za-imeto-vliza-za-ratifikatsiya-v-parlamenta.html", "text": "Договорът за разрешаване на спора за името трябва да бъде ратифициран в рамките на днешното 51-во заседание на Събранието на Република Македония, насрочено за 12 часа българско време, съобщава скопското електронно издание МКД.\r\nДепутатите в македонския парламент стартираха процедурата за ратифициране на договора с Гърция за новото име на страната във вторник. Народните представители в законодателния орган на югозападната ни съседка приеха проектозакона за ратификация на договора. На заседанието присъстваха 110 депутати, 109 от които гласуваха – 69 „за“ и 40 „против“. След това дебатът бе пренесен в Комисията по европейските въпроси, председателствана от Артан Груби, депутат от „Демократичен съюз за интеграция“, част от управляващата коалиция.\r\nМинистърът на външните работи на югозападната ни съседка Никола Димитров разясни член по член споразумението, подписано в неделя на гръцкия бряг на Преспанското езеро. „Ако не ми бепе чиста съвестта, не бих подписал договора и днес нямаше да съм тук пред Вас\", увери първият дипломат на Скопие.\r\nСъгласно думите му, договорът ще бъде ратифициран по съкратена процедура, за да може Атина да уведоми Брюксел за оттегляне на възраженията си за македонското членство в ЕС. Това трябва да се случи преди юнската среща на върха на лидерите на Общността, за да може Скопие да получи официална дата за началото на преговорите с Брюксел. \r\nМинистрите на външните работи на ЕС ще се срещнат на 25 и 26 юни, а срещата на върха ще се състои на 28 юни. Тези дати, според Димитров, са от ключово значение за европейската перспектива на Македония, която на свой ред зависи пряко от ратификацията на споразумението.Тереза Герова", "date": "2018.06.20", "title": "МКД (Македония): Договорът за името влиза за ратификация в парламента"}
{"url": "http://www.focus-news.net/news/2018/06/20/2536106/nikolay-doynov-snch-obshtinite-sa-moralno-zadalzheni-da-se-grizhat-za-chitalishtata-zashtoto-te-sa-sartseto-na-gradovete-i-selata.html", "text": "Общините са морално задължени да се грижат за читалищата, защото те са сърцето на градовете и селата. Това каза Николай Дойнов – председател на Съюза на народните читалища в България, в интервю за Агенция „Фокус“. Той посочи, че читалищата могат да получават допълнително финансиране, като кандидатстват за различни програми и обясни, че те го правят. „Има будни читалища, които не изпускат проект, борят се за всеки един лев и го получават. И сега има отворени програми – има норвежка програма, предстоят нови европейски пари. Просто хората се борят за всяка една стотинка. И трябва да ви кажа, че когато има такава битка от настоятелствата, общината ще - не ще, ще се включи на един етап. Защото тази сграда, в която са настанени читалищата, в крайна сметка не е на самите читалища. Имаме такива собствени сгради, разбира се, но по-голямата част – 92%, са собственост на общините. Тоест, те трябва да се грижат за покрива и за всичко останало. Проблемът е с две остриета – от една страна, общините казват, защо да се грижим за тези сгради, след като не можем да ги управляваме, а от друга, те са морално задължени да го правят, защото сърцето на съответното село или градче е именно читалището. Казвал съм го няколко пъти това нещо и пак ще го повторя – сърцето на града е читалището“, каза още Дойнов.\r\nТой обясни, че старите читалищни сгради са паметта на България и държавата е длъжна да се грижи за тях. „Новата българска държава възниква в читалище, тя не възниква на празно място. Левски основава своите комитети в читалищата. Основният Български таен революционен комитет провежда своите заседания в читалището. Читалищата са двигател на национално-освободителните борби и заради това именно те прокламират завещаните от Апостола думи – „Свята и чиста република“. Тоест, една нормална и истинска държава. В този смисъл читалищата възстановиха държавността след доста тъмен период от нашата история и именно те сега развиват новите съвременни умения на младите хора“, посочи Дойнов.\r\nЦветилена СИМЕОНОВА", "date": "2018.06.20", "title": "Николай Дойнов, СНЧ: Общините са морално задължени да се грижат за читалищата, защото те са сърцето на градовете и селата"}
{"url": "http://www.focus-news.net/news/2018/06/20/2536113/russkie-afini-karvava-prestrelka-mezhdu-pontiytsi-i-albantsi-v-atina-postradali-sa-dvama-dushi.html", "text": "По предварителни данни на гръцката полиция, в столичния район Перистери е избухнала престрелка, в резултат на която са пострадали двама души, предава гръцкият рускоезичен информационен портал „Русские Афини“.\r\nИнцидентът се е случил в обедните часове на понеделник, 18 юни. Съгласно разпространената информация, в него са участвали рускоговорящи граждани на Гърция (понтийци) и албанци. Уточнява се, че пострадалите са двама мъже – албанец и понтиец.\r\nПо случая се води разследване. Друга информация за произшествието не се съобщава.Тереза Герова", "date": "2018.06.20", "title": "„Русские Афини“: Кървава престрелка между понтийци и албанци в Атина, пострадали са двама души"}
{"url": "http://www.focus-news.net/news/2018/06/20/2536111/razgrad-politsiyata-otkri-kray-kubrat-tyaloto-na-37-godishna-zhena-po-koeto-ima-sledi-ot-nasilie-i-na-41-godishen-mazh-obesen-na-darvo.html", "text": "Тялото на 37-годишна жена със следи от насилие и тялото на обесен 41-годишен мъж са открити от служители на МВР в близост до с. Кубрат. Това съобщиха от ОДМВР-Разград. Сигналът е подаден от 28-годишен мъж от Кубрат в 14.02 часа на 19 юни за намерен труп на жена в гориста местност, на изхода на Кубрат в посока Разград. На място е изпратена оперативна дежурна група от служители на РУ-Кубрат, които установяват, че тялото е на 37-годишната С.Х. от село Брестовене. При огледа са констатирани видими следи от насилие и разкъсно-контузна рана в областта на главата. В близост до местопрестъплението е намерен обесен на дърво 41-годишният О.Х. от Брестовене, с когото жената живеела на семейни начала. По случая е започнато разследване за престъпление по чл.115 от НК. Телата са откарани за аутопсия в МБАЛ-Силистра.", "date": "2018.06.20", "title": "Разград: Полицията откри край Кубрат тялото на 37-годишна жена, по което има следи от насилие, и на 41-годишен мъж, обесен на дърво"}
{"url": "http://www.focus-news.net/news/2018/06/20/2536114/sluzhebnoto-prekratyavane-na-registratsiyata-na-prevozno-sredstvo-koeto-ne-e-registrirano-ot-noviya-mu-sobstvenik-v-dvusedmichen-srok-ot-pridobivaneto-mu-veche-e-v-sila.html", "text": "Служебно се прекратява регистрацията на превозно средство, което не е регистрирано от новия му собственик в двуседмичен срок от придобиването му. Това съобщиха от пресцентъра на МВР. От отдел „Пътна полиция“ в ГДНП напомнят, че в края на 2017 г. влезе в сила разпоредбата на чл. 143, ал. 15 от Закона за движението по пътищата (ЗДвП) за служебно прекратяване на регистрацията на пътно превозно средство на собственик, който в двумесечен срок от придобиването не изпълни задължението си да го регистрира на свое име. \r\nИзпълнението на разпоредбата изискваше технологично време за разработване на изтеглен файлсофтуер за автоматично следене на сроковете и автоматично прекратяване на регистрацията, който вече е готов и работи. След направено развитие на програмното осигуряване, от 12 юни 2018 г. е добавена нова функционалност в АИС „КАТ Регистрация на ППС и собствениците им“ - служебно прекратяване на регистрацията на превозно средство, което се извършва автоматично за договори, въведени в Регистъра на ПС след 27 декември 2017 г. Така, ако нов собственик не изпълни задължението си по закон, превозното му средство ще бъде дерегистрирано служебно. \r\nСъщо така от 06 март 2018 г. е изградена връзка между информационните системи на МВР и Нотариалната камара, с която се осигурява получаване на информация за договора за прехвърляне собствеността на ППС веднага след неговото сключване. Процедурата е лесна и можете да я видите как да я изпълните тук. \r\nВажно е да се знае, че управлението на превозни средства с прекратена регистрация е престъпление по смисъла на чл. 345, ал. 2 от Наказателния кодекс. \r\nНапомняме на гражданите, че от края на 2017 г. е в сила и разпоредбата на чл. 145, ал. 2 от ЗДвП, където е предвидено, че приобретателят на регистрирано пътно превозно средство е длъжен в срок до един месец да регистрира придобитото превозно средство в службата за регистрация на пътни превозни средства по постоянния адрес или адрес на регистрация на собственика. \r\nПри неизпълнение на задължението по чл. 145, ал. 2 от ЗДвП се налага глоба или имуществена санкция в размер 200 лв.", "date": "2018.06.20", "title": "Служебното прекратяване на регистрацията на превозно средство, което не е регистрирано от новия му собственик в двуседмичен срок от придобиването му, вече е в сила"}
{"url": "http://www.focus-news.net/news/2018/06/20/2536110/sas-109-glasa-za-parlamentat-osvobodi-predsrochno-prof-kamen-plochev-ot-dlazhnostta-upravitel-na-nzok.html", "text": "Парламентът освободи предсрочно проф. Камен Плочев от длъжността управител на НЗОК, предаде репортер на Агенция „Фокус“. „За“ освобождаването му гласуваха  109 народни представители, „против“ - 72, „въздържал се“ - 30, с което проекторешението бе прието. В свое писмо до Надзорния съвет на НЗОК проф. Камен Плочев съобщава, че в последните три месеца е отсъствал поради заболяване и не е бил в състояние да изпълнява служебните си задължения и че няма да бъде трудоспособен минимум още един месец. В писмото си проф. Плочев смята, че тези факти изискват вземане на решение за това дали е в състояние да продължава да изпълнява длъжността си управител на НЗОК и призовава законът да бъде спазен. Агенция „Фокус“ припомня: Проф. Камен Плочев бе избран за управител на НЗОК през юли 2017 г. Кандидатурата му беше предложена от ПГ на ГЕРБ и „Обединени патриоти“. През февруари 2018 година проф. Камен Плочев заяви, че му е била отправена заплаха да подаде оставка. „Кой ми е поставил заплахата и кой му е казал да ми я каже, позволете ми да го спестя“, коментира тогава проф. Плочев. Малко по-късно той излезе в болничен.  В края на май 2018 г. проф.  Плочев поиска да се оттегли от поста си, като се позова на член в Закона за здравето, според който ако три месеца не може да изпълнява задълженията си поради заболяване, може да подаде оставката си и да напусне. Миналата седмица Надзорният съвет на Касата реши да изпрати писмото на Плочев до парламента и да остави на народните представители да решат дали той да бъде освободен. На 14 юни 2018 г. Комисията по здравеопазване отстрани предсрочно  управителя на НЗОК проф. Камен Плочев.“За“ това гласуваха 11 народни представители, „против“ – 7, без „въздържали се“. \r\nДеница КИТАНОВА", "date": "2018.06.20", "title": "Със 109 гласа „за“ парламентът освободи предсрочно проф. Камен Плочев от длъжността управител на НЗОК"}
{"url": "http://www.focus-news.net/news/2018/06/20/2536116/rositsa-plachkova-zam-kmet-na-kyustendil-v-hod-e-protsedura-po-kandidatstvane-za-finansirane-na-deynosti-ot-obshtinski-fond-za-podkrepa-na-mestni-initsiativi.html", "text": "В ход е процедура по кандидатстване за финансиране на дейности от Общински фонд за подкрепа на местни инициативи. Това съобщи за Радио „Фокус“ – Кюстендил Росица Плачкова, зам.-кмет на Община Кюстендил.  По думите й документите за кандидатстване вече са достъпни на интернет страницата на общината. Приоритетна област на първата сесия на общински фонд за подкрепа на местни инициативи е „Благоустрояване и озеленяване в община Кюстендил“.  „Основната цел на настоящата схема за предоставяне на безвъзмездна финансова помощ е да се подобри физическата и жизнената среда в Община  Кюстендил като предпоставка за осигуряване на устойчива и екологична среда с по-високо качество на живот и нови възможности за икономическо и социално развитие”, каза Росица Плачкова. Общият размер на средствата в рамките на фонда са 28 000 лева. Минималната сума за един проект е 1 000 лева, а максималната сума е 2 000 лева. Крайният срок за подаване на проектните идеи и инициативи е 19 юли.\r\nВенцеслав ИЛЧЕВ", "date": "2018.06.20", "title": "Росица Плачкова, зам.-кмет на Кюстендил: В ход е процедура по кандидатстване за финансиране на дейности от Общински фонд за подкрепа на местни инициативи"}
{"url": "http://www.focus-news.net/news/2018/06/20/2536115/adelina-stefanova-hram-vavedenie-bogorodichno-blagoevgrad-sveti-naum-e-bil-balgarin-ot-blagoroden-proizhod.html", "text": "Свети преподобни Наум е бил българин от благороден произход. Това каза за Радио „Фокус“-Пирин Аделина Стефанова, уредник в храм „Въведение Богородично“-Благоевград, по повод днешния ден, в който се почита светеца. Тя посочи, че той последвал славянските равноапостоли светите Кирил и Методий в Моравия и Рим, където папа Адриан ІІ го ръкоположил за свещеник. „Подир смъртта на свети Методий той заедно със свети Климент се отправил за България, където българският цар Борис­Михаил го приел с радост. Свети Климент като учител на славянска писменост изпратил в югозападната част на държавата, а свети Наум останал в тогавашната столица Плиска. В 893 година на историческия църковно-народен събор било решено българската столица да бъде пренесена в Преслав. На същия събор Симеон Велики бил провъзгласен за цар вместо приелия монашество свети Борис–Михаил, а свети Климент бил ръкоположен за епископ. Тогава на негово място за учител бил назначен свети Наум, който работил там седем години“, разказа Стефанова. Тя допълни, че след това той построил манастир на брега на Охридското езеро на името на св. Архангели и живял в него десет години. По думите й след като починал го погребали на северната стена на храма, където мощите му и досега почиват неоткрити, защото, колкото пъти се опитвали да отворят гроба му, преподобният не позволявал това. Аделина Стефанова посочи, че от външната страна на храма е пристроена стаичка, в която нощуват болни и получават изцерение.\r\nНатали СТЕФАНОВА", "date": "2018.06.20", "title": "Аделина Стефанова, храм „Въведение Богородично“-Благоевград: Свети Наум е бил българин от благороден произход"}
{"url": "http://www.focus-news.net/news/2018/06/20/2536108/afp-propravitelstvenite-sili-na-yemen-sa-prevzeli-letishteto-na-hodeyda.html", "text": "Подкрепените от Обединените арабски емирства проправителствени сили на Йемен са превзели летището на Ходейда, ключова стъпка към установяването на контрол над пристанищния град, предава AFP.\r\nСъответната информация потвърди потвърди командир на операцията. „Летището е напълно прочистено и е под контрол“, увери командирът на коалиционните сили Абдул Салаам ал-Шехи във видео, публикувано от държавната информационна агенция на ОАЕ. \r\nМиналата сряда правителствените сили на Йемен стартираха кампанията за превземането на пристанището на Червено море, контролираното от бунтовниците от 2014 г. насам. Тереза Герова", "date": "2018.06.20", "title": "AFP: Проправителствените сили на Йемен са превзели летището на Ходейда"}
{"url": "http://www.focus-news.net/news/2018/06/20/2536117/razgrad-50-godishen-mazh-e-s-opasnost-za-zhivota-sled-kato-bil-udaren-ot-tok-pri-rabota-s-betonova-pompa-v-s-yasenovets.html", "text": "50-годишен мъж е с опасност за живота след като бил ударен от ток при работа с бетонова помпа в село Ясеновец. Това съобщиха от ОДМВР-Разград. Около 15.50 часа на 19 юни при изливане на бетонна основа на новострояща се къща и работа с бетонова помпа И.Б. от град Цар Калоян е ударен от ток. Мъжът получил изгаряния вследствие протичане на електричество през тялото му. Настанен е в ОАИЛ – Разград с опасност за живота. Образувано е досъдебно производство по чл.136, ал.1 от НК.", "date": "2018.06.20", "title": "Разград: 50-годишен мъж е с опасност за живота след като бил ударен от ток при работа с бетонова помпа в с. Ясеновец"}
{"url": "http://www.focus-news.net/news/2018/06/20/2536118/episkop-iriney-bachki-ot-spts-vselenskiyat-patriarh-ne-tryabva-da-vzima-ednostranno-reshenie-za-mpts.html", "text": "Според сръбския епископ Ириней Бачки би било грешка Вселенският патриарх да вземе едностранно решение за автокефалността на „канонично непризнатите църкви на Македония и Украйна, защото на това ще се противопостави целият православен свят“, предава скопското електронно издание A1 On.\r\n„Константинополският патриарх е първи сред равнопоставените, а не първи без равнопоставени. Затова, не дай си Боже, Вселенският патриарх Вартоломей да има намерение да вземе едностранно и произволно решение за скопския и украинския разкол, то ще бъде израз на огромна заблуда, на голяма духовна грешка  от гледна точка на православната църква и каноничните закони“, категоричен бе Ириней Бачки в коментар за сръбския вестник „Политика“, цитиран от A1 On.  \r\nЕпископът подчерта, че говори напълно хипотетично, защото дълбоко вярва, че няма да се стигне до подобна ситуация. \r\n„Ако до това се стигне заради политически или друг вид натиск и стимули, то би предизвикало решително несъгласие и противопоставяне не само в славянския православен свят, но и изобщо в православието“, предупреди Ириней.\r\n„Политика\" припомня, че Вселенският патриарх Вартоломей наскоро призова сестринските църкви да приемат „църквата на Скопие\" в православното семейство и подчерта, че „задължение на Вселенската патриаршия е да се търсят начини за спасение на нашите братя в Скопие и Украйна\".Тереза Герова", "date": "2018.06.20", "title": "Епископ Ириней Бачки от СПЦ: Вселенският патриарх не трябва да взима едностранно решение за МПЦ"}
{"url": "http://www.focus-news.net/news/2018/06/20/2536104/d-r-nigyar-dzhafer-dps-ne-prof-kamen-plochev-e-chovekat-koyto-tryabva-da-si-podade-ostavkata-drugi-hora-tryabva-da-si-otidat.html", "text": "Не проф. Камен Плочев е човекът, който трябва да си подаде оставката - други хора трябва да си отидат. Това каза народният представител от ПГ на ДПС и заместник-председател на Народното събрание д-р Нигяр Джафер по време на дебатите по предсрочното отстраняване на проф. Камен Плочев от длъжността управител на НЗОК, предаде репортер на Агенция „Фокус“. Джафер обяви, че ДПС ще гласува с „въздържал се“ по предсрочното отстраняване на проф. Камен Плочев. По думите ѝ в случая не става въпрос за гласуването на личното волеизявления на поредния управител на НЗОК, а за достойнството на Народното събрание и на хората, които то избира на този пост и освобождава след няколко месеца. \r\n„Поради липсата на всякакъв политически, а и административен опит, най-вероятно проф. Плочев ще бъде освободен. Случаят обаче е пореден фрагмент в задълбочаващата безизходица в системата на здравеопазването“, заяви д-р Джафер. Тя отчете, че досега 17 управители на НЗОК са били освобождавани и се е стигнало дотам, че нито един не е изкарал пълен мандат. Днес обсъждаме една полуоставка, която е симптом за нашата дейнос, добави Джафер. „Имаме време, което е безвъзвратно загубено, защото бяха допускани много грешки. Няма невинни“, каза Джафер и заяви, че най-голямата отговорност я носят тези, които управляват 9 години. \r\nДеница КИТАНОВА", "date": "2018.06.20", "title": "Д-р Нигяр Джафер, ДПС: Не проф. Камен Плочев е човекът, който трябва да си подаде оставката - други хора трябва да си отидат"}
{"url": "http://www.focus-news.net/news/2018/06/20/2536119/vratsa-nivoto-na-reka-dunav-se-e-povishilo-s-39-sm-pri-oryahovo.html", "text": "Нивото на река Дунав се е повишило с 39 см при Оряхово за последното денонощие и достига 276 см. Това съобщиха от Хидрометеорологична станция - Ново село.\r\nНивото на Дунав в началото на българския участък на реката се е повишило с 22 см, а водният стоеж е там 346 см. Нивото на реката край Видин е 391 см, регистрираното  е повишение от 29 см.  Край Лом през последното денонощие повишението  в нивото на реката е 29 см, като водният стоеж е 401 см. \r\nТемпературата на водата край Ново село е 25,1 градуса, а край Оряхово - 26,1 градуса.", "date": "2018.06.20", "title": "Враца: Нивото на река Дунав се е повишило с 39 см при Оряхово"}
{"url": "http://www.focus-news.net/news/2018/06/20/2536120/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Договорът за разрешаване на спора за името трябва да бъде ратифициран в рамките на днешното 51-во заседание на Събранието на Република Македония, насрочено за 12 часа българско време, съобщава скопското електронно издание МКД.\r\nДепутатите в македонския парламент стартираха процедурата за ратифициране на договора с Гърция за новото име на страната във вторник. Народните представители в законодателния орган на югозападната ни съседка приеха проектозакона за ратификация на договора. На заседанието присъстваха 110 депутати, 109 от които гласуваха – 69 „за“ и 40 „против“. След това дебатът бе пренесен в Комисията по европейските въпроси, председателствана от Артан Груби, депутат от „Демократичен съюз за интеграция“, част от управляващата коалиция.\r\nМинистърът на външните работи на югозападната ни съседка Никола Димитров разясни член по член споразумението, подписано в неделя на гръцкия бряг на Преспанското езеро. „Ако не ми бепе чиста съвестта, не бих подписал договора и днес нямаше да съм тук пред Вас\", увери първият дипломат на Скопие.\r\nСъгласно думите му, договорът ще бъде ратифициран по съкратена процедура, за да може Атина да уведоми Брюксел за оттегляне на възраженията си за македонското членство в ЕС. Това трябва да се случи преди юнската среща на върха на лидерите на Общността, за да може Скопие да получи официална дата за началото на преговорите с Брюксел. \r\nМинистрите на външните работи на ЕС ще се срещнат на 25 и 26 юни, а срещата на върха ще се състои на 28 юни. Тези дати, според Димитров, са от ключово значение за европейската перспектива на Македония, която на свой ред зависи пряко от ратификацията на споразумението.\r\n*** Австрия заплашва да саботира споразумението за разрешаване на спора името, което Гърция и Македония постигнаха след месеци на интензивни дипломатически преговори, съобщава гръцкото електронно издание Protothema, като се позовава на доклад в британския вестник .\r\nСъгласно разпространената информация, целта на Виена е да принуди Европейския съюз да прекрати преговорите за членството на Турция в Общността. Според медийния доклад Брюксел е получил от Виена уверения, че правителството на канцлера Себастиан Курц е готово да блокира сделката, ако ЕС не затвори въпроса за присъединяването на Турция. \r\nНяма официален коментар на доклада.\r\n*** Президентът на Косово Хашим Тачи получи подкрепа от посланиците на САЩ, Великобритания, Германия, Франция и Италия, както и от ръководителя на мисията на ЕС в Прищина Наталия Апостолова за водещата му роля в диалога със Сърбия за нормализацията на двустранните отношения. Опозицията в най-младата държава на Балканите обаче се противопоставя на идеята Тачи да бъде начело на делегацията, като твърди, че решението е противоконституционно, отбелязва електронното издание Gazeta Express. \r\nВ прессъобщение от Президентството в Прищина бе обявено, че Тачи е получил подкрепата на посланиците на западните страни. Водещата му роля в политически диалог на високо равнище със Сърбия се оспорва от опозиционните партии, в резултат на което Тачи не получи одобрение от парламента, за да започне последната фаза на преговорите с Белград.\r\nВъпреки това президентът на Косово призова за включването на всички политически партии, гражданското общество и медиите за постигането на национален консенсус по въпросите на диалога.\r\n*** До срещата на върха на лидерите на НАТО през юли остава по-малко от един месец, а един от въпросите, който излиза на преден план, е дали Македония ще получи покана за членство, след като Атина и Скопие постигнаха „историческо“ споразумение за името, пишат в редакцията на електронното издание на сръбския ежедневник Danas.\r\nОрганизацията на Северноатлантическия пакт очевидно бърза да приеме в редиците си Македония заради увеличаващия се брой на конфликтите сред самите членки на НАТО, обяснява политологът Александър Павич. „Ако Гърция не наложи вето, то е възможно Македония да получи покана за членство на срещата на върха на НАТО през юли. Зависи от това дали Алексис Ципрас е готов да даде на Македония зелена светлина... Но ако това се случи, то няма да означава, че Македония непременно ще бъде допусната в Алианса. Означава единствено, че ще имаме много бурна есен – и година – в Македония“, изрази увереност Павич.\r\nРуският военен анализатор Михаил Ходаржонок е убеден, че ако една държава е териториално или геостратегически интересна, за приемането й в НАТО се правят политически отстъпки. Той смята, че приемането на нови страни-членки ще укрепи  Северноатлантическия алианс, тъй като в много от държавите в него – в балтийските, в страните от Източна Европа и особено в балканските, Алиансът все още нищожен фактор, тъй като те нямат реална военна сила.\r\n„С други думи, тези държави, с техните военни способности, персонал, оборудване, са незначителни. При условия на истинска война тези миниатюрни армии ще „изгорят“ в първите няколко дни от битката. Следователно, от военна гледна точка, от гледна точка на планирането, подготовката на сраженията, действията, нямаше нужда тези страни да бъдат приемани в НАТО. Но всичко се променя, когато има много силен политически и геостратегически мотив, т.е. територията има далеч по-голямо значение, отколкото сама по себе си държавата има във военен план“, обяснява Ходаржонок. \r\nТова е причината, обяснява руският анализатор, поради която ръководството на Алианса е готово да погази собствените си правила за приемане на нови членове. Ето защо, твърди руският анализатор, не трябва да се изненадваме от това, което се случва в Македония. „Не бих искал да представям мрачни прогнози, но се опасявам, че подобни предложения биха могли да бъдат изпратени до Украйна и дори до Беларус. Ръководството на НАТО, САЩ и други западноевропейски страни имат силна нужда да държат под контрола други, „нови\" държави-членки и да не им позволяват да направя нещо самостоятелно или да вземат решения сами“, отбелязва Ходоржонок. \r\nСпоред него, присъединяването на балтийските страни към Алианса може да се обясни с факта, че те не са имали истински значителни териториални спорове, което е един от основните изисквания на НАТО пред новите или потенциалните членове на организацията. \r\n„В допълнение, важен е геополитическият фактор - тези страни близък изход от Финския залив, който се намира само на няколкостотин километра от нашият най-важна политически, административен и военнопромишлен център, както и от Санкт Петербург. В случай на действителни бойни действия, руската северна столица наистина представлява много важна геостратегическа точка, крепост. Следователно, НАТО не повдигна по-нататъшна дискусия за приемането на балтийските държави“, обяснява Ходаржонок.\r\n***", "date": "2018.06.20", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/20/2536122/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.20", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/06/20/2536121/pregled-na-osnovnite-temi-vav-velikotarnovskiya-pechat.html", "text": "„При надница от 75 лв., глад за кадри и в строителството“, е заглавие от областния всекидневник „Янтра Днес”. Над 1000 лева е средната работна заплата в строителството във Велико Търново и региона и бележи ръст спрямо предходните години. Най-ниско остава възнаграждението на неквалифицираните работници, но въпреки предлаганите по-високи заплати проблемът с липсата на кадри продължава да се задълбочава. Причината, от една страна е, че много от специалистите избягаха в чужбина, където получават двойно по-високи заплати. В същото време заради тежката работа липсва интерес от страна на младите хора към строителството.\r\n„Президентът Румен Радев идва за празника на Павликени“, е друга тема от ежедневника. Президентът Румен Радев идва за празника на Павликени, който ще с епроведе на 29 юни. Тогава ще се чества и 75-годишнината от обявяването на Павликени за град. Присъствието на държавния глава официално са потвърдили от Президентството.\r\n„Свински ушички на скара хапна в Елена шеф Виктор Ангелов“, е заглавие от трета страница на ежедневника. „Великотърновец предаде близо 10 кг живак като опасен отпадък“  четем на страница четири в изданието. На страница пет е поместено интервю с Огнян Стоянов, председател на БСП – Горна Оряховица. “Настоящият модел на управление в Горна Оряховица не бива да продължава“, казва той пред изданието.\r\nНа спортната страница на вестник „Янтра Днес“ четем: “ЦСКА спечели с 2:0 над “Етър“ с два гола на Рафаел Енрике“.\r\n„Бивш инженерен ракетчик от Беларус замени Лондон за търновското село Мусина“, е заглавие от първа страница на другия областен ежедневник - “Борба“.  Алена Данилова вече 12 години живее в Мусина. Чувства се почти местна, защото бързо свикнала с природата, традициите и особеностите на селото, но все още трудно се справя с българския език. И не защото не иска да го научи, а по простата причина, че е заобиколена основно от  рускоговорещи, а коренните жители разбират идеално родния й език и нямат нищо против да водят комуникация на него.\r\n„Община Свищов подготвя богата програма за празника на града“ ,е друга тема от ежедневника. На 27 юни в Свищов ще се честват 141 години от освобождението на града и общинското ръководство подготвя богата културна програма по повод празника. Творческа среща с поета Георги Драмбозов и новата му книга на руски език „Северная муза“ на 26 юни ще постави началото на двудневната програма. По-късно същата вечер в амфитеатър „Калето“  жителите и гостите на Свищов ще могат да се насладят на концертна програма, представена от фолклорен танцов състав „Творецът“ с художествен ръководител хореограф Явор Узунов.\r\n„След златото от международен конкурс за пианисти близначките Теди и Алекс Даскалови спечелиха бронзови медали от математически турнир“, „Google Street View отново във Велико Търново, Елена и Свищов с мощни камери“, „Търновец завлечен със 75 600 лв.. от ловчански мошеник“, са други заглавия от страниците на всекидневника.\r\n“Локомотив“ тръгна с почти напълно обновен състав, дават шанс на петима от юношите“, “Виолетовите“ загубиха първата контрола, “кариока“ вкара двата гола за “червените“ и “Розите“спечелиха детския футболен турнир в Елена“, са акцентите от спортната страница на изданието.", "date": "2018.06.20", "title": "Преглед на основните теми във великотърновския печат"}
{"url": "http://www.focus-news.net/news/2018/06/20/2536123/plovdiv-tri-sela-v-oblastta-sa-bez-voda-zaradi-avarii.html", "text": "Три села в Пловдивска област са без вода заради аварии. Това съобщиха за Радио „Фокус“ – Пловдив от ВиК - Пловдив. До 16:00 часа без вода ще бъдат жителите на селата Добростан и Беловица. Без вода са и домакинствата в с. Врата и в района на местност Кабата.\r\nБез вода са и живущите на ул.“Цар Иван Асен II-ри“ №34 в Асеновград. Водоподаването ще бъде възстановено до 16:00 часа.\r\nЕкипи от водоснабдителното дружество  работят и по отстраняването на авария в ЖР „Тракия“, блок 203, вх.В. Очаква се водоподаването да бъде пуснато до 15:00 часа.\r\nВесела КРЪСТЕВА", "date": "2018.06.20", "title": "Пловдив: Три села в областта са без вода заради аварии"}
{"url": "http://www.focus-news.net/news/2018/06/20/2536127/d-r-emiliya-baeva-zam-kmet-na-dobrich-detskite-gradini-i-yasli-rabotyat-v-rezhim-na-sborni-grupi.html", "text": "Детските градини и детските ясли в Добрич продължават да работят и през летния сезон, но вече в режим на сборни групи. Това съобщи зам. кметът „Хуманитарни дейности“ д-р Емилия Баева, предаде кореспондентът на Радио „Фокус”. „Засега мисля, че срещаме разбиране. Естествено винаги ще има хора, които са недоволни от точния момент, в който се затваря тяхната ясла или градина. Ние се опитваме да ги редуваме всяка година“, каза д-р Баева. Тя припомни, че още в началото на мандата на сегашния кметски екип бе взето решение децата, които завършват четвърта група, не биват изписвани. Те продължават през лятото да посещават заниманията в детските градини като по този начин Общината отговаря на очакванията на родителите, независимо дали те работят в момента или не. Единственото условие е през летните месеци да се посещават сборни групи. Зам.-кметът посочи, че на сайта на Община град Добрич е публикуван летния график на детските заведения. Информацията е поместена в рубриката „Новини“, подлинк „График за ремонт и почистване на детските градини през летните месеци на 2018 г.“. От 30 юли до 17 август ще бъдат затворени за ремонт и почистване детските градини „Пролет“, „Бодра смяна“, „Слънчице“, „Щурче“, „Първи юни“, „Радост“, „Звездица“, „Славейче“ и „Зорница“. Останалите детски градини ще бъдат затворени за ремонт и почистване от 17 август до 3 септември. \r\nЖулиета НИКОЛОВА", "date": "2018.06.20", "title": "Д-р Емилия Баева, зам.-кмет на Добрич: Детските градини и ясли работят в режим на сборни групи"}
{"url": "http://www.focus-news.net/news/2018/06/20/2536124/parlamentat-reglamentira-preminavaneto-na-sluzhiteli-ot-edna-struktura-na-mvr-v-druga.html", "text": "Народните представители приеха окончателни промени в Закона за МВР, предаде репортер на Агенция „Фокус“. Промените регламентират преминаването от една структура на МВР в друга, без да са налице задължения приемащата структура да възстановява разходите за новоназначения служител, получил образование или подготовка в изпращащата структура. Основна цел е уеднаквяването на регламентацията при назначаване. В случая ако курсант на МВР прекрати по свое желание служебното си правоотношение и в срок до три месеца бъде назначен като държавен служител във ведомство на МВР, то новата му държавна служба не дължи възстановяване на разходите за обучение и издръжка. \r\nБиляна ИВАНОВА", "date": "2018.06.20", "title": "Парламентът регламентира преминаването на служители от една структура на МВР в друга"}
{"url": "http://www.focus-news.net/news/2018/06/20/2536125/sport-zhrebiyat-za-parviya-kvalifikatsionen-krag-zapochva-v-1400-chasa-v-nion.html", "text": "Българските представители в Лига Европа ще разберат съперниците си в турнира днес по обяд. Жребият за първия квалификационен кръг започва в 14:00 часа в централата на УЕФА в Нион, а ЦСКА, Левски и Славия ще се надяват не само да изтеглят възможно най-лесните противници на старта, но и да се паднат срещу преодолими отбори в следващия кръг, жребият за който също ще се изтегли днес от 15:00 часа. Първите мачове в Лига Европа ще се изиграят на 12 и 19 юли.\r\nВенцислав ДРАГОМАНОВ", "date": "2018.06.20", "title": "Спорт: Жребият за първия квалификационен кръг започва в 14:00 часа в Нион"}
{"url": "http://www.focus-news.net/news/2018/06/20/2536126/nikolay-doynov-snch-po-nashi-izchisleniya-sumata-za-tsyalostniya-remont-na-sgradata-na-chitalishteto-v-shipka-e-dori-dvoyno-poveche-ot-3-mln-lv.html", "text": "По наши изчисления сумата за цялостния ремонт на сградата на читалището в Шипка е дори двойно повече от 3 млн. лв. Това каза Николай Дойнов – председател на Съюза на народните читалища в България, в интервю за Агенция „Фокус“.\r\n„Преди всичко искам да кажа, че това не е изолиран случай, тъй като читалищните сгради не са собственост нито на Министерството на културата, нито на Съюза на читалищата, нито пък на самите читалища. Те са собственост на общините. През годините общините на много места са помагали на читалищата да издържат и да ремонтират тези сгради, но има и такива случаи като с въпросното читалище в Шипка, което е изоставено на произвола на съдбата. Там случаят е доста обикновен – напускат една сграда, защото нямат пари да я издържат и тръгват да правят друга сграда“, коментира Дойнов.\r\nТой обясни, че в много села има подобни случаи – читалищни сгради без покриви, с продънени сцени, с изкорубени седалки, и посочи, че това се знае от съответните общини. „Многократно сме подавали сигнали не само ние, но и министерството до различи общини, за да се направи нещо. Въпросът е обаче следният – в Закона за Народните читалища има пожелателен режим към общините да издържат тези сгради. Няма задължаващ текст, а пожелателен режим – тоест, ако искат, ако имат желание, ако имат възможност и т.н. А често една община, която не успява да доминира над читалището като юридическо лице, казва, че това си е негова работа и да се оправя“, каза Дойнов и посочи, че най-често заради това не се дават пари за ремонт. \r\n„Нямам никакво обяснение защо за тази безспорно хубава и класическа сграда никой не се е загрижил за нея. Вероятно трябва да се търси отговорност от ръководството на общината. Доколкото разбрах, министърът на културата предприема действия да обяви тази сграда за паметник на културата, но това няма да реши проблема. Завъртя се една сума в публичното пространство за около 3 млн. лв., но според нашата оценка парите са двойно повече, за да стане тази сграда отново читалище. Да, за фасадата и за покрива може би сумата е 3 млн. лв., но когато се тръгне към същината на театралната сцена – сцената, седалките, отоплението, озвучаването и т.н., тя става двойна. А сумата от 6 млн. лв. е непосилна за ремонт на една сграда в един град, където по същество има читалище, което работи в друга сграда. Това е проблемът“, обясни Дойнов.\r\nЦветилена СИМЕОНОВА", "date": "2018.06.20", "title": "Николай Дойнов, СНЧ: По наши изчисления сумата за цялостния ремонт на сградата на читалището в Шипка е дори двойно повече от 3 млн. лв."}
{"url": "http://www.focus-news.net/news/2018/06/20/2536131/montana-mazh-e-zaginal-sled-kato-e-blasnat-ot-vlak-na-garata-v-grad-brusartsi.html", "text": "На 19 юни 2018 г. в 14,00 ч. от ЕЕН 112 в Районно управление на МВР-Лом е подаден сигнал за блъснат мъж на перон № 3 пред гара Брусарци от пристигащ бърз влак № 7623 от Видин за София, с машинист П. П. (52 г.), помощник машинист В. В. (29 г.) и началник на влак – П. П. (57 г.), и тримата от Видин. Това съобщиха от ОДМВР-Монтана. Сформирана е дежурна оперативна група. Установено е, че в 13,48 ч. при навлизане в жп гарата град Брусарци машинистът забелязва мъж, преминаващ от перон № 2 към перон № 3, подава му звуков сигнал и незабавно задейства спирачите на влаковата композиция. На км. 94+323 блъска в ръката преминаващия 82-годишен мъж от гр. София, който от удара пада на перона. Оказана му е първа помощ, но мъжът е починал на перона преди пристигане на екип на ЦСМП. Машинистите са изпробвани за употреба на алкохол с техническо средство алкотест, като пробите са отрицателни. Извършен е оглед на местопроизшествието и е образувано досъдебно производство. Тялото е транспортиран в МБАЛ-Монтана за аутопсия. Работата по случая продължава.", "date": "2018.06.20", "title": "Монтана: Мъж е загинал, след като е блъснат от влак на гарата в град Брусарци"}
{"url": "http://www.focus-news.net/news/2018/06/20/2536132/haskovo-13-godishno-dete-stana-zhertva-na-telefonni-izmamnitsi.html", "text": "13-годишно дете стана жертва на телефонни измамници. Това съобщиха от пресцентъра на ОДМВР-Хасково. Във вторник по обяд на домашния телефон позвънил мъж, представил се за полицай и поискал съдействие за залавянето на телефонни измамници. Непълнолетният изхвърлил през терасата на жилището си в жк. \"Орфей\" 170 грама златни накити. Два часа по-късно, след като разбрали, че са измамени, синът и баща му сигнализирали в полицейското управление. Работата по образуваното досъдебно производство продължава.", "date": "2018.06.20", "title": "Хасково: 13-годишно дете стана жертва на телефонни измамници"}
{"url": "http://www.focus-news.net/news/2018/06/20/2536133/sofiya-dvizhenieto-po-am-trakiya-ot-km-50-do-km-51-i-ot-km-17-do-km-18-se-osashtestvyava-v-edna-lenta-poradi-remontni-deynosti.html", "text": "Движението по АМ \"Тракия\" от км 50 до км 51 се осъществява в една лента, поради ремонтни дейности в изпреварващата лента. Движението се извършва в активната лента. Това съобщиха от пресцентъра на Агенция \"Пътна инфраструктура\". Движението по АМ \"Тракия\" от км 17 до км 18 в посока София се осъществява в една лента, поради ремонтни дейности. Движението се извършва в изпреварващата лента.", "date": "2018.06.20", "title": "София: Движението по АМ \"Тракия\" от км 50 до км 51 и от км 17 до км 18 се осъществява в една лента, поради ремонтни дейности"}
{"url": "http://www.focus-news.net/news/2018/06/20/2536129/reuters-rekorden-broy-turtsi-v-chuzhbina-sa-glasuvali-na-prezidentskite-i-parlamentarni-izbori-v-rodinata-im.html", "text": "Броят на турците, които през месец юни гласуват в чужбина на президентските и парламентарните избори в родината им, е достигнал рекордно ниво от 1,49 млн. души. Съответната информация обяви председателят на Висшия избирателен съвет на Турция Сади Гувен, предава Reuters.\r\nВотът в Турция ще се проведе в неделя, 24 юни, когато президентът Реджеп Тайип Ердоган ще се стреми да удължи 15-годишното си управление с нов мандат, в рамките на който – съгласно думите му, ще се справи с икономическите предизвикателства и заплахите за сигурността, пред които е изправена в страната.\r\nГласуването в турските дипломатически мисии в чужбина започна на 7 юни и приключи във вторник вечерта. Последните проучвания на общественото мнение показват, че партията на Ердоган  - „Право и справедливост“ – може да загуби парламентарното мнозинство. Допуска се и втори тур на гласуването за президент.Тереза Герова", "date": "2018.06.20", "title": "Reuters: Рекорден брой турци в чужбина са гласували на президентските и парламентарни избори в родината им"}
{"url": "http://www.focus-news.net/news/2018/06/20/2536128/prezidentat-rumen-radev-sanarodnitsite-ni-v-slovakiya-davat-prekrasen-primer-kak-balgariya-e-otvorena-kam-sveta-strana.html", "text": "Отношението към българите в Словакия е на изключително високо ниво. Сънародниците ни тук дават прекрасен пример, че страната ни е съвременна държава, отворена към света. Това заяви президентът Румен Радев на среща с представители на българската общност в Братислава, съобщиха от прессекретариата на държавния глава. Срещата се състоя в първия ден от официалното посещение на държавния глава в Словашката република. \r\nПо думите на президента Радев високата оценка към сънародниците ни в Словакия формират още преди век българските градинари, станали символ на трудолюбие, почтеност и лоялност. Тези прекрасни впечатления се „умножават“ с идването на последните поколения наши сънародници, които показват, че българинът е висококвалифициран в съвременните технологии, заяви държавният глава. Според Румен Радев, всеки, който с труда си гради кариера, допринася и работи за България, защото страната ни е отворена към света, част от европейското семейство. \r\n„Вие показвате, че България е навсякъде, където има български песни, българска реч и български дух“. С тези думи президентът се обърна към сънародниците ни, след като ученици от Българското средно образователно училище „Христо Ботев“ в Братислава развълнуваха залата с изпълнения на български песни. Президентът им благодари, че не забравят традициите и корените си. \r\nВ Братиславския замък за среща с Румен Радев се събраха наши сънародници и семействата им, учители и ученици от Българското училище „Хр. Ботев“, преподаватели и студенти по българистика в университета „Я. А. Коменски“, словашки граждани, учили у нас.", "date": "2018.06.20", "title": "Президентът Румен Радев: Сънародниците ни в Словакия дават прекрасен пример как България е отворена към света страна"}
{"url": "http://www.focus-news.net/news/2018/06/20/2536136/predstaviteli-na-balgarskiya-antarkticheski-institut-uchastvat-v-konferentsiyata-polar-2018-v-alpiyskiya-grad-davos-v-shveytsariya.html", "text": "От 15 до 27 юни 2018 г. в алпийския град Давос в Швейцария се провежда конференцията \"Полар 2018\", в която участват над 2500 учени от целия свят, работещи в полярните райони - Антарктика и Арктика. Това съобщиха от Българския антарктически институт. За пръв път тази година на едно място заседават организациите Научният комитет за антарктически изследвания (SCAR) и Международният комитет за арктически изследвания (IASC), които обединяват учените, работещи на Южния и Северния полюс. В работа на научната конференция участват представителите на Българския антарктически институт д-р Стефан Велев, Иглика Трифонова, Надя Янакиева и Драгомир Матеев.\r\nНа световната среща на Асоциацията на младите полярни изследователи (APECS), която се проведе в рамките на Polar 2018, Иглика Трифонова представи дейността на българският клон на организацията.\r\nДнес и утре ще бъдат изнесени доклади за резултатите от последните научни изследвания и проекти, направени от българските учени в района на Българската антарктическа база.", "date": "2018.06.20", "title": "Представители на Българския антарктически институт участват в конференцията \"Полар 2018\" в алпийския град Давос в Швейцария"}
{"url": "http://www.focus-news.net/news/2018/06/20/2536135/agentsiya-patna-infrastruktura-po-op-regioni-v-rastezh-shte-se-rehabilitirat-nad-50-km-ot-pat-ii-663-chirpan-simeonovgrad.html", "text": "По Оперативна програма (ОП) „Региони в растеж“ ще се рехабилитират над 50 км от третокрасния път IIІ-663 Чирпан – Симеоновград, алтернативен маршрут на АМ „Марица“ и на път I-8 Поповица – Хасково. Това съобщиха от пресцентъра на Агенция \"Пътна инфраструктура\". Подписани са договорите за основния ремонт на 35 км от направлението, включени в лот 19 (15,2 км) и лот 21 (20,2 км) от програмата. До дни предстои утвъждаването и на третия договор за лот 20 (15,3 км) и стартирането на строителните работи на обектите. \r\nРемонтът на отсечката в лот 19 - участъкът от км 0+000 до км 15+220, ще бъде изпълнен от „Пътища Пловдив“ АД. Стойността на договора е 11 922 748 лв. с ДДС. На ДЗЗД АПП „Пътища“, в което са: „Пътища Пловдив“ АД и „Агромах“ ЕООД, е възложена рехабилитацията на отсечката от км 34+600 до км 54+835, която е в лот 21. Договорът им е за 12 987 206.51 лв. с ДДС. Срокът и на двата договора е 15 месеца.\r\nЛот 20 - от км 15+220.00 до км 28+913.25 и от км 31+742.00 до км 33+364.30, ще бъде изпълнен от „АБ“ АД. Стойността на техния договор е 10 805 100,51 лв. с ДДС.\r\nПредвидените ремонтни дейности на третокласния път включват полагане на нова асфалтова настилка и възстановяване на отводняването на пътя. В село Целина ще бъде изградена нова колекторна система за дъждовни води. Ще бъдат монтирани нови ограничителни системи, пътни знаци и хоризонтална маркировка. Ще се рехабилитират 5 големи съоръжения – мостът над река Стара река при 13-ти км, мостът над река Меричлери при 35-ти км, мостът над река Мартинка при 42-ри км, както и съоръжения при 43-ти и 54-ти км.", "date": "2018.06.20", "title": "Агенция \"Пътна инфраструктура\": По ОП „Региони в растеж“ ще се рехабилитират над 50 км от път IIІ-663 Чирпан - Симеоновград"}
{"url": "http://www.focus-news.net/news/2018/06/20/2536134/haskovo-35-godishen-mazh-e-zadarzhan-za-grabezh-v-kazino-v-dimitrovgrad.html", "text": "35-годишен хасковлия е задържан за извършване на грабеж в казино. Това съобщиха от пресцентъра на ОДМВР-Хасково. Вчера в 2.40 часа, мъжът влязъл с маска на главата в казино на улица „Цар Борис“ и издърпал чантата на 30-годишна жена-крупие в игралната зала. По данни на потърпевшата в чантата е имало между 400-500 лева. Освен това задигнал и ключове за игрални автомати. След подадения сигнал, още вчера сутринта, по горещи следи, криминалистите са установили и задържали грабителя, който е познайник на полицията. Той е направил пълни самопризнания и е описал механизма на престъплението. Извършени са процесуално-следствени действия под наблюдението на прокурор от РП-Димитровград. Част от инкриминираните вещи /маската, чантата и лични вещи на крупието/ са намерени в квартирата на мъжа на булевард „Раковски“ в Димитровград. Задържан до 24 часа по образуваното досъдебно производство.", "date": "2018.06.20", "title": "Хасково: 35-годишен мъж е задържан за грабеж в казино в Димитровград"}
{"url": "http://www.focus-news.net/news/2018/06/20/2536138/parlamentat-prie-na-parvo-chetene-predlozhenieto-na-bsp-za-zadalzhitelna-podsadnost-po-postoyanen-adres-na-iskovete-na-i-sreshtu-potrebiteli.html", "text": "Парламентът прие на първо четене предложението на БСП за задължителна подсъдност по постоянен адрес на исковете на и срещу потребители, предаде репортер на Агенция „Фокус“. „За“ гласуваха 110 народни представители. Предлаганите от БСП промени засягат и исковете за обезщетение по Кодекса за застраховането, както и Гаранционния фонд и Националното бюро на българските автомобилни застрахователи. Като мотив за предложенията от БСП изтъкват, че тези дела са съсредоточени в София, от което се пораждат редица трудности като пътувания на свидетели и прегледи на пострадали. В момента причина за гледането на делата в София е, че адресът на застрахователя се намира в столицата.\r\nБиляна ИВАНОВА", "date": "2018.06.20", "title": "Парламентът прие на първо четене предложението на БСП за задължителна подсъдност по постоянен адрес на исковете на и срещу потребители"}
{"url": "http://www.focus-news.net/news/2018/06/20/2536130/pg-na-bsp-za-balgariya-vnese-vota-na-nedoverie-kam-kabineta-borisov-3-v-delovodstvoto-na-parlamenta.html", "text": "ПГ на \"БСП за България\" внесе в деловодството на парламента вота на недоверие към кабинета \"Борисов\" 3, предаде репортер на Агенция \"Фокус\". \r\nВотът е на тема \"Сигурност\" и е подписан от всички 80 народни представители от парламентарната група. \r\nВотът внесоха говорителят на ПГ на \"БСП за България\" Елена Йончева, ръководството на парламентарната група и депутати от БСП.    \r\nДеница КИТАНОВА", "date": "2018.06.20", "title": "ПГ на \"БСП за България\" внесе вота на недоверие към кабинета \"Борисов\" 3 в деловодството на парламента"}
{"url": "http://www.focus-news.net/news/2018/06/20/2536140/haskovo-kontrabandni-anabolni-steroidi-na-stoynost-nad-130-000-leva-sa-otkriti-v-patnicheski-avtobus-na-mitnicheski-punkt-kapitan-andreevo.html", "text": "Контрабандни анаболни стероиди задържаха митническите служители на Митнически пункт \"Капитан Андреево\" при проверка на влизащ в страната пътнически автобус с българска регистрация на 18 юни 2018 г. Това съобщиха от пресцентъра на Агенция \"Митници\". Шофьорът и всички пътници обявили, че не пренасят стоки или валута за деклариране. При последвалата щателна митническа проверка, зад багажното отделение върху шофьорското легло, митническите служители намират кашони с лекарствени продукти.  Открити са 1 869 фабрични опаковки с ампули, съдържащи различни разтвори на медикаменти, предназначени за увеличаване на мускулна маса и изгаряне на мазнини. Лекарствените продукти на стойност над 130 000 лева са задържани. Задържан е и автобусът послужил като средство за извършване на нарушението. По случая е образувано досъдебно производство от разследващ митнически инспектор от Митница Бургас под надзора на Окръжна прокуратура-Хасково.", "date": "2018.06.20", "title": "Хасково: Контрабандни анаболни стероиди на стойност над 130 000 лева са открити в пътнически автобус на Митнически пункт \"Капитан Андреево\""}
{"url": "http://www.focus-news.net/news/2018/06/20/2536143/rositsa-yordanova-zam-kmet-na-dobrich-izvarshvat-se-aktivni-stroitelno-remontni-raboti-po-ul-6-ti-septemvri.html", "text": "Извършват се активни строително-ремонтни работи по ул. „6-ти септември“ в Добрич. Те са в рамките на проекта на Община град Добрич ”Подобряване, надграждане и реконструкция на инфраструктура в зона с потенциал за икономическо развитие в Добрич”. Това съобщи зам.-кметът с ресор „Икономическо развитие и европейски фондове“ Росица Йорданова, предаде кореспондентът на Радио „Фокус”. Приключили са дейностите по изграждане на тротоари и бордюри. Асфалтирана е северната част, предстои асфалтиране на южната. Уличното осветление е ремонтирано и е проверена неговата функция. Очакванията са до края на този месец дейностите да приключат. Ремонтираната улица е важна за града, защото се намира в неговата индустриална част. Там са разположени важни фирмени предприятия, които работят при интензивен транспортен трафик, приемат и чуждестранни бизнес партньори. Проектът е част от Инвестиционната програма за реализация на Интегрирания план за градско възстановяване и развитие. Целта на проекта е повишаването на  достъпността, взаимосвързаността и сближаването в рамките на ареала на град Добрич и неговата периферия. Обща стойност на проекта е 1 446 029,28 лв., в т.ч., 1 229 124.89 лв. финансиране от ЕФРР и 216 904.39 лв. - национално съфинансиране. Проектът е по ОП „Региони в растеж“ 2014 - 2020.\r\nЖулиета НИКОЛОВА", "date": "2018.06.20", "title": "Росица Йорданова, зам.-кмет на Добрич: Извършват се активни строително-ремонтни работи по ул. „6-ти септември“"}
{"url": "http://www.focus-news.net/news/2018/06/20/2536141/dobrich-darzhavno-lovno-stopanstvo-tervel-izvarshva-masirani-proverki-za-nezakonna-sech-zaradi-brane-na-bilki.html", "text": "Държавно ловно стопанство (ДЛС) „Тервел” е предприело масирани проверки в отговор на зачестилите случаи на незаконна сеч заради бране на билки.Това съобщи Мина Сарова, специалист „Връзки с обществеността“ в Североизточно държавно предприятие - Шумен, предаде кореспондентът на Радио „Фокус”. Само в рамките на броени дни са съставени няколко акта за сеч с цел беритба на липов цвят за стопански цели.  \r\n„Най-драстичното нарушение е от преди два дни, когато при рутинен обход на територията на стопанството мобилният ни контролен екип се е натъкнал на четирима нарушители от с. Каблешково,  отсекли 25 големи дървета от вида липа. Незабавно уведомихме Районното управление на полицията и по случая е образувано бързо производство. Дървесината и двете каруци, на които е била натоварена, са конфискувани от горските стражари, както изисква законът”, каза директорът на ДЛС „Тервел” инж. Георги Ботев. По-рано служителите на ловното стопанство са съставили три акта за сеч на клони от сребролистна липа, отново  заради нерегламентирано бране на билки за стопански цели. При извършения от горските стражари оглед на мястото е станало ясно, че нарушителите са увредили и оставащия дървостой. \r\n„Факт е поредният грозен случай на незаконна сеч заради бране на липов цвят. Край с. Орляк  е хванат нарушител, който транспортирал с каруца клони от сребролистна липа. Каруцата и дървесината са задържани, а за нарушението са съставени акт и констативен протокол”, обясни директорът на ДЛС „Тервел”. Той призовава гражданите да съдействат максимално на горските стражари и при съмнения за незаконна сеч незабавно да подават сигнал на телефон 112. „Ние от своя страна сме засилили максимално контрола. Интензивни проверки се извършват на местата с висока концентрация на нарушения, разчитаме в координация с всички органи да сложим край на тези неприятни набези”, заяви инж. Ботев. От ДЛС „Тервел” напомнят, че брането на билки за стопански цели се извършва само с разрешително от съответното стопанство и по начин, който не нанася щети по дърветата.\r\nЖулиета НИКОЛОВА", "date": "2018.06.20", "title": "Добрич: Държавно ловно стопанство „Тервел” извършва масирани проверки за незаконна сеч заради бране на билки"}
{"url": "http://www.focus-news.net/news/2018/06/20/2536107/prof-georgi-mihaylov-bsp-ne-che-nyama-pilot-v-samoleta-v-sistemata-na-nzok-samoletat-varvi-kam-zemyata.html", "text": "Не, че няма пилот в самолета в системата на НЗОК – самолетът върви към земята. Това каза народният представител от    ПГ на „БСП за България“ проф. Георги Михайлов по време на дебатите по предсрочното отстраняване на проф. Камен Плочев от длъжността управител на НЗОК, предаде репортер на Агенция „Фокус“. „Проблемите в здравеопазването идват от запазването на статуквото и документите“, каза проф. Михайлов и даде за пример наредбата за финансовото управление на болничните заведения, наредбата за сключване на договорни отношения между НЗОК и лечебните заведения, както и националната здравна карта. По думите му тези документи показват, че НЗОК въобще не е обществен орган, а е пряко подчинена на Министерство на здравеопазването и на Министерство на финансите. „Какво избираме ние в парламента? Управител на НЗОК, който няма глас в Надзорния съвет на НЗОК“, коментира проф. Михайлов. „Крайно време е вместо да се занимаваме с процедурните въпроси, да се тръгне към решаването на проблемите на българското здравеопазване“, призова депутатът от БСП.\r\nДеница КИТАНОВА", "date": "2018.06.20", "title": "Проф. Георги Михайлов, БСП: Не, че няма пилот в самолета в системата на  НЗОК – самолетът върви към земята"}
{"url": "http://www.focus-news.net/news/2018/06/20/2536148/kriminalisti-na-sdvr-rabotyat-po-izyasnyavaneto-na-vsichki-obstoyatelstva-okolo-opit-za-interventsiya-varhu-bankomat.html", "text": "Криминалисти на СДВР работят по изясняването на всички обстоятелства около опит за интервенция върху банкомат. Това съобщиха от пресцентъра на МВР. Минути след полунощ днес в полицията бил получен сигнал за съмнително поведение на трима мъже, които се навъртали около банкомат, монтиран на сградата на банков офис на бул. „Евлоги и Христо Георгиеви“. На място незабавно били изпратени екипи на СДВР. При извършените заградителни действия полицаите задържали мъжете, засечени в паркиран в близост лек автомобил.  Те са отведени в столично районно управление, където е установена самоличността им. Тримата са на възраст 39 и 40 години, двама от тях са с криминални регистрации за извършени престъпления, свързани с наркотици и с кражби. \r\nПредприети са действия по разследването в рамките на образуваното досъдебно производство, а работата по изясняването на всички факти и обстоятелства около случая продължава под наблюдението на прокуратурата.", "date": "2018.06.20", "title": "Криминалисти на СДВР работят по изясняването на всички обстоятелства около опит за интервенция върху банкомат"}
{"url": "http://www.focus-news.net/news/2018/06/20/2536144/elena-yoncheva-bsp-kogato-i-da-bade-vnesen-votat-na-nedoverie-e-zakasnyal-zashtoto-vsichki-balgarski-grazhdani-stradame-ot-nekadarnoto-upravlenie.html", "text": "Когато и да бъде внесен вотът на недоверие, е закъснял, защото всички български граждани страдаме от некадърното управление. Това каза говорителят на ПГ на „БСП за България“ Елена Йончева пред журналисти след внасянето на вота на недоверие към кабинета „Борисов“ 3, предаде репортер на Агенция „Фокус“. На въпрос откъде БСП ще получи подкрепа, за да мине вота, Йончева заяви, че всеки патриот ще гласува в подкрепа на вота на недоверие. \r\nДеница КИТАНОВА", "date": "2018.06.20", "title": "Елена Йончева, БСП: Когато и да бъде внесен вотът на недоверие, е закъснял, защото всички български граждани страдаме от некадърното управление"}
{"url": "http://www.focus-news.net/news/2018/06/20/2536137/ivan-ivanov-bsp-iskame-vot-na-nedoverie-zaradi-provala-na-ministerski-savet-v-politikata-po-sigurnostta-ne-sme-vodili-razgovori-s-drugi-parlamentarni-grupi.html", "text": "Искаме вот на недоверие заради провала  в политиката по сигурността на Министерски съвет. Това каза народният представител от ПГ на „БСП за България“ Иван Иванов пред журналисти след внасянето на вота на недоверие към кабинета „Борисов“ 3, предаде репортер на Агенция „Фокус“. „Ще обсъждаме проблемите, които те създават. Какво ще прави БСП, ще се обсъжда, когато спечелим изборите и свалим това правителство“, каза Иванов. Попитан дали този вот ще бъде успешен, Иванов заяви, че това зависи от депутатите в зала. Той обърна внимание, че БСП не е водила преговори с никоя политическа сила. „Всяка политическа сила има реален шанс да подкрепи мотиви, които показват сериозността на проблема“, допълни депутатът от „БСП за България“. „Мотивите ни са достатъчно сериозни и подкрепени именно с недоволството на българския гражданин от това, което се случва в тяхното ежедневие и в несигурността, която изпитват. В някои малки населени места хората се чудят дали ще се събудят живи“, поясни Иванов.\r\nДеница КИТАНОВА", "date": "2018.06.20", "title": "Иван Иванов, БСП: Искаме вот на недоверие заради провала на Министерски съвет в политиката по сигурността, не сме водили разговори с други парламентарни групи"}
{"url": "http://www.focus-news.net/news/2018/06/20/2536147/yorgos-kumutsakos-nova-demokratsiya-kato-badeshto-pravitelstvo-shte-napravim-vsichko-za-da-otstranim-negativnite-elementi-ot-dogovora-za-imeto.html", "text": "Като партия, която ще състави следващото правителство на Гърция, „Нова демокрация“ ще използва всички дипломатически и политически средства, и контакти, за да променим негативната развръзка за страната след подписания договор за името на Македония. Това увери отговорникът за външна политика на най-голямата опозиционна партия в Гърция Йоргос Кумуцакос, отбелязва скопското електронно издание „Стандард“, като уточнява, че съответните изявления политикът е направил в интервю за телевизия .\r\nКумуцакос още вендъж подчерта категорично, че няма шанс „Нова демокрация“ да подкрепи споразумението между Македония и Гърция, и че няма да гласува за ратифицирането му, когато настъпи моментът за вота в парламента в Атина.\r\n„Ако и когато състави правителство, „Нова демокрация“ ще направи всичко - всичко, което е на разположение, дипломатически и политически средства, контакти, за да се промени и да се отстрани всичко негативно договора“, отбеляза Кумуцакос. Коментирайки сделката, той заяви, че правителството „при най-добрите възможни обстоятелства сключи най-лошата възможна сделка\".\r\n„Съчетанието на името Северна Македония с приемане на македонски език и македонска националност, тази комбинация е експлозивна. Това наистина е основа на нов иредентизъм. Защо? Тъй като има Северна Македония и очевидно Южна Македония -  в очите на Скопие, не в нашите, за нас има само една Македония. Така че комбинацията от Южна Македония и македонци, които живеят там, е взривоопасна“, обясни политикът на „Нова демокрация“. Тереза Герова", "date": "2018.06.20", "title": "Йоргос Кумуцакос, „Нова демокрация“: Като бъдещо правителство ще направим всичко, за да отстраним негативните елементи от договора за името"}
{"url": "http://www.focus-news.net/news/2018/06/20/2536142/elena-yoncheva-bsp-pravitelstvoto-na-boyko-borisov-e-vredno-za-vseki-balgarski-grazhdanin-opasno-e-za-balgariya-i-tryabva-da-si-hodi.html", "text": "Правителството на Бойко Борисов е вредно за всеки български гражданин, опасно е за България и трябва да си ходи. Това каза говорителят на ПГ на „БСП за България“ Елена Йончева пред журналисти след внасянето на вота на недоверие към кабинета „Борисов“ 3, предаде репортер на Агенция „Фокус“. „Внесохме необходимите подписи за вот на недоверие на правителството на Борисов. Мотивите за този вот черпим от Българската конституция. Съгласно чл. 105, ал. 2 Министерски съвет е длъжен да осигури обществения ред, националната сигурност на Република Българи. Очевидно е за всички и за всеки български гражданин, че това правителство не се справя със своето основно задължение. Поради тази причина правителството на Борисов е вредно за всеки български гражданин, то е опасно за България и трябва да си ходи“, каза Йончева. Тя поясни, че мотивите за внесения вот са изключително подробни. „Мотивите са пълен провал на работата на Министерски съвет, за работата на МВР, в осигуряване на националната сигурност и провал в работата на Министерски съвет при осигуряване на необходимите условия за работа на българския военнослужещ. Дали сме десетки примери, с които може да се запознаете. Очевидно е, че доверието на българските граждани в работата на МВР е спаднало драстично. Българският гражданин вече не вярва на МВР и поради тази причина не съобщава за извършени престъпления“, поясни Йончева. Говорителят на БСП заяви, че информация от МВР и изтича и за това има десетки примери. Депутатът от „БСП за България“ отчете, че се увеличават неразкритите убийства. Тя даде пример с телефонните измами и отчете, че в България за 2017 г. неразкриваемостта на тези престъпления е 85 %, а сумите са се увеличи с 5 млн. лв“, допълни говорителят на „БСП за България“. По думите ѝ има провал в работата при управлението на затворите. \r\nДеница КИТАНОВА", "date": "2018.06.20", "title": "Елена Йончева, БСП: Правителството на Бойко Борисов е вредно за всеки български гражданин, опасно е за България и трябва да си ходи"}
{"url": "http://www.focus-news.net/news/2018/06/20/2536150/sliven-dvama-dushi-ot-selo-seliminovo-sa-zadarzhani-za-poboy-nad-24-godishen-mazh.html", "text": "Двама мъже от село Селиминово са задържани от служители на РУ-Сливен за причиняване на телесна повреда. Това съобщиха от ОДМВР-Сливен. Около 01,00 часа тази нощ криминално проявените И. В. (25г.) и Д. Д. (27 г.) са нанесли побой на 24-годишен мъж от същото село. Пострадалият е откаран за преглед в ЦСМП-Сливен, където е установено, че е получил фрактура на лицева кост, без опасност за живота. И.В. и Д.Д. са задържани за 24 часа. По случая е образувано досъдебно производство.", "date": "2018.06.20", "title": "Сливен: Двама души от село Селиминово са задържани за побой над 24-годишен мъж"}
{"url": "http://www.focus-news.net/news/2018/06/20/2536139/die-welt-erdogan-mobilizira-elektorat-ot-desetki-hilyadi-siriytsi.html", "text": "Държавният глава на Турция Реджеп Тайип Ердоган мобилизира електорат от десетки хиляди сирийци, които ще гласуват за първи път в страната на предстоящите на 24 юни президентски и парламентарни избори, пише германският национален ежедневник Die Welt.\r\nВ месеците, предшестващи вота, турското правителство позволи десетки хиляди сирийски бежанци да преминат успешно през процедурите за натурализация. Няма никакво съмнение, че в неделя те ще демонстрират своята благодарност. А Ердоган вече се е погрижил за това натурализираните сирийци да гласуват точно в онези части на страната, в които настоящият държавен глава се нуждае от една идея по-голяма подкрепа, за да за гарантира поредния си президентски мандат, обясняват от редакцията на германското издание. \r\n„Той ни даде паспорт и сигурност. Мисля, че всички хора от Сирия ще гласуват за Ердоган\", обяснява Хузейфе, един от хилядите сирийци, получили турско гражданство след бягството от разкъсваната им от война родина.\r\nХузейфе обаче не гледа на ситуацията като на демографско манипулиране на гласуването. Според мнозина обаче има основание да се говори за такова. Десетки хиляди сирийски бежанци получиха турско гражданство и право на глас през последните няколко месеца, в които бяха щедро „заляти“ и с гръмогласната реторика на Ердоган. Затова е разбираемо, че турският президент очаква благодарност в деня на изборите. И накрая малко данни – повече от 50 хил. бежанци в Турция бяха обявени за натурализирани през последните месеци, като 30 хил. от тях могат да упражнят правото си на глас в неделя. \r\nВ сравнение с повече от 50-те милиона избиратели в Турция, тези данни може да изглеждат нищожни, но новите благодарни избиратели са склонни да гласуват точно там, където Ердоган може да ги използва особено добре - в югоизточната част на Турция, от другата страна на границата със Сирия, където са установени повечето бежанци, и където прокюрдската „Демократична партия на народите“ има силни позиции. Ако тя преодолее 10-процентната бариера на изборите, партията на Ердоган почти със сигурност ще загуби мнозинството си в парламента. Ето защо лоялните нови граждани в силно конкурентни избирателни райони може да се окажат от голямо значение.Тереза Герова", "date": "2018.06.20", "title": "Die Welt: Ердоган мобилизира електорат от десетки хиляди сирийци"}
{"url": "http://www.focus-news.net/news/2018/06/20/2536152/vas-administrativnoto-pravorazdavane-v-balgariya-e-v-top-3-po-barzina-na-sadebniya-protses-ot-stranite-v-es.html", "text": "Административното правораздаване в България се нарежда на престижната трета позиция в ЕС по бързина на разглеждане на делата на първа и втора инстанция, като за последната година се изкачва с едно място напред. Това съобщиха от Върховния административен съд (ВАС). Пред страната ни по бързина на административния процес са само Унгария и Естония, а зад нас са страни като Румъния, Швеция, Люксембург, Латвия и Финландия. Това показват последните данни от Информационното табло на ЕС в областта на правосъдието за 2018 г., публикувани в края на май т.г. В анализа се прави сравнителен преглед на независимостта, качеството и ефикасността на правосъдните системи на държавите-членки на Европейския съюз.\r\nИнформационното табло е част от използвания от Европейската комисия инструментариум за мониторинг на съдебните системи на държавите членки, заедно с европейския семестър, Рамката относно принципите на правовата държава, Механизма за сътрудничество и проверка и производствата за установяване на нарушения. Комисията също така смята, че за доброто финансово управление на предоставяните от ЕС средства от страна на държавите членки е необходима ефективна съдебна защита от независими съдилища.", "date": "2018.06.20", "title": "ВАС: Административното правораздаване в България е в топ 3 по бързина на съдебния процес от страните в ЕС"}
{"url": "http://www.focus-news.net/news/2018/06/20/2536151/zam-ministar-svetlana-yordanova-18-000-dushi-v-balgariya-umirat-godishno-zaradi-fini-prahovi-chastitsi-vav-vazduha.html", "text": "18 000 души в България умират годишно в следствие на експозиция на фини прахови частици. Това каза заместник-министърът на здравеопазването Светлана Йорданова по време на кръгла маса за вредата от фините прахови частици, провела се в Министерство на здравеопазването, предаде репортер на Агенция „Фокус“. Организатор на събитието е Българската асоциация за закрила на пациентите с председател Пламен Таушанов. „По данни на Министерство на здравеопазването в световен мащаб над 4 млн. души годишно са подложени на летален изход вследствие на замърсения въздух. Удовлетворени сме от активното участие на Министерството на околната среда и водите, транспортните администрации и всички неправителствени организации, които работят по темите за опазване на околната среда“, допълни още тя.\r\nЦветелин ДИМИТРОВ", "date": "2018.06.20", "title": "Зам.-министър Светлана Йорданова: 18 000 души в България умират годишно заради фини прахови частици във въздуха"}
{"url": "http://www.focus-news.net/news/2018/06/20/2536154/rositsa-yordanova-zam-kmet-na-dobrich-obyavena-e-obshtestvena-porachka-po-proekt-na-obshtinata-za-transgranichno-satrudnichestvo.html", "text": "Обявена е обществена поръчка по проект на Община град Добрич за трансгранично сътрудничество. Това съобщи зам. кметът „Икономическо развитие и европейски фондове“ Росица Йорданова, предаде кореспондентът на Радио „Фокус”. Дейностите са по друг проект на Община град Добрич – „Подобряване на връзката с мрежата TEN-T в трансграничния регион Меджидия – Добрич“. Обявена е обществена поръчка с две обособени позиции – реконструкция и изграждане на ул. „Никола Петков“ и на част от бул. „Добруджа“ (от кръстовището с бул. „Добричка епопея“ в посока кв. „Рилци“). До 25 юни ще се приемат оферти, отварянето им е предвидено за 26-ти от 10,00 часа. Надеждите са да няма обжалване и ремонтните дейности да започнат възможно най-бързо. \r\nЖулиета НИКОЛОВА", "date": "2018.06.20", "title": "Росица Йорданова, зам.-кмет на Добрич: Обявена е обществена поръчка по проект на Общината за трансгранично сътрудничество"}
{"url": "http://www.focus-news.net/news/2018/06/20/2536146/slavcho-velkov-bsp-nay-golemite-dalgove-na-nzok-sa-natrupani-kogato-kiril-ananiev-e-bil-predsedatel-na-nadzorniya-savet.html", "text": "Най-големите дългове на НЗОК са натрупани, когато Кирил Ананиев е бил председател на Надзорния съвет на НЗОК. Сега се търси бушон чрез проф. Плочев“. Това заяви народният представител от ПГ на „БСП за България“ Славчо Велков от парламентарната трибуна, съобщиха от пресцентъра на партията. Той посочи, че немска здравноосигурителна каса е наела четири български адвокатски кантори, за да събират по съдебен път дълговете от НЗОК. „Този дълг не е ли натрупан напълно съзнателно и целенасочено, за да се стигне именно до такава процедура - чрез посреднически кантори ще се усвоят огромни възнаграждения и комисионни? Колко от тези комисионни ще отидат при посредника и колко ще отидат при тези, които очевидно, целенасочено, са натрупали този дълг- зам.-министърът на финансите“, подчерта Велков.\r\nДепутатът от левицата припомни, че управителят на НЗОК още през 2017 г. предупреждава министъра на здравеопазването с многократни писма – 15 на брой, какво следва с натрупаните задълженията на НЗОК към чужди социални институции. „Чак на 9.02.2018 г. той пише писмо до парламента, защото никой не му обръща внимание. Но след това започва политически кръстоносен поход срещу управителя на НЗОК“, каза още Велков. Той припомни и че министърът на здравеопазването е заявил, че такива дългове на НЗОК няма, но в последствие се оказа, че проф. Плочев е бил прав.", "date": "2018.06.20", "title": "Славчо Велков, БСП: Най-големите дългове на НЗОК са натрупани, когато Кирил Ананиев е бил председател на Надзорния съвет"}
{"url": "http://www.focus-news.net/news/2018/06/20/2536156/skay-sports-uefa-izhvarlya-milan-ot-evropa.html", "text": "УЕФА възнамерява да изключи Милан от турнира Лига Европа заради нарушения на финансовия феърплей, съобщи “Скай Спортс”.  \r\nЕвропейската футболна централа е отхвърлила поредния вариант за споразумение с италианския гранд, който не може да оправдае многомилионните трансфери на клуба, които превишават значително приходите на \"росонерите\". Освен това УЕФА се отнася с недоверие към собственика на Милан, който има съмнителна репутация в бизнес средите. \r\nАко се стигне до дисквалификация от евротурнирите, Милан ще обжалва в Спортния арбитражен съд в Лозана.\r\nВенцислав ДРАГОМАНОВ", "date": "2018.06.20", "title": "\"Скай Спортс”: УЕФА изхвърля Милан от Европа"}
{"url": "http://www.focus-news.net/news/2018/06/20/2536155/sliven-41-godishen-mazh-e-s-opasnost-za-zhivota-sled-kato-se-e-preobarnal-s-lek-avtomobil-izvan-patnoto-platno-na-bulevard-bansko-shose-v-grada.html", "text": "На 20 юни, в 04,55 часа, от телефон 112, е получен сигнал за настъпило пътно произшествие на булевард „Банско шосе“ в град Сливен. Това съобщиха от ОДМВР-Сливен. Лек автомобил \"Пежо 206“, управляван от водач на 41 години, след като е загубил управление, се е преобърнал извън пътното платно. Водачът е пътувал сам. Откаран е в МБАЛ-Сливен със съчетана травма и опасност за живота. По случая е образувано досъдебно производство.", "date": "2018.06.20", "title": "Сливен: 41-годишен мъж е с опасност за живота, след като се е преобърнал  с лек автомобил извън пътното платно на булевард „Банско шосе“ в града"}
{"url": "http://www.focus-news.net/news/2018/06/20/2536159/sliven-okrazhnata-prokuratura-predade-na-sad-obvinyaem-za-ubiystvo-na-18-godishno-momiche.html", "text": "Окръжна прокуратура – Сливен предаде на съд Милан Й. Той е подсъдим за това, че на 13 януари 2018 г. в град Твърдица умишлено е убил 18-годишно момиче, като деянието е извършено по особено мъчителен за убитата начин и смъртта е настъпила на 19 януари 2018 г. – престъпление по чл. 116, ал. 1, т. 6, предл. 2 от НК. Това съобщиха от Апелативна прокуратура-Бургас.\r\nМилан Й. и пострадалата се познавали отдавна,  но от 2014г. поддържали интимни отношения и дори имали намерение да заживеят на семейни начала. Често помежду им възниквали скандали, по повод на които се разделяли за неопределено време, после се събирали отново. \r\nНа 12.01.2018г. обвиняемият и пострадалата се срещнали в едно заведение. След като изпил няколко бири, обвиняемият започнал да пие водка. Станал заядлив и се скарал с приятелката си. \r\nОколо полунощ двамата напуснали заведението и тръгнали към дома на сестрата на Милан Й. По пътя между двамата отново избухнал скандал и двамата започнали да се обиждат. Обвиняемият започнал да удря силно пострадалата в областта на главата и в резултат на нанесените й удари тя паднала в безсъзнание на земята. Той се опитал да я вдигне, но не успял. Влязъл в дома на сестра си, помолил я за помощ, обяснявайки че приятелката му е паднала на улицата и си е ударила главата. Сестра му и съпругът й излезли на улицата и видели паднала на земята пострадалата, хванали я и я внесли в една от стаите на къщата им. Самият обвиняем заспал. По-късно била извикана Бърза помощ и полиция. \r\nОкръжен съд – Сливен е насрочил заседанието си за 21 юни 2018 г.", "date": "2018.06.20", "title": "Сливен: Окръжната прокуратура предаде на съд обвиняем за убийство на 18-годишно момиче"}
{"url": "http://www.focus-news.net/news/2018/06/20/2536157/konferentsiya-na-tema-po-dobro-satrudnichestvo-po-dobri-danni-shte-se-provede-v-sofiya-na-25-yuni.html", "text": "Националният статистически институт (НСИ) и Евростат ще бъдат домакини на Конференция за потребителите на европейска статистическа информация в България на тема „По-добро сътрудничество, по-добри данни“, която ще се проведе на 25 юни 2018 г. в хотел Хилтън в София. Това съобщиха от НСИ.\r\nСъбитието се провежда в рамките на Българското председателство на Съвета на Европейския съюз и по повод 138-ата годишнина от създаването на официалната статистическа институция в България. \r\nПрезентации ще направят Мариана Коцева – генерален директор на Евростат, Георг Георгиев – зам.-министър на външните работи, представители на НСИ, БНБ, неправителствени организации и др. \r\nПо време на конференцията производителите и потребителите на статистическа информация и ще имат възможност да обсъдят идеи, да представят добри практики и да споделят своите изисквания и очаквания за статистически данни. Ще бъдат представени статистическите продукти и услуги, до които потребителите имат безплатен, неограничен достъп чрез сайта на Евростат, дейността на българския център за подпомагане на потребителите на европейска статистическа информация, както и постигнатите резултати в областта на сътрудничеството между двете институции при подготовката на потребителски ориентирани продукти и услуги. \r\nВ началото на форума ще бъдат наградени победителите в националния кръг на първата Европейска олимпиада по статистика за ученици, в която участваха общо 527 ученици от България, разпределени в 194 отбора.\r\nПодробна информация и дневния ред на събитието са публикувани на сайта на конференцията - http://www.nsi.bg/bg/node/16153.", "date": "2018.06.20", "title": "Конференция на тема „По-добро сътрудничество, по-добри данни“ ще се проведе в София на 25 юни"}
{"url": "http://www.focus-news.net/news/2018/06/20/2536158/ivan-angelov-mosv-razrabotvame-merki-za-namalyavane-na-nivata-na-zamarsyavane-pri-izgaryaneto-na-vaglishta-i-briketi.html", "text": "Извършват се промени в законодателството, които трябва да доведат до промяна на качеството на продаваните горива. Tова каза директорът на дирекция „Опазване чистотата на въздуха и предотвратяване на замърсяването“ към МОСВ Иван Ангелов по време на кръгла маса за вредата от фините прахови частици, провела се в Министерство на здравеопазването, предаде репортер на Агенция „Фокус“. „Качеството на въздух е основен приоритет на министерството. В момента се работи по редица мерки свързани с намаляване на нивата на замърсяване от идентифицираните като основни замърсители. Това са битовото отопление и транспорта. Министерството разработва мерки за намаляване на нивата на замърсяване при изгарянето на въглища и брикети. По ОП „Околна среда“ ще се вземат мерки за подмяна на отоплителни уреди в населените места с регистрирани наднормени нива на замърсяване на въздуха“, допълни той. „Що се отнася до транспорта – извършват се промени в законодателството, които трябва да доведат до промяна на качеството на продаваните горива. Колегите от Министерството на транспорта и МВР работят по това да се засили контрола върху пътно превозните средства не само при годишните технически прегледи, но и при регистрацията им. В наредбата от нашето ведомство ще пише, че се допускат за продаване въглища и брикети, които отговарят на определени качества – определено максимално съдържание на пепел и сяра“, каза още той.\r\nЦветелин ДИМИТРОВ", "date": "2018.06.20", "title": "Иван Ангелов, МОСВ: Разработваме мерки за намаляване на нивата на замърсяване при изгарянето на въглища и брикети"}
{"url": "http://www.focus-news.net/news/2018/06/20/2536145/volen-siderov-obedineni-patrioti-bsp-nyamat-silen-argument-za-vnasyaneto-na-vota-na-nedoverie-prosto-napomnyat-za-sebe-si.html", "text": "БСП нямат истински силен аргумент за внасянето на вота на недоверие, просто припомнят за себе си. Това каза пред журналисти в Народното събрание председателят на ПГ на „Обединени патриоти“ Волен Сидеров по повод внесения от БСП вот на недоверие към кабинета „Борисов 3“ на тема сигурност, предаде репортер на Агенция „Фокус“. „Статистическите данни не са в полза на БСП. Данните за престъпност са повече в полза на сегашното управление, отколкото при тяхното“, заяви той. „МВР се нуждае от реформи, от промени на самия начин на работата на тази основна за сигурността институция“, посочи Волен Сидеров. „С вицепремиера Каракачанов говорихме тези дни, че е възможно буквално във всички населени места, застрашени от битова престъпност, да има чувствително полицейско присъствие“, каза още председателят на ПГ на „Обединени патриоти“. „Нямаме колебания как ще гласуваме за вота на недоверие. Трябва да се отхвърли. Нямаме полза от промени и падане на правителството. Нагласите на хората не са за радикална промяна. В тон на обществените нагласи смятаме да гласуваме така, че вотът да не мине“, заяви Волен Сидеров. \r\nБиляна ИВАНОВА", "date": "2018.06.20", "title": "Волен Сидеров, „Обединени патриоти“: БСП нямат силен аргумент за внасянето на вота на недоверие, просто напомнят за себе си"}
{"url": "http://www.focus-news.net/news/2018/06/20/2536160/valeri-kotsovski-mon-nad-1-600-uchenitsi-do-momenta-sa-priklyuchili-uspeshno-proekta-uchenicheski-praktiki-faza-1-za-nad-930-veche-sa-izplateni-avansovi-sredstva-kam-uchilishtata.html", "text": "Над 1 600 ученици до момента са приключили успешно проекта „Ученически практики – Фаза 1“. Това каза за седмичното образователно предаване „Всички в час“ на Радио „Фокус“ Валери Коцовски, началник ръководител на проекта. Общият бюджет на проекта е близо 7 милиона лева. Според Валери Коцовски интересът е голям както от страна на учениците, така и от училищата и представителите на бизнеса. Той уточни, че проектът цели да подобри връзката между професионалното образование и бизнеса още в училище. „Участие са заявили 326 професионални гимназии и училища с паралелки към професионалното обучение. Регистрираните работодатели са над 2 200. Трябва да бъдат обучени 8 000 ученици. Към настоящия момент те са 7 705, а през летните месеци се очаква да се включат и останалите 500. Всеки ученик трябва да премине успешно 240 часа или средно без да се нарушава учебния процес – около 2 часа на ден. Всеки един ще получи 300 лв. стипендия. Практиката са приключили на 1 600 ученици, а за над 930 практиканти вече са изплатени авансови средства към училищата. Интересът и от страна на работодателите също е голям“. Валери Коцовски добави, че друг индикатор по проекта е регистрацията на 380 учебно-тренировъчни виртуални фирми, създадени от самите ученици. Той допълни, че вече има такива, в които учениците развиват и упражняват умения за управлението на една търговска фирма. Министерство на образованието и науката има желание проектът да продължи и занапред, каза още Коцовски.", "date": "2018.06.20", "title": "Валери Коцовски, МОН: Над 1 600 ученици до момента са приключили успешно проекта „Ученически практики – Фаза 1“, за над 930 вече са изплатени авансови средства към училищата"}
{"url": "http://www.focus-news.net/news/2018/06/20/2536153/plyus-info-makedoniya-prezidentat-na-makedoniya-otgovori-na-zakanite-na-zoran-zaev-prizova-premiera-nezabavno-da-intsiira-protsedura-za-otstranyavaneto-mu-ot-vlast.html", "text": "Президентът на Македония Георги Иванов призова министър-председателя Зоран Заев незабавно да задейства процедура за отстраняването му от висшия държавен пост, предава скопската електронна медия „Плюс Инфо“.\r\nСъотвеното изявление Георги Иванов направи в отговор на – съгласно думите му - всички лъжи и заплахи на министър-председателя в интервю в предаването „Само истината\" на телевизия „Канал 5“. \r\n„Призовавам Заев със същото мнозинство от две трети, което е необходимо за промяна на Конституцията на Република Македония, веднага да започне процедура за определяне на отговорността на президента на Републиката, т.е. импийчмънт. Моята позиция по отношение на споразумението за името е окончателна и остава непроменена, въпреки всички заплахи и натиск“, бе отговорът на Иванов. \r\nВ даденото интервю, обяснявайки усилията за прилагане на договора с Гърция, Заев заяви, че при необходост може да се стигне до процедура за отстраняването на Георги Иванов от власт. Македонският президент отказа да подпише споразумението, постигнато между Атина и Скопие след месеци на интензивни преговори. Тереза Герова", "date": "2018.06.20", "title": "„Плюс Инфо“ (Македония): Президентът на Македония отговори на заканите на Зоран Заев, призова премиера незабавно да инциира процедура за отстраняването му от власт"}
{"url": "http://www.focus-news.net/news/2018/06/20/2536162/direktorat-na-gdnp-glaven-komisar-hristo-terziyski-e-na-rabotno-poseshtenie-v-nyu-york.html", "text": "Директорът на Главната дирекция „Национална полиция“ (ГДНП) главен комисар Христо Терзийски е на работно посещение в САЩ, осъществено по покана на генералния секретар на ООН Антониу Гутериш. Това съобщиха от пресцентъра на МВР. Главен комисар Терзийски ще вземе участие във Втората среща на високо ниво на началниците на национални полицейски служби на държавите членки на ООН (UNCOPS II).В рамките на визитата са планирани и срещи на българската делегация с ръководителите на различни правоохранителни структури в щата Ню Йорк. \r\nНа 18 юни главен комисар Терзийски посети Инициативата за сигурност на Долен Манхатън и се запозна с нововъведенията в работата на Системата за наблюдение на територията (Domain Awareness System). Тези звена имат за цел да улеснят наблюдението в града, като включват експлоатацията на голям брой камери, устройства за разпознаване на регистрационните номера на автомобили, камери за проследяване движението на пакети и обекти, изцяло автоматизирани мобилни барикади и детектори за радиация. Чрез системата за наблюдение могат да се идентифицират формата и размера на всякакви \"подозрителни\" пакети и да се проследят хора в рамките на секунди. По време на среща с ръководителя на контратерористичното бюро на Системата за наблюдение на територията Роберт Сиринано,директорът на ГДНП обсъди нововъведните технологии за наблюдение в Ню Йорк, както и реалните възможности за тяхното прилагане и използване в изградения в България център за видеонаблюдение. \r\nГлавен комисар Христо Терзийски се запозна и с организацията на работата на Първо полицейско управление  в Манхатън, което е едно от най-натоварените. То обслужва район, който обхваща  една квадратна миля. В зоната му на отговорност  са  Световният търговски център, Сохо, Трибека и Уол Стрийт. \r\nБе отчетено, че полицията на Ню Йорк е дългогодишен международен партньор на българските полицейски служби. На базата на подписания „Меморандум за разбирателство и сътрудничество в предотвратяването и борбата с трансграничната престъпност“, двустранното  взаимодействието е на много високо ниво. По време на серията от работни срещи бяха договорени  бъдещи съвместни инициативи, които реално да повишат оперативния обмен на информация между Главна Дирекция „Национална Полиция“ и полицията на Ню Йорк. \r\nПо късно същия ден главен комисар Христо Терзийски проведе работна среща и със специален агент Анхел Мелендез, ръководител на офиса по разследване на Департамента за вътрешна сигурност (Homeland security investigations – HSI) в гр. Ню Йорк. От американска страна участие в срещата взеха и ресорните ръководители по линия на „Разследване на киберпрестъпления“, специален агент Рики Пател и  „Защита на интелектуална собственост и търговски марки“, специален агент Лео Диандреа. HIS е част от службата за Имиграционна и митническа сигурност (ICE), към Департамента за вътрешна сигурност (DHS) на САЩ. Това е най-голямата разследваща структура към Департамента за вътрешна сигурност. Разполага с годишен бюджет от над 2 милиарда щ.д, като в нея работят 9 хил. служители, от които 6 хил. са специални агенти, разпределени в 26 областни офиса и 185 регионални звена на територията на САЩ. Дирекцията също така има 62 задгранични представителства в 46 държави. Обхватът на  законови правомощия на службата е много широк, като прилага разнообразен набор от федерални закони. \r\nДиректорът на ГДНП посети и офиса на ФБР в гр. Ню Йорк. Съвместно с ръководещия звеното специален агент Браян Парман, ръководителя по линия на борба с тероризма, специален агент Чарлз Бергер и специален агент Матю Тине бяха обсъдени новите тенденции в борбата с т.нар. „домашен насилствен екстремизъм“, радикализацията на обществото, противодействието на различни видове терористични заплахи, както и модели за реакция при терористично нападение. Представителите на ФБР Ню Йорк споделиха опит по водени от тях разследвания за терористичните атаки в щата Ню Йорк през последните няколко години, запознаха българските гости с най-новите методи и тактики на разследвания, свързани с откриването и противодействието срещу т. нар. „самотни вълци“.", "date": "2018.06.20", "title": "Директорът на ГДНП главен комисар Христо Терзийски е на работно посещение в Ню Йорк"}
{"url": "http://www.focus-news.net/news/2018/06/20/2536165/ministar-kiril-ananiev-shte-predsedatelstva-zasedanie-na-saveta-na-zdravnite-ministri-na-22-yuni-v-lyuksemburg.html", "text": "На 22 юни 2018 г. в град Люксембург ще се проведе заседание на Съвета на здравните министри (EPSCO – Health), с председател министър Кирил Ананиев. Това съобщиха от пресцентъра на министерството на здравеопазването.\r\nДневният ред включва дискусия по законодателното предложение за оценка на здравните технологии, както и дебат относно бъдещето на здравеопазването на европейско ниво. \r\nОчаква се Съветът да одобри и Заключения на Съвета за здравословното хранене при децата: един от приоритетите на Българското председателство, с акцент върху здравото младо поколение като ключ към бъдещето на Европа. \r\nПредседателството ще информира за приключване на тристранните преговори по Ветеринарния пакет, и по-конкретно – по приоритетното за здравеопазването досие в сферата на хуманните лекарства (измененията на Регламент № 726/2004).", "date": "2018.06.20", "title": "Министър Кирил Ананиев ще председателства заседание на Съвета на здравните министри на 22 юни в Люксембург"}
{"url": "http://www.focus-news.net/news/2018/06/20/2536166/inzh-tanyo-stoychev-pgte-henri-ford-razkrivame-paralelka-za-dualno-obuchenie-v-dve-spetsialnosti-toploenergetika-i-toplotehnika-savmestno-s-toplofikatsiya-sofiya.html", "text": "Разкриваме паралелка за дуално обучение в две специалности „Топлоенергетика“ и „Топлотехника“, съвместно с „Топлофикация София“. Това каза инж. Таньо Стойчев, директор на ПГТЕ „Хенри Форд“ в интервю за Агенция „Фокус“ във връзка с откриването на паралелка за дуално образование за подготовка на кадри, които да бъдат подготвени да работят в ТЕЦ-овете на „Топлофикация“. „Паралелката не е нова за училището, новостта е формата на обучение – дуална. Тоест обучение чрез работа. До преди 7-8 години в Професионална гимназия „Хенри Форд“ съществуваше прием по специалността „Топлоенергетика“. Сега желаем да възстановим този прием както по отношение на „Топлотехника“ в дуална форма на обучение, така и по отношение на „Топлоенергетиката““, обясни инж. Стойчев. Той обърна внимание, че в ТЕЦ-овете на територията на град София се работи със съвременни агрегати, които са свързани с когенарация, производство на електроенергия, придобиването на квалификация за управлението на енергийни блокове, което е много важно. „Всичко това е възможно да бъде постигнато в рамките на учебния процес, съответно успешното полагане на държавните изпити по теория и практика и придобиването на тази квалификация. Професията е изключително перспективна и добре заплатена. От тази гледна точка бихме желали да обърнем внимание на младите хора, че имат реален шанс за една добра професионална реализация“, добави той. „Дуалната форма на обучение дава възможност още в рамките на обучението в училище ученикът след завършване на 10 клас, първия гимназиален етап, да може да подпише трудов договор и съответно в 11 клас – два дни, в 12 клас – 3 дни, той да бъде работник на фирмата и да получава възнаграждение. Другото интересно по отношение на дуалната форма на обучение е, че през целия първи гимназиален етап - 8,9 и 10 клас, ученикът ще получава ежемесечна стипендия в размер на 60 лв., което е характерно единствено за тази форма на обучение“, каза още инж. Таньо Стойчев. \r\nТой уточни, че в едната специалност в паралелката - „Топлотехника“, ще имат възможност да се обучават между 13 и 15 ученици. Тези ученици ще се обучават в направлението топлинна, хладилна, вентилационна и климатична техника. Другата специалност „Топлоенергетика“ е предназначена за придобиването на най-високата квалификация – оператор на енергиен блок. Паралелката ще бъде с минимум 13 души във всяка специалност, като може да достигне до 15 души. „Очакваме, че интересът към тези две специалности ще бъде голям и затова не сме си позволи лукса да разширяваме приема, тъй като е свързан все пак и с осигуряване на работни места и подписването на договори с фирмите потребители, тоест с „Топлофикация София“, коментира инж. Стойчев.", "date": "2018.06.20", "title": "Инж. Таньо Стойчев, ПГТЕ „Хенри Форд“: Разкриваме паралелка за дуално обучение в две специалности „Топлоенергетика“ и „Топлотехника“, съвместно с „Топлофикация София“"}
{"url": "http://www.focus-news.net/news/2018/06/20/2536149/dps-shte-podkrepi-bsp-za-vota-na-nedoverie-kam-kabineta-borisov-3.html", "text": "От вчерашното заседание на Централното оперативно бюро и на ПГ имаме решение - да подкрепим внесения вот на недоверие по темата сигурност, с уточнението, че още не сме се запознали с мотивите. Това каза пред журналисти в Народното събрание зам.-председателят на ПГ на ДПС Йордан Цонев по повод внесения от БСП вот на недоверие към кабинета „Борисов 3“ на тема сигурност, предаде репортер на Агенция „Фокус“. „ДПС предложи тази тема на БСП за януарския вот. Тогава имахме 3 кръга преговори за темата. Те не се съгласиха темата тогава да е провалът в сектор сигурност“, припомни той. „Имахме своите аргументи и времето показа, че сме били прави това да е тема“, изтъкна Цонев. „ДПС има разширено тълкувание на темата сигурност в страната. То отговаря и на нормативните документи“, обясни депутатът. „Участието на националистите във властта подкопава националната сигурност и създава условия в страната да има онова, от което всички се страхуваме на Балканите“, изтъкна Йордан Цонев. „Темата сигурност е актуална, радваме се, че БСП стигнаха до нея 6 месеца по-късно. Макар да не сме водили разговори“, коментира той. „Ще гласуваме против кабинета. От първия ден сме против него и коалицията. Позицията ни е принципна и последователна, и няма да се отметнем от нея“, заяви депутатът от ДПС.\r\nБиляна ИВАНОВА", "date": "2018.06.20", "title": "ДПС ще подкрепи БСП за вота на недоверие към кабинета „Борисов 3“"}
{"url": "http://www.focus-news.net/news/2018/06/20/2536164/kathimerini-nyakoga-makedonskite-demonstratsii-imaha-tsel-a-segai.html", "text": "В авторска статия за електронното издание на гръцкия вестник Kathimerini журналистът Том Елис търси отговор на въпроса каква е целта на демонстрациите за защита на „гръцкия характер на Македония“. Агенция „Фокус“ привежда превод на текста без редакторска намеса. Тереза Герова", "date": "2018.06.20", "title": "Kathimerini: Някога „македонските“ демонстрации имаха цел, а сега?"}
{"url": "http://www.focus-news.net/news/2018/06/20/2536168/ard-v-germaniya-e-predotvratena-biologicheska-ataka.html", "text": "Ръководителят на Федералната криминална служба Холгер Мюнх разкри, че с арестуването на тунизийски бежанец в Кьолн в Германия е предотвратена биологическа атака, предава телевизионният канал ARD.\r\nСъгласно данните, представени от Мюнх, тунизиецът е подготвял нападение с биологическо оръжие – къде и кога, властите все още не са в състояние да уточнят. \r\n„Имал е подходящи инструкции как да извърши нападението, включително от ислямистки организации в интернет. Този човек очевидно е бил ръководен и от тази идея\", коментира Мюнх, като допълни, че засега остава неясно дали тунизиецът е имал съучастници в подготовката на атаката. \r\nЗа първи път в историята на Германия е пресечено планиране на атака с билогическо оръжие, пояснява телевизията. \r\nМиналия вторник полицията обискира жилището на 29-годишен тунизиец, пребиваващ в Кьолн. Заподозреният, идентифициран като Сиеф Аллах Х., бе арестуван, след като в апартамента му бе открит рицин - едно от най-силно отровните вещества в природата. Мъжът е разполагал с достатъчно материал, за да произведе между 250 и 1000 дози рицин. Лицето бе арестувано за нарушаване на Закона за контрол на оръжията. Освен това той е обект на разследване за подготовка за сериозен акт на насилие, който застрашава сигурността на държавата, припомня ARD.Тереза Герова", "date": "2018.06.20", "title": "ARD: В Германия е предотвратена биологическа атака"}
{"url": "http://www.focus-news.net/news/2018/06/20/2536169/plovdiv-77-godishen-konduktor-e-otkaran-v-bolnitsa-sled-kato-e-blasnat-ot-patnik-i-e-padnal-prez-vrata-na-avtobus-ot-gradskiya-transport.html", "text": "Около 12.40 часа вчера на тел. 112 било съобщено за възникнал конфликт между пътник и кондуктор в автобус от градския транспорт в Пловдив. Това съобщиха от ОДМВР-Пловдив. Според информацията, при скарване помежду им по време на движение, 50-годишен мъж блъснал в гърдите 77-годишния служител на транспортната фирма. В този момент автобусът бил спрял на спирка на бул. „Никола Вапцаров“, а загубилият равновесие кондуктор политнал през отворената врата и паднал на земята, удряйки главата си. С линейка пострадалият е транспортиран в болница за оказване на спешна медицинска помощ. 50-годишният пловдивчанин задържан за срок до 24 часа. Случаят е докладван на дежурен районен прокурор, образувано е досъдебно производство по чл. 131, ал.1, т.12 във вр. чл. 129, ал.2 от НК.  Работата по изясняване на причините и обстоятелствата около инцидента продължава разследващ полицай.", "date": "2018.06.20", "title": "Пловдив: 77-годишен кондуктор е откаран в болница, след като е блъснат от пътник и е паднал през врата на автобус от градския транспорт"}
{"url": "http://www.focus-news.net/news/2018/06/20/2536163/veselin-mareshki-volya-nyama-da-podkrepim-vota-na-nedoverie-kam-dneshna-data-no-pri-realni-dovodi-ot-bsp-mozhe-da-go-preosmislim.html", "text": "Ако няма сериозни доводи за вота на недоверие, към днешна дата няма да го подкрепим. Представете си, че изкарат нещо реално, което има смисъл - тогава може да преосмилим решението си. Това каза пред журналисти в Народното събрание зам.-председателят на парламента и лидер на „Воля“ Веселин Марешки по повод внесения от БСП вот на недоверие към кабинета „Борисов 3“ на тема сигурност, предаде репортер на Агенция „Фокус“. „Ще изчакаме дебатите в зала, може БСП да изкарат някакви сериозни тези“, посочи той. „От 3-4 дни колега от БСП казва, че ще изкарат толкова силни неща, че ще ни разплачат. Слушах ги, не можаха да ме разплачат, разсмяха ме с целия цирк, който разиграха“, коментира Марешки. „Не казваме, че сектор сигурност е стабилен и там не може да се търси вот на недоверие, а че БСП не са тези, които имат моралното право да го поставят“, каза още лидерът на „Воля“. \r\nБиляна ИВАНОВА", "date": "2018.06.20", "title": "Веселин Марешки, „Воля“: Няма да подкрепим вота на недоверие към днешна дата, но при реални доводи от БСП може да го преосмислим"}
{"url": "http://www.focus-news.net/news/2018/06/20/2536171/dots-d-r-hristo-hinkov-ntsoza-nivoto-na-finite-prahovi-chastitsi-vav-vazduha-namalyava-prez-poslednite-godini-nyama-osnovanie-za-panika.html", "text": "Имаме намаляване на нивото на фините прахови частици във въздуха през последните години, няма основание за паника. Това каза доц. д-р Христо Хинков, директор на Националния център по обществено здраве и анализи, по време на кръгла маса за вредата от фините прахови частици, провела се в Министерство на здравеопазването, предаде репортер на Агенция „Фокус“. „Задачата на нашия център е да анализираме влиянието на тези фини частици върху човешкия организъм. Мога да кажа, че групите заболявания, които установяваме, че се дължат на повишено ниво на фини прахови частици, са свързани с белодробен рак, проблеми в развитието на плода при бременните, проблеми, свързани с функционирането на дихателната система, проблеми свързани с когницията и вероятно връзка с болестта на Алцхаймер“, допълни той. „Предложението на НЦОЗА са свързани с това да се редуцира нивото на фини прахови частици. Предлагаме регулаторни мерки – строги стандарти за емисиите и съдържанието на вредни вещества в суровините, стандарти в строителството, както и увеличаване на станциите за мониторинг на фини прахови частици“, каза още доц. Хинков. „Предлагаме и втора група структурни промени – поощряване на използване на нови транспортни средства, използване на алтернативни горива, намаляване на процента новите автомобили с дизелови горива, задължително използване филтри и каталитични устройства за превозните средства. На трето място - поведенчески мерки. Много е важно какво е нашето поведение и какви възможности имаме да допринасяме за чистотата на въздуха. Столична община прави нови велоалеи, но няма инфраструктура – те не са свързани помежду си. Трябва да се мисли за това този транспорт да бъде поощряван“, каза още доц. Хинков. \r\nЦветелин ДИМИТРОВ", "date": "2018.06.20", "title": "Доц. д-р Христо Хинков, НЦОЗА: Нивото на фините прахови частици във въздуха намалява през последните години, няма основание за паника"}
{"url": "http://www.focus-news.net/news/2018/06/20/2536173/pregled-na-mezhdunarodnite-novini-do-13-chasa-agentsiya-fokus.html", "text": "Започна заседанието на македонския парламент за ратификацията на договора с Гърция за името.\r\nОпозиционната партия ВМРО-ДПМНЕ изпълни заканите си и не влезе в пленарната зала. На заседанието на присъства и депутатът от управляващото мнозинство Ферид Мухич, който във вторник гласува срещу приемането на проектозакона за ратификацията. \r\nДоговорът за разрешаване на спора за името трябва да бъде ратифициран в рамките на днешното 51-во заседание на Събранието на Република Македония. Депутатите в парламента в Скопие стартираха процедурата за ратифициране на договора с Гърция във вторник. Народните представители в законодателния орган на югозападната ни съседка приеха проектозакона за ратификация на договора с  69 „за“ и 40 „против“. След това дебатът бе пренесен в Комисията по европейските въпроси, председателствана от Артан Груби, депутат от „Демократичен съюз за интеграция“, част от управляващата коалиция.\r\n*** Ръководителят на Федералната криминална служба Холгер Мюнх разкри, че с арестуването на тунизийски бежанец в Кьолн в Германия е предотвратена биологическа атака.\r\nСъгласно данните, представени от Мюнх, тунизиецът е подготвял нападение с биологическо оръжие – къде и кога, властите все още не са в състояние да уточнят. \r\n„Имал е подходящи инструкции как да извърши нападението, включително от ислямистки организации в интернет. Този човек очевидно е бил ръководен и от тази идея\", коментира Мюнх, като допълни, че засега остава неясно дали тунизиецът е имал съучастници в подготовката на атаката. \r\nЗа първи път в историята на Германия е пресечено планиране на атака с билогическо оръжие, пояснява телевизията. \r\nМиналия вторник полицията обискира жилището на 29-годишен тунизиец, пребиваващ в Кьолн. Заподозреният, идентифициран като Сиеф Аллах Х., бе арестуван, след като в апартамента му бе открит рицин - едно от най-силно отровните вещества в природата. Мъжът е разполагал с достатъчно материал, за да произведе между 250 и 1000 дози рицин. Лицето бе арестувано за нарушаване на Закона за контрол на оръжията. Освен това той е обект на разследване за подготовка за сериозен акт на насилие, който застрашава сигурността на държавата, припомня ARD.\r\n*** Президентът на Македония Георги Иванов призова министър-председателя Зоран Заев незабавно да задейства процедура за отстраняването му от висшия държавен пост.\r\nСъотвеното изявление Георги Иванов направи в отговор на – съгласно думите му - всички лъжи и заплахи на министър-председателя в интервю в предаването „Само истината\" на телевизия „Канал 5“. \r\n„Призовавам Заев със същото мнозинство от две трети, което е необходимо за промяна на Конституцията на Република Македония, веднага да започне процедура за определяне на отговорността на президента на Републиката, т.е. импийчмънт. Моята позиция по отношение на споразумението за името е окончателна и остава непроменена, въпреки всички заплахи и натиск“, бе отговорът на Иванов. \r\nВ даденото интервю, обяснявайки усилията за прилагане на договора с Гърция, Заев заяви, че при необходост може да се стигне до процедура за отстраняването на Георги Иванов от власт. Македонският президент отказа да подпише споразумението, постигнато между Атина и Скопие след месеци на интензивни преговори.\r\n*** Държавният глава на Турция Реджеп Тайип Ердоган мобилизира електорат от десетки хиляди сирийци, които ще гласуват за първи път в страната на предстоящите на 24 юни президентски и парламентарни избори.\r\nВ месеците, предшестващи вота, турското правителство позволи десетки хиляди сирийски бежанци да преминат успешно през процедурите за натурализация. Няма никакво съмнение, че в неделя те ще демонстрират своята благодарност. А Ердоган вече се е погрижил за това натурализираните сирийци да гласуват точно в онези части на страната, в които настоящият държавен глава се нуждае от една идея по-голяма подкрепа, за да за гарантира поредния си президентски мандат.\r\n„Той ни даде паспорт и сигурност. Мисля, че всички хора от Сирия ще гласуват за Ердоган\", обяснява Хузейфе, един от хилядите сирийци, получили турско гражданство след бягството от разкъсваната им от война родина.\r\nХузейфе обаче не гледа на ситуацията като на демографско манипулиране на гласуването. Според мнозина обаче има основание да се говори за такова. Десетки хиляди сирийски бежанци получиха турско гражданство и право на глас през последните няколко месеца, в които бяха щедро „заляти“ и с гръмогласната реторика на Ердоган. Затова е разбираемо, че турският президент очаква благодарност в деня на изборите. И накрая малко данни – повече от 50 хил. бежанци в Турция бяха обявени за натурализирани през последните месеци, като 30 хил. от тях могат да упражнят правото си на глас в неделя. \r\nВ сравнение с повече от 50-те милиона избиратели в Турция, тези данни може да изглеждат нищожни, но новите благодарни избиратели са склонни да гласуват точно там, където Ердоган може да ги използва особено добре - в югоизточната част на Турция, от другата страна на границата със Сирия, където са установени повечето бежанци, и където прокюрдската „Демократична партия на народите“ има силни позиции. Ако тя преодолее 10-процентната бариера на изборите, партията на Ердоган почти със сигурност ще загуби мнозинството си в парламента. Ето защо лоялните нови граждани в силно конкурентни избирателни райони може да се окажат от голямо значение.\r\n*** Подкрепените от Обединените арабски емирства проправителствени сили на Йемен са превзели летището на Ходейда, ключова стъпка към установяването на контрол над пристанищния град, предава AFP.\r\nСъответната информация потвърди потвърди командир на операцията. „Летището е напълно прочистено и е под контрол“, увери командирът на коалиционните сили Абдул Салаам ал-Шехи във видео, публикувано от държавната информационна агенция на ОАЕ. \r\nМиналата сряда правителствените сили на Йемен стартираха кампанията за превземането на пристанището на Червено море, контролираното от бунтовниците от 2014 г. насам.\r\n***", "date": "2018.06.20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/20/2536161/vitsepremierat-valeri-simeonov-ne-sam-saglasen-s-prietata-ostavka-na-zam-ministar-dimitrova-tya-e-pozhertvana-ot-ministar-predsedatelya.html", "text": "Не съм съгласен с приетата оставка на зам.-министър Димитрова, тя е пожертвана от премиера. Това каза вицепремиерът Валери Симеонова пред журналисти в Министерски съвет във връзка с подадената оставка на заместник-министъра на труда и социалната политика Росица Димитрова, предаде репортер на Агенция „Фокус“.\r\n„Тук съм за да изразя своето категорично несъгласие като вицепремиер за приeмането на оставката на г-жа Росица Димитрова. Тя е в моя ресор, това не е съгласувано с мен. Категорично заявявам, че тя е един добър професионалист. В държавната администрация се създават много трудно професионалисти, за да бъдат толкова лесно харчени. И то за абсолютно безумни обвинения – че е пътувала с бизнес класа в самолет. Всички тези, които разпространяват тази информация, би било добре да проверят, че когато се наложи да купиш билет в последния момент, обикновено са останали места само в бизнес класа. Лично на мен ми се наложи преди две седмици в частен полет да си купя билет бизнес класа просто защото трябваше да го купя два дни предварително. А къде е спала там, някой сети ли се да попита? В общежитието на посолството. Това за мен е несериозно и смятам, че по този начин държавната администрация ще се обезкръви“, каза Симеонов.\r\nТой обясни, че е говорил с премиера Бойко Борисов и го е уведомил за своето несъгласие. „Настоявам оставката да не бъде подписана и да не се освобождава заместник-министър, който има своя професионален опит, има своята професионална биография и е приет в най-тежкото министерство.  Или може би си мислим, че България изобилства от добри кадри, изграждани с десетилетия. Не може по този начин да бъде пожертван заместник-министър от министър-председателя“, коментира вицепремиерът.\r\nЦветилена СИМЕОНОВА", "date": "2018.06.20", "title": "Вицепремиерът Валери Симеонов: Не съм съгласен с приетата оставка на зам.-министър Димитрова, тя е пожертвана от министър-председателя"}
{"url": "http://www.focus-news.net/news/2018/06/20/2536167/inzh-lyubomir-todorov-shte-bade-sazdadena-sistema-za-po-kachestven-kontrol-i-nevazmozhnost-da-badat-manipulirani-izmervaniyata-ot-godishnite-tehnicheskite-pregledi-na-prevoznite-sredstva.html", "text": "Ще бъде създадена система за по-качествен контрол и невъзможност да бъдат манипулирани измерванията от годишните техническите прегледи на превозните средства. Това каза инж. Любомир Тодоров, началник отдел „Технически прегледи и одобрение на пътни превозни средства“ към Изпълнителна агенция „Автомобилна администрация“, предаде репортер на Агенция „Фокус“. „Пунктовете в сега действащата система имат локални сървъри, които ще бъдат премахнати. Вместо тях ще се създаде директна връзка с електронна система, която създава по-качествен контрол и невъзможност да бъдат манипулирани измерванията на измервателните уреди в техническите прегледи“, допълни той. „Ще бъдат определени екологични групи на автомобилите спрямо техническото състояние и техническите норми на създадения автомобил след преминаване на годишен технически преглед. Ако по време на годишен технически преглед се установи, че автомобилът не може да продължи да се движи, защото е замърсител, се спира от движение или му се дава срок за отстраняване на неизправностите“, каза още инж. Тодоров.\r\nЦветелин ДИМИТРОВ", "date": "2018.06.20", "title": "Инж. Любомир Тодоров: Ще бъде създадена система за по-качествен контрол и невъзможност да бъдат манипулирани измерванията от годишните техническите прегледи на превозните средства"}
{"url": "http://www.focus-news.net/news/2018/06/20/2536174/ministar-temenuzhka-petkova-shte-uchastva-v-ikonomicheski-forum-plovdiv-na-21-yuni.html", "text": "Министърът на енергетиката Теменужка Петкова ще участва в „Икономически форум Пловдив“ на 21 юни. Това съобщиха от пресцентъра на министерството. Събитието се организира от Делфийския икономически форум и Центъра за либерални стратегии. В рамките на форума ще бъдат обсъдени актуални теми от сферата на политиката и бизнеса, както и предизвикателствата, пред които се изправя България, Европа и светът. \r\nМинистър Петкова ще открие енергийния панел „Европейски енергиен съюз“ на 21 юни, четвъртък, от 18.00 часа, в хотел „Империал“ в Пловдив.", "date": "2018.06.20", "title": "Министър Теменужка Петкова ще участва в „Икономически форум Пловдив“ на 21 юни"}
{"url": "http://www.focus-news.net/news/2018/06/20/2536172/rositsa-yordanova-zam-kmet-na-dobrich-shest-obekta-veche-sa-vavedeni-v-eksploatatsiya-sled-prilagane-na-merki-za-energiyna-efektivnost.html", "text": "Шест обекта вече са въведени в експлоатация след прилагане на мерки за енергийна ефективност. Това съобщи зам.-кметът на Добрич с ресор „Икономическо развитие и европейски фондове“ Росица Йорданова, предаде кореспондентът на Радио „Фокус”. В ход са дейностите и по още един проект на Община град Добрич – за прилагане на мерки за енергийна ефективност в многофамилни жилищни сгради, където са одобрени 9 обекта. Въведени в експлоатация са жилищни сгради по улиците „Захари Стоянов“ 1, „Кирил и Методий“ 8 и 18, „Йордан Йовков“ 13, „Любен Каравелов“ 4, „Цар Симеон“ 13. Пред приключване е обектът по ул. „Каменица“ 8. На ул. „Максим Горки“ 2 е открита строителна площадка. \r\nЖулиета НИКОЛОВА", "date": "2018.06.20", "title": "Росица Йорданова, зам.-кмет на Добрич: Шест обекта вече са въведени в експлоатация след прилагане на мерки за енергийна ефективност"}
{"url": "http://www.focus-news.net/news/2018/06/20/2536170/alsat-m-makedoniya-zapochna-zasedanieto-za-ratifikatsiyata-na-dogovora-za-imeto.html", "text": "Започна заседанието на македонския парламент за ратификацията на договора с Гърция за името, предава излъчващият на албански език скопски телевизионен канал „Алсат-М“.\r\nОпозиционната партия ВМРО-ДПМНЕ изпълни заканите си и не влезе в пленарната зала. На заседанието на присъства и депутатът от управляващото мнозинство Ферид Мухич, който във вторник гласува срещу приемането на проектозакона за ратификацията. \r\nДоговорът за разрешаване на спора за името трябва да бъде ратифициран в рамките на днешното 51-во заседание на Събранието на Република Македония. Депутатите в парламента в Скопие стартираха процедурата за ратифициране на договора с Гърция във вторник. Народните представители в законодателния орган на югозападната ни съседка приеха проектозакона за ратификация на договора с  69 „за“ и 40 „против“. След това дебатът бе пренесен в Комисията по европейските въпроси, председателствана от Артан Груби, депутат от „Демократичен съюз за интеграция“, част от управляващата коалиция.Тереза Герова", "date": "2018.06.20", "title": "„Алсат-М“ (Македония): Започна заседанието за ратификацията на договора за името"}
{"url": "http://www.focus-news.net/news/2018/06/20/2536175/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.20", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/06/20/2536176/sport-andi-mari-zagubi-ot-kirios-pri-zavrashtaneto-si-na-korta-v-london.html", "text": "Анди Мъри се завърна на корта в Лондон след 342 дена контузия, но не успя да преодолее Ник Кириос в първия кръг на турнира „Куинс Клъб“. Бившият номер 1 загуби с 6:2, 6:7(4), 5:7 след два часа и 41 минути на корта, като това бе първият му официален мач от миналогодишния Уимбълдън насам. На пресконференцията след двубоя Мъри призна, че обмисля възможността да не участва на Уимбълдън, тъй като не е готов да играе във формат 3 от 5 сета.", "date": "2018.06.20", "title": "Спорт: Анди Мъри загуби от Кириос при завръщането си на корта в Лондон"}
{"url": "http://www.focus-news.net/news/2018/06/20/2536178/razgrad-580-grama-metaamfetamin-sa-otkriti-v-apartament-obitavan-ot-30-godishen-mazh.html", "text": "580 грама метаамфетамин са открити в апартамент, обитаван от 30-годишен мъж. Това съобщиха от ОДМВР-Разград. При извършено претърсване в обитавания от 30-годишния Л.Б. апартамент са намерени и иззети 580 грама суха зелена тревиста маса, която при тестване реагира на метаамфетамин. Мъжът е задържан за срок от 24 часа от 17 часа на 19 юни. По случая се води досъдебно производство по чл.354 А от НК.", "date": "2018.06.20", "title": "Разград: 580 грама метаамфетамин са открити в апартамент, обитаван от 30-годишен мъж"}
{"url": "http://www.focus-news.net/news/2018/06/20/2536179/veliko-tarnovo-denyat-na-muzikata-shte-bade-otbelyazan-s-kontsert-v-grada.html", "text": "На 21 юни, точно в 20:00 часа на Циркова площадка във Велико Търново, The Voice Happy Energy Tour ще събере на голямата сцена Криско, Pavell & Venci Venc’, СкандаУ, Михаела Маринова, DARA, Балет NOVA, DJ Doncho, Ballan, Михаела Филева и TITA. Това съобщиха от пресцентъра на Община Велико Търново. На Международния ден на музиката, който се отбелязва традиционно на 21 юни, те ще зарадват своите почитатели с най-новите си хитове. \r\nВ родния си град ще пее Михаела Филева, която само преди две седмици представи втория си самостоятелен албум „Нова страница“. Тя призна, че винаги се радва да се завърне във Велико Търново, където на 21-ви ще я подкрепят много нейни приятели. \r\nНа сцената на любимото лятно музикално турне чаровната DARA ще изпълни сложните хореографии от новото ѝ видео, което ще бъде представено ден по-рано.", "date": "2018.06.20", "title": "Велико Търново: Денят на музиката ще бъде отбелязан с концерт в града"}
{"url": "http://www.focus-news.net/news/2018/06/20/2536180/iara-veche-shte-mozhe-da-zadarzha-narushiteli.html", "text": "Народните представители приеха окончателни промени в Закона за рибарството и аквакултурите, предаде репортер на Агенция „Фокус“. При установяване на нарушения по закона, Изпълнителната агенция по рибарство и аквакултури ще може да задържа правонарушители, да използва записващи и заснемащи технически средства, както и моторни превозни средства със специален режим на движение. Служителите на ИАРА ще могат да използват физическа сила и помощни средства след предупреждение. \r\nПромените въвеждат забрана за риболов с мрежени уреди във вътрешните водоеми на страната, забрана за тяхната продажба, пренасяне и превозване без валидно разрешително за стопански риболов, както и забрана за продажба, пренасяне и превозване на уреди за електроулов без валидно разрешително за улов с научноизследователски цели. Депутатите решиха глобата за пренасяне или превозване на мрежени риболовни уреди и/или технически устройства за улов с електрически ток да бъде в размер от 2000 до 3000 лева.\r\nБиляна ИВАНОВА", "date": "2018.06.20", "title": "ИАРА вече ще може да задържа нарушители"}
{"url": "http://www.focus-news.net/news/2018/06/20/2536181/afp-liderite-na-nyakolko-darzhavi-ot-es-shte-provedat-mini-sreshta-na-varha-za-migratsiyata.html", "text": "Няколко ключови лидери на държави от Европейския съюз ще проведат мини среща на върха в Брюксел, за да обсъдят проблемите, свързани с миграцията, предава AFP.\r\nДискусията ще се проведе в неделя, 24 юни, броени дни преди юнската среща на върха на ЕС, поясни председателят на Европейската комисия Жан-Клод Юнкер. Източник на агенцията разкри, че в „неформалната работна среща“ ще участват лидерите на Германия, Франция, Италия, Испания, Гърция, Австрия и България. \r\nДруга информация за мини срещата на върха в Брюксел към момента не се съобщава.Тереза Герова", "date": "2018.06.20", "title": "AFP: Лидерите на няколко държави от ЕС ще проведат мини среща на върха за миграцията"}
{"url": "http://www.focus-news.net/news/2018/06/20/2536185/dopalnitelno-400-litsa-shte-zapochnat-rabota-pri-izpalnenie-na-deynosti-za-osiguryavane-na-dostapna-arhitekturna-sreda-i-izgrazhdane-na-zanimalni-po-proekt-krasiva-balgariya.html", "text": "Правителството одобри изменение на Националния план за действие по заетостта за 2018 г. Това съобщиха от правителствената информационна служба.С допълнително финансиране от 2 млн. лева за Проект „Красива България“ се осигурява заетост на 400 лица при изпълнение на строително-монтажни/ремонтни работи на значими общински и държавни обекти. Дейностите по проекта се реализират в рамките на календарната година със средства от Националния план за действие по заетостта и със средства на бенефициентите - общини и областни управители, държавни институции и контролни органи.\r\nС допълнителните средства по проект „Красива България“ ще се реализират около 30 проектни предложения на общини и държавни институции по мерки за подобряване на социалната инфраструктура, подобряване на социалните услуги от резидентен тип, осигуряване на достъпна среда в обществени сгради и изграждане на занимални за деца на родители, работещи в администрация.", "date": "2018.06.20", "title": "Допълнително 400 лица ще започнат работа при изпълнение на дейности за осигуряване на достъпна архитектурна среда и изграждане на занимални по Проект „Красива България“"}
{"url": "http://www.focus-news.net/news/2018/06/20/2536182/pazardzhik-25-zrelostnitsi-ot-profesionalnata-gimnaziya-po-hranitelno-vkusovi-tehnologii-v-peshtera-poluchiha-diplomite-si-ot-kmeta-nikolay-zaychev.html", "text": "25 зрелостници от Професионалната гимназия по хранително-вкусови технологии “Атанас Ченгелев“ в Пещера  получиха днес дипломите си от кмета Николай Зайчев, съобщи за Радио „Фокус“ – Пазарджик Стоян Йовчев, експерт в Общината. Градоначалникът за трети път връчва важния документ, още повече училището вече е общинско, а от скоро Министерски съвет прехвърли и сградата на Община Пещера. Освен това младежите получиха и удостоверения за професионална квалификация. \r\n„Поздравявам ви за това, че завършихте Професионалната гимназия за хранително-вкусови технологии. Надявам се да ви видя отново в Пещера вече като висшисти“, каза Зайчев на абитуриентите. Първенец на класа е Неврие Садулова, а Радослава Стоилова стана носител на специалната награда учредена от семейството на дългогодишната учителка в гимназията Красимира Манчева Щерева. Вече е започнал приемът на ученици за новата учебна година, сподели Славия Златанова, директор на учебното заведение. Тя допълни, че и през тази годината продължава програмата за дуално обучение, по която ученическата практика се извършва в реални условия, а учениците получават възнаграждение за положения труд. Продължава и стипендиантската програма на „Биовет“АД. Приемът в професионалната гимназия тази година е по четири специалности: „Биотехнолог“, „Химик-оператор“, „Ресторантьор“ и „Икономист-информатик“.", "date": "2018.06.20", "title": "Пазарджик: 25 зрелостници от Професионалната гимназия по хранително-вкусови технологии в Пещера получиха дипломите си от кмета Николай Зайчев"}
{"url": "http://www.focus-news.net/news/2018/06/20/2536184/kyustendil-obshtinata-zapochna-naemane-na-personal-za-noviya-tsentar-za-aktivno-vklyuchvane.html", "text": "Община Кюстендил започна наемане на персонал за новия Център за активно включване. Това съобщиха за Радио „Фокус” – Кюстендил от пресцентъра на Община Кюстендил. Подаването на документи ще продължи до 10 юли. Дейността е в изпълнение на проект „Равни възможности”, процедура за директно предоставяне на безвъзмездна финансова помощ по Оперативна програма „Развитие на човешките ресурси”.  За работа в центъра ще бъдат наети по двама социални работници и професионални консултанти, както и един психолог. В социалния център ще се предоставят услуги за подобряване качеството на живот на хора от уязвимите групи. Мерките ще са насочени към подобряване на достъпа до интегрирани услуги за мотивиране и насърчаване за участие на пазара на труда на лица, полагащи грижи за зависими членове на семейството, включително и подкрепа за намиране на работа на безработни, неактивни лица и хора с трайни увреждания в трудоспособна възраст с оглед преодоляване на социалната им изолация и пълноценното им интегриране в обществото.\r\nВенцеслав ИЛЧЕВ", "date": "2018.06.20", "title": "Кюстендил: Общината започна наемане на персонал за новия Център за активно включване"}
{"url": "http://www.focus-news.net/news/2018/06/20/2536177/hashim-tachi-za-dialoga-belgrad-prishtina-vreme-e-da-dogovor-s-koyto-da-se-prekrati-edna-tragichna-epoha-mezhdu-kosovo-i-sarbiya.html", "text": "В навечерието на възобновяването на диалога на високо равнище между Белград и Прищина, президентът на Косово Хашим Тачи изрази увереност, че започва финалният рунд на преговорите, който ще завърши с договор за прекратяване на „трагична епоха“ в двустранните отношения между двете държави, предава Радио „Свободна Европа“ в македонската си редакция.\r\nВ рамките на пресконференция в косовската столица, Тачи подчерта, че от нормализацията на двустранните отношения между Белград и Прищина са заинтересовани както САЩ, така и ЕС, от които президентът на най-младата държава на Балканите увери, че е получил подкрепа. \r\n„Време е тези преговори, които по един или друг начин продължават, да доведат до подписване на исторически договор, с който да се сложи точка на една трагична епоха в отношенията между двете държави“, подчерта Тачи пред журналисти в Прищина.\r\nВече бе потвърдено, че диалогът Белград-Прищина ще бъде възобновен в неделя, 24 юни, със среща между Хашим Тачи и Александър Вучич в Брюксел.Тереза Герова", "date": "2018.06.20", "title": "Хашим Тачи за диалога Белград-Прищина: Време е да договор, с който да се прекрати една трагична епоха между Косово и Сърбия"}
{"url": "http://www.focus-news.net/news/2018/06/20/2536183/vitsepremierat-valeri-simeonov-na-maykite-ne-im-e-rabota-da-gledat-koy-s-kakav-bilet-patuva.html", "text": "На майките не им е работа да гледат кой с какъв билет пътува.Това каза вицепремиерът Валери Симеонова пред журналисти в Министерски съвет във връзка с подадената оставка на заместник-министъра на труда и социалната политика Росица Димитрова, предаде репортер на Агенция „Фокус“. Симеонов обясни, че зам.-министър Димитрова е пътувала в първа класа, не за да се наслаждава на лукса, а защото така са се стекли обстоятелствата и е нямало други билети. По думите му чисто административни проблеми са довели до закупуването на билетите в последния момент. „Не можеше да не отиде - на такова ниво трябва да се отиде“, добави вицепремиерът. „Не може България да не бъде представена. В края на краищата това е в синхрон с общата политика на правителството, в интерес на хората с уврежданията“, каза още той.\r\nЦветилена СИМЕОНОВА", "date": "2018.06.20", "title": "Вицепремиерът Валери Симеонов: На майките не им е работа да гледат кой с какъв билет пътува"}
{"url": "http://www.focus-news.net/news/2018/06/20/2536187/sotsialnata-pensiya-za-starost-stava-12558-lv-ot-1-yuli.html", "text": "Социалната пенсия за старост ще се увеличи от 120,98 лв. на 125,58 лв. от 1 юли. Това предвижда приетото от Министерския съвет Постановление за определяне на нов размер на този вид пенсия. Това съобщиха от правителствената информационна служба.\r\nПромяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост.", "date": "2018.06.20", "title": "Социалната пенсия за старост става 125,58 лв. от 1 юли"}
{"url": "http://www.focus-news.net/news/2018/06/20/2536191/ribolov-s-vzrivni-veshtestva-shte-se-nakazva-s-do-1-godina-lishavane-ot-svoboda-i-globa-ot-10-15-hil-leva.html", "text": "Народните представители приеха окончателни промени в Закона за рибарството и аквакултурите, предаде репортер на Агенция „Фокус“. Те решиха лице, което лови риба чрез взривни вещества да се наказва с „лишаване от свобода“ до 1 година и глоба от 10-15 хил. лева или с пробация. За улов на забранен вид риба, с електрически ток без разрешително или в забранени места наказанието ще бъде „лишаване от свобода“ до 6 месеца и глоба от 5 до 10 хил. лева, или с пробация. За всички изброени престъпления наказанието ще бъде от 1 до 3 години „лишаване от свобода“ и глоба от 15 до 20 хил. лева, когато са извършени от две или повече лица, в съучастие със служител на ИАРА или предметът е в голям размер. Уловената риба и средствата, с които е извършено престъплението, се отнемат в полза на държавата.\r\nБиляна ИВАНОВА", "date": "2018.06.20", "title": "Риболов с взривни вещества ще се наказва с до 1 година „лишаване от свобода“ и глоба от 10-15 хил. лева"}
{"url": "http://www.focus-news.net/news/2018/06/20/2536193/veliko-tarnovo-s-31-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 31 см се е повишило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 268 см, а температурата на водата 25.7 градуса. Днес ще е предимно слънчево, след обяд по поречието на Дунав с временни увеличения на облачността. Максималните температури ще са между 28° и 33°.", "date": "2018.06.20", "title": "Велико Търново: С 31 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/20/2536188/ruska-boyadzhieva-zam-kmet-na-burgas-proektat-momentni-snimki-ot-granitsite-e-razlichen.html", "text": "Проектът „Моментни снимки от границите“ е различен. Това каза на пресконференция по повод стартирането на проекта и Световния ден на бежанците Руска Бояджиева, зам.-кмет на Бургас с ресор европейски политики и околна среда, предаде репортер на Радио „Фокус“ – Бургас.\r\n„Проектът е различен от гледна точка на това, че може би за първи път се опитваме да се намесим като град в партньорство с изследователски институти и граждански сектор в една тема, която обаче ни е до болка позната и на Бургас, и на България като граничен партньор по отношение на европейската общност“, каза още Бояджиева., като предстои дискусия по въпроса дали трябва и дали е нормално да се формират стереотипи за миграцията, такава, каквато тя съществува в Европейския съюз и в глобален мащаб сега.\r\n„Това, на което ставаме свидетели през последните години и най-вече Бургас са едни големи групи от хора- съвременни номади, които пътуват от пограничните райони на Европейската общност към нейното централно ядро. Реално това, което се формира в различни точки на света по повод геополитическата обстановка е изключително негативно отношение към мигранта и миграцията като процес. Защото първата връзка, която се прави е сигурност и борба с тероризма“, добави Бояджиева.\r\nОбщина Бургас даде началото на проект „Моментни снимки от границите“ днес във връзка със Световния ден на бежанците. Общината участва в този проект съвместно с още 30 европейски партньора. Проектът е тригодишен и е съфинансиран от Европейския съюз. Дейностите по него ще обхванат всички европейски страни.\r\n„Той се базира на 3 стълба: кампании, осведоменост, подкрепа и работа в обща мрежа. Първият етап ще бъде реализиран чрез семинари и дискусии с Европейската Комисия; вторият чрез комуникационна кампания „Без повече тухли в стената“ и организиране на културни събития.  Третият  ще бъде създаването на официална мрежа „Гранични градове“. Ще бъде проведен и конкурс за документални филми за миграционните теми“, каза на пресконференцията Весна Балтина, старши експерт към Община Бургас. На събитието стана ясно, че днес на няколко точки в града ще бъде представена художествена интерпретация по темата. Първата ще е от 17.00 часа на площад „Тройката“, а следващите са от 18.00 часа на Компасът на Бургас, от 19.00 часа на пл. “Атанас Сиреков“ и от 20.00 часа на терасата на Културен център „Морско казино“.", "date": "2018.06.20", "title": "Руска Бояджиева, зам.-кмет на  Бургас: Проектът „Моментни снимки от границите“ е различен"}
{"url": "http://www.focus-news.net/news/2018/06/20/2536194/blizo-1-mln-zhivotni-shte-badat-vaksinirani-sreshtu-bolestta-sin-ezik.html", "text": "Правителството одобри изменения и допълнения на Националната програма за профилактика, надзор, контрол и ликвидиране на болестите по животните и зоонозите за периода 2016 - 2018 г. Промените са свързани с поддържането на постоянно действаща система за профилактика и контрол срещу заразните болести, бърза диагностика и ефективна борба при възникване на огнища на заболявания с цел ограничаването и ликвидирането им. Това съобщиха от правителствената информационна служба.\r\nПрез 2017 г. срещу болестта син език са ваксинирани 610 000 едри преживни животни, а през 2018 г. освен тях ще бъдат реваксинирани и 300 000 телета. Така общият брой на ваксинираните животни ще достигне близо 1 млн.\r\nПредлага се също така взетите млечни проби да бъдат изследвани, освен за бруцелоза и за ензоотична левкоза по говедата.", "date": "2018.06.20", "title": "Близо 1 млн. животни ще бъдат ваксинирани срещу болестта син език"}
{"url": "http://www.focus-news.net/news/2018/06/20/2536186/alsat-m-makedoniya-obstanovkata-pred-makedonskiya-parlament-e-spokoyna-zasedanieto-za-ratifikatsiyata-na-dogovora-za-imeto-prodalzhava.html", "text": "Заседанието на Събранието в Скопие за ратификацията на договора за името не е съпътствано от протести, предава предава излъчващият на албански език скопски телевизионен канал „Алсат-М“. \r\nСитуацията остава спокойна, а пред сградата на парламента отново се наблюдава засилено полицейско присъствие.\r\nВъв вторник разгорещените дебати в парламента за спораузмението с Гърция преминаха на фона на демонстрации пред сградата на законодателната власт в Скопие. Около стотина граждани на югозападната ни съседка изразиха недоволството си от договора за името. Те призоваха председателя на опозиционната ВМРО-ДПМНЕ Християн Мицковски да излезе от сградата и да се присъедини към демонстрацията.  По-късно към седалището на партията бе организирано шествие. Протестът все пак приключи мирно и без инциденти.\r\nСпоразумението за спора за името бе подписано в неделя от външните министри на Македония и Гърция Никола Димитров и Никос Коцияс. Церемонията се състоя на гръцкия бряг на езерото.Тереза Герова", "date": "2018.06.20", "title": "„Алсат-М“ (Македония): Обстановката пред македонския парламент е спокойна, заседанието за ратификацията на договора за името продължава"}
{"url": "http://www.focus-news.net/news/2018/06/20/2536195/predsedatelyat-na-pg-na-gerb-tsvetan-tsvetanov-se-sreshtna-s-predstaviteli-na-svetovniya-evreyski-kongres.html", "text": "Председателят на ПГ на ГЕРБ и зам.-председател на партията се срещна с директора по сигурността на Световния еврейски конгрес Омри Сегелман, директора на офиса на организацията за Централна и Източна Европа Ернест Херцог, главния съветник към Световния еврейски конгрес Ячек Кастеланиец, председателя на ОЕБ \"Шалом\" д-р Александър Оскар и директора по сигурността на ОЕБ \"Шалом\" Иван Панчев. Това съобщиха от пресцентъра на ПП ГЕРБ. \r\nПо време на срещата бяха обсъдени двустранните отношения, като Сегелман отбеляза, че отличната комуникация и връзка между българското правителство и общество и еврейската общност, Държавата Израел и еврейските организации се дължи на общите ценности и цели за мир и сигурност в региона и в глобален мащаб.\r\nОтбелязан бе успеха на посещението на българската правителствена делегация в Израел и допълнителното задълбочаване на отличните взаимоотношения, за което тя ще допринесе. \r\nЦветанов и Сегелман се обединиха около мнението, че борбата срещу популизма и речта на омразата са ключови за превенцията на радикализацията и целенасоченото изкуствено противопоставяне между различни групи и общности, които в България са в традиционно добри отношения и служат за пример за етническа толерантност.", "date": "2018.06.20", "title": "Председателят на ПГ на ГЕРБ Цветан Цветанов се срещна с представители на Световния еврейски конгрес"}
{"url": "http://www.focus-news.net/news/2018/06/20/2536196/pazardzhik-obshtinata-e-osadena-da-zaplati-5-000-leva-obezshtetenie-po-delo-svarzano-s-abadzhievata-kashta.html", "text": "Със свое решение Върховният административен съд потвърждава решение на Административен съд-Пловдив, с което Община Пазарджик е осъдена да заплати 5 000 лева главница, плюс лихва и разноски по дело, свързано с Абаджиевата къща, съобщи за Радио „Фокус“ – Пазарджик адвокат Валентин Табаков. Той обясни, че става дума за отменено решение на Общинския съвет в Пазарджик, с което се променя начина на приватизация и извършване на продажба на Абаджиевата къща. Решението е взето през 2013 година и впоследствие е отменено. „Това решение е в противоречие с признати приватизационни права на двама от адвокатите, които са наематели в къщата. Отменянето му дава възможност да се търси обезщетение за нарушаването на тези права, което е присъдено с решение на съда. ВАС констатира, че се нарушава закона и то не само от общинските съветници, тъй като това е третата продажба, инициирана от Община Пазарджик на парцела, в който се намира Абаджиевата къща, която е паметник на културата“, обясни Табаков. Той каза също, че намерението за продажба не среща законова опора, а санкциите на съдебните органи.\r\nВаня НИКОЛОВА", "date": "2018.06.20", "title": "Пазарджик: Общината е осъдена да заплати 5 000 лева обезщетение по дело, свързано с Абаджиевата къща"}
{"url": "http://www.focus-news.net/news/2018/06/20/2536190/makfaks-makedoniya-vmro-dpmne-shte-tarsi-mnenieto-na-venetsianskata-komisiya-za-dogovora-za-imeto.html", "text": "ВМРО-ДПМНЕ поиска мнението на Венецианската комисия за договора, който Македония и Гърция постигнаха за името, предава информационната агенция „Макфакс“. \r\nДепутатът от опозиционната партия Драган Данев припомни, че според ВМРО-ДПМНЕ при подписването на договора са нарушени законите на Македония.  „Ако това споразумение е толкова добро за Република Македония, защо правителството не проведе дебат? Това е произвол и злоупотреба с власт. Това е третият случай на грубо пренебрегване на процедурите. Първият бе при избирането на Талат Джафери за председател на парламента, след това при Закона за употребата на езиците, а сега и споразумението с Гърция. Защо договорът с България бе разгледан от Комисията по външни работи, а този с Гърция от Комисията по европейските въпроси?“, бе въпросът, отправен от Данев.\r\n„Правителството на Зоран Заев не иска да чуе критиките на обществеността. Защо да приемем споразумение, което променя Конституцията и унищожава идентичността, защо да приемем един съвременен геноцид - Заев избягва да отговори на тези въпроси\", категоричен бе депутатът от опозицията. Тереза Герова", "date": "2018.06.20", "title": "„Макфакс“ (Македония): ВМРО-ДПМНЕ ще търси мнението на Венецианската комисия за договора за името"}
{"url": "http://www.focus-news.net/news/2018/06/20/2536198/russkie-afini-v-britanskoto-kralsko-semeystvo-predstoi-parva-ednopolova-svatba.html", "text": "В британското кралско семейство предстои първа еднополова сватба между братовчеда на кралица Елизабет II и неговия партньор, предава гръцкият рускоезичен информационен портал „Русские Афини“, като се позовава на публукация във вестник . \r\n„Това лято двамата мъже ще сключат брак в забележителното имение Маунтбатън в Девън. Това ще бъде първата еднополова сватба в голямото кралско семейство“, се казва в статията, от която става ясно, че щастливите младоженци са в средата на 50-те си години. \r\nОтбелязва се, че сватбената церемония ще бъде скромна, а на нея няма да присъстват представители на кралското семейство. Тереза Герова", "date": "2018.06.20", "title": "„Русские Афини“: В британското кралско семейство предстои първа еднополова сватба"}
{"url": "http://www.focus-news.net/news/2018/06/20/2536201/otbelyazvame-svetovniya-den-na-bezhanetsa.html", "text": "Отбелязваме Световния ден на бежанеца. Това съобщиха от пресцентъра на БЧК. Световният ден на бежанеца е отбелязан за първи път през 2001 г. с резолюция на Общото събрание на ООН по повод 50-годишнината от подписването през 1951 г. на Женевската конвенция за бежанците, влязла в сила през 1954 г. Датата 20 юни съвпада с влизането в сила през 1974 г. на бежанската конвенция на Африка, приета от Организацията за африканско единство.\r\nНа днешния ден почитаме силата и издръжливостта на повече от 68 милиона души по света, прокудени от домовете си поради военни конфликти, природни бедствия, икономически кризи. Преместването на такава огромна група хора е безпрецедентно от Втората световна война насам, сочат данните в доклада „Глобални тенденции“ на Агенцията на ООН за бежанците (ВКБООН), според който на всеки три секунди един човек е принуден да напусне родното си място.\r\nНикой не избира доброволно да бъде бежанец. Българският Червен кръст е съпричастен към съдбата на тези хора. Съвместно с Държавната агенция за бежанците, БЧК работи в тясно сътрудничество с представителството на ВКБООН у нас за усъвършенстване на законодателството, практиката и административния капацитет за посрещане на предизвикателствата, свързани със закрилата на бежанците. Само за 2017 г. Бежанско-мигрантската служба към БЧК е подпомогнала 4 370 души от Сирия, Афганистан, Ирак, Пакистан, Иран, без гражданство, търсещи и получили закрила в 7-те центъра на ДАБ при МС и живеещи на външни адреси. Предоставена е хуманитарна помощ от храни, лекарства, хигиенни материали, дрехи, обувки, учебни пособия и др., проведени са социални консултации, информационни сесии, курсове по български език, оказано е съдействие за медицинска помощ, социално подпомагане, намиране на работа, жилищно настаняване и др. \r\nИ тази година по повод Световния ден на бежанеца Бежанско-мигрантската служба към БЧК предостави на настанените в териториалните поделения на ДАБ при МС в София, в кв. „Овча купел“, „Враждебна“ и „Военна рампа“ хигиенни пакети за жени, мъже, младежи и девойки.\r\nАгенция „Фокус“ публикува без редакторска намеса изпратена от БЧК позиция на европейските национални дружества на Червения кръст по повод Световния ден на бежанеца:\r\n„Всеки изминал ден Агенцията за бежанците на ООН (UNHCR) проследява броя на хората, удавили се в морето в опит да достигнат до Европейската брегова линия. Тези картини държат будно нашето съзнание, но понякога гибелта се посреща с безразличие.\r\nМеждународният Червен кръст и Червеният полумесец работят с уязвими хора в целия свят. Независимо дали са жертви на природни бедствия, на войни, деца с увреждания, възрастни хора или семейства, които не могат да си позволят дрехи и храна, ние сме тук, за да ги посрещнем, защитаваме, да се грижим за тях и да ги подкрепяме.\r\nВ съответствие с нормативната база и с нашите принципи и ценности ние не осъждаме подбудите на тези хора или националните миграционни политики, ние не сме тук, за да насърчаваме или да възпираме миграцията; ние нямаме никаква политическа роля, нашата мисия е хуманитарна.\r\nХората, които са прогонени от родните си страни, са уязвими. Каквито и да са причините да напуснат домовете си, те са далеч от семействата, уморени, изплашени. Тук те не са очаквани, те са изолирани. \r\n„Трябва ли да ги приемем?“, „Можем ли да ги приемем?“, „Как да ги приемем?“. Във всички страни тези въпроси понякога са обострени заради дебатите, когато лице в лице се срещат емоции и идеология. \r\nВ Деня на бежанците предлагаме някои идеи за справяне с този комплексен проблем, с помощта на които се надяваме дискусиите да се успокоят и обществото да се сплоти. \r\nДържавите следва да изработят миграционните си политики според своите ресурси и според социалния си капацитет да приемат и интегрират. За да се вземе такова решение, те трябва да имат предвид състоянието, в което е светът, икономическите кризи, контекста на конфликтите, както и климатичните промени, които представляват често срещани причини за миграция.\r\nДемократичните държави могат да регулират присъствието на мигранти на тяхната територия, могат да ги прогонят или депортират, ако сметнат тяхната ситуация за незаконна. Но това трябва да се случи в съответствие с международното и националното право, които защитават достойнството и правата на хората, особено правото на хората да живеят със семействата си, без заклеймяване и ксенофобия.\r\nКаквато и да е ситуацията и административното бъдеще на хората, ние имаме дълг да посрещаме всяко човешко същество и да опазим неговото достойнство. Това се осъществява с определени действия, които осигуряват:\r\n-\tЕфективен достъп до молба за убежище, като се отделя време за разглеждането на по-сложните ситуации;\r\n-\tУважаване на правото за семейно единство, особено за непридружени непълнолетни;\r\n-\tХуманитарна помощ и достъп до основни грижи и психосоциални услуги;\r\n-\tДостъп до жилище, съобразен с правата и достойнствата и неприбягването до задържане на хора, особено на деца, което може да предизвика истинска травма.\r\nЕдна ефективна програма за интеграция трябва да включва безусловно приемане и справедливи административни решения. Тази ефективиност е базирана на добрия баланс между права и задължения. Правото на човек да се обучава, да работи, да бъде със семейството си, да получи прилично жилище, да има достъп до медико-социална помощ, задължението да изучава официалния език на съответната държава и да спазва законите и общите социални норми.\r\nЗа да се постигне успешна интеграция, следва да се мобилизира цялото общество. Публичните органи, служителите в социалната сфера и доброволците имат огромна роля, но всеки гражданин също трябва да участва. Духът на солидарността е единственият, който може да намали страховете, да изгради доверие, да подсили взаимното разбиране, да сближи гледните точки и да се възползва от икономическия и социалния принос на тези хора, чиито различия не ни застрашават, а по-скоро ни обогатяват.\r\nНакрая, трябва да осъзнаем, че миграцията е устойчив и глобален феномен, а не временна и европейска криза. Европа следва да играе основна роля в координирането на миграционните политики, но на световно равнище трябва да демонстрираме социална креативност и да работим отново и отново за зачитането на човешкото достойнство, на международното право, както и срещу причините за принудителната миграция, т.е. бедността, неравенството, унищожаването на околната среда и всички видове насилие. \r\nДнес, на Световния ден на бежанците, ние, европейските национални дружества на Червения кръст, призоваваме за осъзнаване и адекватна реформа за постигане на устойчивост и отговорна миграционна политика“.", "date": "2018.06.20", "title": "Отбелязваме Световния ден на бежанеца"}
{"url": "http://www.focus-news.net/news/2018/06/20/2536199/godishniyat-doklad-za-sastoyanieto-i-razvitieto-na-nauchnite-izsledvaniya-otchita-po-golyamo-uchastie-na-balgariya-v-ramkovata-programa-horizont-2020.html", "text": "Министерският съвет прие годишен доклад за състоянието и развитието на научните изследвания в научните организации и висшите училища в страната за периода 2016-2017 г. Докладът съдържа анализ на състоянието на научните изследвания и на международното научно сътрудничество в съответствие с Националната стратегия за развитие на научните изследвания в Република България (2017-2030), както и програма за следващата година, включваща целите и мерките за осъществяването им в съответствие с Националната стратегия. Това съобщиха от правителствената информационна служба. \r\nАнализът в доклада показва, че сред учените в България е постигнато приблизително равенство на половете, като жените са 53%, а мъжете - 47% от общия брой изследователи в държавния сектор и в сектор „Висше образование“, като в това отношение страната ни е сред водещите държави в ЕС. През 2017 г., съгласно направено изследване на ЕК, България постига повишение на дела на защитилите образователна и научна степен доктор и на дела на научните публикации на един милион от населението на страната. Чрез увеличението на тези индикатори е постигнат и ръст на иновационния индекс на страната. България е и сред водещите страни в ЕС и по отношение на дела на публикациите на отворен достъп спрямо общия брой научни публикации.\r\nВ доклада е представена информация за активността на българските висши училища и научни организации, участващи в 365 проекти на Рамковата програма на ЕС за научни изследвания и иновации „Хоризонт 2020“, с бюджет от 57,6 млн. евро. Участието на България в Рамковата програма се увеличава, като само през последната година са привлечени толкова средства, колкото през първите три взети заедно.\r\nРазвитието на науката в България в настоящия период е свързано с консолидирането на капацитет и концентрация на ресурси за решаване на значими обществени предизвикателства. Основен елемент на ефективното и ефикасно изпълнение на политиката за научни изследвания е обвързването й с постигнатите научни резултати. Стратегическа цел за развитие на научния потенциал в България е превръщането на науката в основен фактор за развитието на икономика, базирана на знанието и иновационните дейности, изграждане на конкурентоспособна национална научна инфраструктура като елемент от Европейското изследователско пространство, модернизация на научните организации и повишаване статута на учения в обществото.\r\nРазвитието на научните изследвания в България е свързано и с прилагането на основни политики и тенденции на Европейския съюз. Тези политики са определени от Лисабонската стратегия и приетата нова стратегия „Европа 2020” и са насочени както към интензивно финансиране на изследователски дейности и изграждане на нови научноизследователски инфраструктури, така и към създаване на мрежи от национални и съвместни изследователски програми. Насочени са още към засилване на сътрудничеството на Европа с трети страни, включването им в общи изследователски проекти и мрежи, участие при изграждането на регионално значими научни инфраструктури и поощряване на трансфера на знания и опит.", "date": "2018.06.20", "title": "Годишният доклад за състоянието и развитието на научните изследвания отчита по-голямо участие на България в рамковата програма „Хоризонт 2020“"}
{"url": "http://www.focus-news.net/news/2018/06/20/2536203/prezidentat-rumen-radev-udostoi-s-prezidentski-plaket-sv-sv-kiril-i-metodiy-balgarskoto-uchilishte-hristo-botev-v-bratislava.html", "text": "Президентът Румен Радев удостои Българското средно образователно училище „Христо Ботев“ в Братислава с плакет „Св. св. Кирил и Методий“ на президента. Това съобщиха от прессекретариата на държавния глава. По време на официалното си посещение в Словашката република Румен Радев посети учебното заведение, което е едно от най-престижните в Братислава. \r\nПлакетът „Св. св. Кирил и Методий“ беше връчен по повод 70-годишнината от създаването на училището, както и за принос при отстояването на българската образователна и културна традиция. „Това отличие е израз на признателност на българската държава за вашите усилия, за това, че за поколения наред това прекрасно училище е стожер на българщината и българския дух и традиции“, заяви президентът Румен Радев по време на тържество с изпълнения на възпитаници на учебното заведение, на което присъстваха учители и родители. \r\nДържавният глава отбеляза впечатляващата историята на училището, което преди 70 години отваря врати само с няколко деца от цяла Словакия, а днес е с 12-класно обучение. Още по-впечатляващо е, че тук учат и български, и словашки деца, а това е най-голямото приятелство, което може да съществува между нашите два народа, допълни президентът. Румен Радев благодари на училищното ръководство и учителите за духовната им сила, а към учениците се обърна с думите: „На вас, скъпи деца, ви желая успех по най-светлия път – пътят на знанието и науката“. Румен Радев изрази признателност и към Словашката република, която подпомага дейността на учебното заведение, което издава както българска, така и словашка диплома за завършване. \r\nДиректорът на училището Даниела Дойнова връчи на президента почетния плакет на БСОУ „Христо Ботев“. \r\nС посещението в българското училище в Братислава приключи официалната визита на Румен Радев в Словашката република.", "date": "2018.06.20", "title": "Президентът Румен Радев удостои с президентски плакет „Св. св. Кирил и Методий“ българското училище „Христо Ботев“ в Братислава"}
{"url": "http://www.focus-news.net/news/2018/06/20/2536204/memorandum-za-satrudnichestvo-mezhdu-grupite-za-priyatelstvo-v-parlamentite-na-balgariya-i-armeniya-beshe-podpisan-v-narodnoto-sabranie.html", "text": "Меморандум за сътрудничество между групите за приятелство в парламентите на България и Армения беше подписан в Народното събрание. Парламентарна делегация, водена от председателя на Групата за приятелство Армения – България в Националното събрание на Армения Джема Багдасарян, е на посещение в България по покана на председателя на Групата за приятелство България – Армения Николай Тишев. Това съобщиха от пресцентъра на Народното събрание.\r\nВ документа представителите на групите за приятелство в двете законодателни институции подчертават важността на по-нататъшното развитие на традиционните приятелски отношения между народите на България и Армения и на задълбочаването на интерпарламентарното сътрудничество, насочено към разширяване на двустранните връзки в политическата, търговско-икономическата, социалната, хуманитарната и други сфери. \r\nС меморандума народните представители от групите за приятелство се ангажират периодично да обменят информация за текущата законодателна дейност на парламентите на двете страни, да развиват интерпарламентарното сътрудничество между България и Армения като създават основа за по-нататъшно задълбочаване на отношенията в политическата, социално-икономическата, културната и други области от взаимен интерес. \r\nПо-рано арменската делегация разговаря със заместник-председателя на Народното събрание Емил Христов. Той подчерта, че България и Армения развиват активен политически диалог в дух на приятелство и добронамереност. Подписването на меморандум за сътрудничество между групите за приятелство е красноречив израз за волята на парламентаристите от нашите страни за по-тясно и резултатно сътрудничество между законодателните институции, отбеляза Емил Христов. Заместник-председателят на Народното събрание заяви, че това е стъпка към по-нататъшно задълбочаване и развитие на двустранните връзки в редица сфери. \r\nПредседателят на Групата за приятелство България - Армения в Народното събрание Николай Тишев отбеляза добрите отношения и активния политически диалог между двете страни и изрази надежда те да продължат да се развиват и на парламентарно ниво, и на ниво изпълнителна власт. Има неизползван потенциал в икономическата област, трябва да работим за увеличаване на търговския стокообмен, заяви той. Николай Тишев подчерта, че България подкрепя своевременното ратифициране и последователно изпълнение на новото Споразумение за всеобхватно и разширено партньорство на ЕС с Армения. \r\nПредседателят на Групата за приятелство Армения – България в Националното събрание на Армения Джема Багдасарян подчерта, че меморандумът между парламентаристите на двете страни е израз на техния стремеж за укрепване и разширяване на парламентарното сътрудничество. Тя изрази благодарност за ратифицирането от Народното събрание на Споразумението за всеобхватно и засилено партньорство между Европейския съюз и Европейската общност за атомна енергия и техните държави членки и Република Армения.", "date": "2018.06.20", "title": "Меморандум за сътрудничество между групите за приятелство в парламентите на България и Армения беше подписан в Народното събрание"}
{"url": "http://www.focus-news.net/news/2018/06/20/2536200/zoran-zaev-uveri-deputatite-v-makedonskiya-parlament-s-dogovora-zashtitavame-identichnostta-za-vekove.html", "text": "На заседанието за договора за името министър-председателят на югозападната ни съседка Зоран Заев призова депутатите в парламента да гласуват за ратификация на споразумението, като увери, че с него идентичността на македонците ще бъде защитена за векове, съобщава скопското електронно издание „НОВА“, като допълва, че Заев не е пропуснал да припомни, че окончателното решение за бъдещето на договора за името е на гражданите.\r\nПодписахме споразумение, което бележи началото на края на несигурността и травматичния период; споразумение, с което постигнахме достойно решение и за двете страни. Имаме договор с ясно признаване на македонския език и идентичност. Защитихме идентичността за векове“, увери македонският премиев.\r\nВ речта си Заев също така призова депутатите и гражданите „да съборят стените на ксенофобията и изолацията и да дадат шанса за договора\". С договора, твърди Заев, Македония не само получава нов стратегически партньор в лицето на Гърция, но и сбъдва вековните мечти на „нашите предци да бъдем признати от целия свят като македонски народ, който говори македонски език“. \r\nЗаев призова за обединение в интерес на общото бъдеще на страната. „Нека заедно да напишем бъдещите страници, да поведем гражданите към просперираща Македония по примера на най-развите европейски страни… Имаме още един приятел и стратегически партньор, гарантираме стабилността и сигурността на Македония, отваряме пътя към ЕС и НАТО“, увери Заев.Тереза Герова", "date": "2018.06.20", "title": "Зоран Заев увери депутатите в македонския парламент: С договора защитаваме идентичността за векове"}
{"url": "http://www.focus-news.net/news/2018/06/20/2536206/razgrad-okrazhnata-prokuratura-rakovodi-dosadebno-proizvodstvo-za-umishleno-ubiystvo-kray-grad-kubrat.html", "text": "Окръжната прокуратура в Разград ръководи досъдебно производство за умишлено убийство на млада жена в гора край град Кубрат. Това съобщиха от Апелативна прокуратура – Варна. Производството се води по член 116, ал. 1, т. 4 от Наказателния кодекс.\r\nНа 19 юни тази година, около 14.00 часа в ОДМВР в Разград бил получен сигнал за намерено тяло на млада жена. При извършения оглед на местопроизшествието се установило, че това е трупът на 38-годишната С. Хр., по който са открити следи от насилие, причинени от удари с метален предмет в главата. Наблизо разследващите открили и тялото на 42-годишния О. Х. Той бил намерен обесен на дърво. \r\nМъжът и жената са от село Брестовене. Живеели на семейни начала. По предварителна информация се смята, че двамата са отишли в гората, за да събират липов цвят. \r\nПродължават действия по разследването на умишленото убийство с предположения за последвало самоубийство.", "date": "2018.06.20", "title": "Разград: Окръжната прокуратура ръководи досъдебно производство за умишлено убийство край град Кубрат"}
{"url": "http://www.focus-news.net/news/2018/06/20/2536189/tsvetan-tsvetanov-gerb-bsp-pokazvat-ustoychivost-v-povedenieto-si-iskaha-vot-na-nedoverie-predi-predsedatelstvoto-sega-iskat-sled-nego.html", "text": "БСП показват устойчивост в поведението си – искаха вот на недоверие преди председателството, сега искат след него. Това каза председателят на ПГ на ГЕРБ Цветан Цветанов пред журналисти във връзка с внесения от БСП вот на недоверие срещу правителството на Бойко Борисов на тема „Сигурност“, предаде репортер на Агенция „Фокус“. Цветанов уточни, че от ГЕРБ не са се запознали с официалните мотиви на БСП за вота на недоверие. „Съвсем закономерно е опозицията по време на пребиваването си в парламента да искат вотове на недоверие“, каза Цветанов. По думите му въпреки някои слабости в някои от секторните политики, вотът на недоверие е неуместен. „Той не кореспондира с очакването на хората“, каза още председателят на ПГ на ГЕРБ. По думите му те не очакват политическа криза и смяна на правителството. Цветанов изтъкна, че очакванията на обществото са правителството да има пълен управленски мандат, тъй като кризите биха предизвикали отклоняване по реализирането на секторни политики и изпълнението на цяла управленска програма. \r\nДеница КИТАНОВА", "date": "2018.06.20", "title": "Цветан Цветанов, ГЕРБ: БСП показват устойчивост в поведението си – искаха вот на недоверие преди председателството, сега искат след него"}
{"url": "http://www.focus-news.net/news/2018/06/20/2536192/tsvetan-tsvetanov-gerb-nay-dobre-na-izvanredno-zasedanie-vav-vtornik-da-se-provede-debatat-po-vota-na-nedoverie-za-da-ne-pileem-parlamentarno-vreme.html", "text": "Най-добре на извънредно заседание във вторник да се проведе дебатът по вота на недоверие, за да не пилеем парламентарно време. Това каза председателят на ПГ на ГЕРБ Цветан Цветанов пред журналисти във връзка с внесения от БСП вот на недоверие срещу правителството на Бойко Борисов на тема „Сигурност“, предаде репортер на Агенция „Фокус“. „Убеден съм, че председателят на парламента Цвета Караянчева ще насрочи извънредно заседание за вота на недоверие, за да не пилеем излишно  парламентарно време“, каза Цветанов. Според него е най-добре във вторник (26 юни 2018 г.)  да се осъществи дебатът по вота на недоверие, а гласуването да се случи в края на седмицата. „Има колеги, които имат парламентарни ангажименти, а те трябва да се изпълнят“, заяви Цветанов и обърна внимание, че някои от тях имат ангажименти, свързани с председателството. \r\nДеница КИТАНОВА", "date": "2018.06.20", "title": "Цветан Цветанов, ГЕРБ: Най-добре на извънредно заседание във вторник да се проведе дебатът по вота на недоверие, за да не пилеем парламентарно време"}
{"url": "http://www.focus-news.net/news/2018/06/20/2536205/artan-grubi-dsi-nie-shte-badem-geroi-kato-skenderbeg-i-gotse-delchev.html", "text": "Депутатът от ДСИ Артан Груби сравни подкрепящите договора за името със Скендербег и с Гоце Делчев. Така той отговори на обвиненията на опозиционната партия ВМРО-ДМПНЕ, че представителите на правителството са „предатели“, предава скопската електронна медия  „Плюс инфо“.\r\nВ рамките на заседанието за ратифициране на споразумението за името, Груби припомни, че докато Скендербег и Гоце Делчев са воювали, някои са също са ги наричали предадели, но днес те са възприемани като герои. \r\nСъщевременно той допълни, че Европейският съюз, НАТО, САЩ, Германия, Великобритания и Франция подкрепят евроатлантическата перспектива на Македония, а само една политическа партия – ВМРО-ДПМНЕ - е против. Депутатът определи днешния ден като кръстопът – „първата посока е самота и изолация, втората е дестабилизация и несигурност, третата е изток, а четвъртата е запад“.\r\nТой призова депутатите, ако са за Македония да гласуват за ратифицирането на споразумението, което е глас за бъдещето и за децата им, а не за написаното в учебниците по история.  Виктор Турмаков", "date": "2018.06.20", "title": "Артан Груби, ДСИ: Ние ще бъдем герои като Скендербег и Гоце Делчев"}
{"url": "http://www.focus-news.net/news/2018/06/20/2536202/makfaks-makedoniya-makedonskiyat-parlament-ratifitsira-dogovora-za-imeto.html", "text": "С 69 гласа „за“ и без нито един „против“ и „въздържал се“, депутатите в парламента в Скопие ратифицираха договора за името, предава македонската информационна агенция „Макфакс“. На заседанието не присъстваха депутатите от опозиционната партия ВМРО-ДПМНЕ.\r\nС 10 гласа „за“ във вторник Комисията по европейски въпроси утвърди проектозакона за ратификация на договора за разрешаване на спора с Гърция за името на страната, припомня агенцията.\r\nСлед ратификацията, договорът ще бъде изпратен на президента Георги Иванов, който има седемдневен срок да го подпише. Ако държавният глава наложи вето, споразумението ще бъде върнато обратно в парламента. В случай че при повторното гласуване договорът бъде приет с абсолютно мнозинство, Конституцията на Македония задължава държавния глава да го подпише. \r\nЗаседанието на Събранието в Скопие не бе съпътствано от протести. Ситуацията остана спокойна, а пред сградата на парламента отново се наблюдаваше засилено полицейско присъствие.\r\nДен по-рано разгорещените дебати в парламента за спораузмението с Гърция преминаха на фона на демонстрации пред сградата на законодателната власт в Скопие. Около стотина граждани на югозападната ни съседка изразиха недоволството си от договора за името. Те призоваха председателя на опозиционната ВМРО-ДПМНЕ Християн Мицковски да излезе от сградата и да се присъедини към демонстрацията.  По-късно към седалището на партията бе организирано шествие. Протестът все пак приключи мирно и без инциденти.\r\nСпоразумението за спора за името бе подписано в неделя от външните министри на Македония и Гърция Никола Димитров и Никос Коцияс. Церемонията се състоя на гръцкия бряг на езерото.Тереза Герова", "date": "2018.06.20", "title": "„Макфакс“ (Македония): Македонският парламент ратифицира договора за името"}
{"url": "http://www.focus-news.net/news/2018/06/20/2536208/pravitelstvoto-odobri-spisak-sas-zashtiteni-spetsialnosti-i-spetsialnosti-s-ochakvan-nedostig-na-pazara-na-truda.html", "text": "Правителството прие Списък със защитените от държавата специалности от професии, по които е налице недостиг на квалифицирани кадри на пазара на труда. Също така одобри критериите за определянето им и условията и реда за допълнително финансиране за издръжка на паралелки за придобиване на квалификация по защитени специалности от професии и по специалности от професии, по които в бъдеще се очаква да има недостиг от специалисти. Това съобщиха от правителствената информационна служба.\r\nНормативният акт е разработен в изпълнение на разпоредбите на Закона за професионалното образование и обучение, който определя „защитената специалност от професия“ като специалност от професия, която е от значение за икономическото развитие на съответната област и има потребност от квалифицирани кадри. Законът за предучилищното и училищното образование предвижда допълнително финансиране за обучението по защитени специалности от професии и по специалности от професии, по които е налице очакван недостиг на пазара на труда.\r\nС Постановлението се цели да се осигурят оптимални условия за организиране и провеждане на качествено професионално образование и обучение по специалности от професии в държавните или общинските училища съобразно разпоредбите на Закона за предучилищното и училищното образование. По този начин ще се отговори и на потребностите от квалифицирани, но липсващи за местния и регионалния бизнес към момента, специалисти.\r\nЧрез включването на защитените специалности от професии и на специалности от професии, по които е налице очакван недостиг на пазара на труда, в държавния план-прием и в допълнителния държавен план-прием, в училищата се създава възможност за осигуряваме на кадри за приоритетни за развитие на икономиката на регионално ниво в средносрочен план области. Създава се възможност за изпълнението на регионални програми и проекти за областта, чиято реализация би била застрашена при прекратяване на обучението по специалността от професията. Осигурява се обучение за специалности в нови или високотехнологични сектори, което допринася за икономическия растеж на националната икономика.\r\nПостановлението предвижда създаването на междуведомствена комисия към министъра на образованието и науката, която оценява съответствието на предложенията за защитени специалности от професии с определените критерии за уникалност по териториален признак и уникалност по съдържание. Комисията изготвя проект на първоначален Списък със защитени от държавата специалности от професии и всяка година предлага на Министерския съвет проект за актуализирането на списъка.\r\nОчакваният ефект е намаляване дефицита от подготвени кадри за специалности от професии и отрасли на местната, регионалната и националната икономика в дългосрочен план.", "date": "2018.06.20", "title": "Правителството одобри списък със защитени специалности и специалности с очакван недостиг на пазара на труда"}
{"url": "http://www.focus-news.net/news/2018/06/20/2536197/tsvetan-tsvetanov-gerb-ne-tryabva-da-se-iska-ostavka-sled-vsyako-prestaplenie-neobhodim-e-kompleksen-podhod-v-sistemata-za-sigurnost.html", "text": "Не трябва да се иска оставка след всяко престъпление - необходим е комплексен подход в системата за сигурност. Това каза председателят на ПГ на ГЕРБ Цветан Цветанов пред журналисти във връзка с внесения от БСП вот на недоверие срещу правителството на Бойко Борисов на тема „Сигурност“, предаде репортер на Агенция „Фокус“.  Попитан дали ГЕРБ е спокойна по отношение на искания вот на недоверие, Цветанов заяви: „Що се касае до това дали сме спокойни или не, мога да кажа, че винаги се отнасяме с отговорност към всяка една тема, която се поднася на дебат в българския парламент и когато са внесени едни мотиви, те ще бъдат достатъчно добре анализирани“, заяви Цветанов. На въпрос дали не са станали много гафовете в сектор „Сигурност“, Цветанов заяви, че МВР предприема необходимите мерки да се ограничат гафовете и това се случва и с персонална отговорност на хора, които имат пряко отношение към контрола. Според него разкриването на тежко престъпление отнема дни, месеци, а понякога и години. „Не смятам, че след всяко едно извършено престъпление веднага трябва да се иска оставка. Трябва да дадем възможност за комплексен подход в системата за сигурност“, посочи председателят на ПГ на ГЕРБ. Той отчете, че престъпленията в миналото са били доста чести явления и обърна внимание, че такива са се случвали в управлението на БСП. На въпрос дали българите не вярват в МВР и затова не подават сигнали за престъпления, Цветанов заяви, че по време на дебата ще се кажат много факти. „Бих призовал всеки един от нас като гражданин, когато има необходимост да се установи извършителя на едно престъпления, няма как да не се сподели, ако има информация и да не се свидетелства. Това е гаранция за недопускане на престъпления, които са с фатален край“, допълни той.\r\nДеница КИТАНОВА", "date": "2018.06.20", "title": "Цветан Цветанов, ГЕРБ: Не трябва да се иска оставка след всяко престъпление - необходим е комплексен подход в системата за сигурност"}
{"url": "http://www.focus-news.net/news/2018/06/20/2536207/tsvetan-derberov-zarnoproizvoditel-na-mesta-v-stranata-ni-dobivat-na-zarneni-kulturi-e-padnal-s-50-do-70-zaradi-gradushkite.html", "text": "На места в страната ни добивът на зърнени култури е паднал с 50 до 70% заради градушките. Това каза председателят на Тракийския съюз на зърнопроизводителите Цветан Дерберов в интервю за Агенция „Фокус“ по повод отражението на метеорологичните условия върху земеделските култури. „Лошите метеорологични условия се отразяват изключително отрицателно, защото нестабилността на времето влоши както качествените показатели, така и добива на култури. В старозагорско имаме над 10 000 пострадали дка с култури. В карнобатска община и Каменово почти няма колега, който да не е пострадал и там щетите са над 70% от продукцията“, заяви той. „В тези райони основната засегната култура е рапицата. Това е разбираемо, тъй като тя е много по-податлива при ударите от града. След това е пшеницата. Царевицата също е обезлистена напълно там, където е имало силни градушки“, каза още Дерберов.", "date": "2018.06.20", "title": "Цветан Дерберов, зърнопроизводител: На места в страната ни добивът на зърнени култури е паднал с 50 до 70% заради градушките"}
{"url": "http://www.focus-news.net/news/2018/06/20/2536209/burgas-ot-19-do-21-yuli-v-ekspozitsionen-tsentar-flora-v-morskata-gradina-shte-se-provede-parvi-mezhdunaroden-festival-na-birata-101-beer-fest.html", "text": "От 19 до 21 юли в Експозиционен център „Флора“ в Морската градина ще се проведе първи международен фестивал на бирата „101 Beer Fest“ - Бургас. Това съобщиха от пресцентъра на Общината. В инициативата участват над 20 фирми с повече 101 пивоварни. Основната му цел е максимална популяризация на големия брой висококачествени чуждестранни марки бира, както и на българските производители на крафт бира. \r\nОбикновено крафт пивоварните са частни, малки и произвеждат ограничено количество бира. Пивоварите обаче не залагат толкова на количеството, колкото на качеството и вкусовете на бирата. Сред крафт бирите можете да намерите някои по-традиционни вкусове, но с осезаемо по-добро качество. Само тук може да опитате нещо различно – крафт бира с мед, люти чушки, бекон, кафе, шоколад, стриди или с плодове. Има и бири, отлежавали в бъчви от бърбън, които се обогатяват с допълнителен аромат. Вносители на немски, чешки, белгийски, английски, полски, шведски и японски бири ще представят най-доброто от пивоварните на съответните страни. Участниците са подготвили много изненади с атрактивни и промоционални цени, както и възможности за дегустация на определени марки.\r\nЗа посетителите на 20 юли от 19.00 часа група „Обратен ефект“ ще подгрее публиката, за да може тя да се охлади с богатото разнообразие на представените напитки. Хубавата бира върви с хубаво мезе, а за това ще се погрижи вкусната скара, която ще ви изкуши с прекрасните ребра, ущипци, плескавици, пилешки и свински филета, риба и пържени картофки. Фестивалът ще се проведе от 16.00 до 22.00 часа на 19 и 20 юли и на 21 юли - от 12.00 до 22.00 часа.", "date": "2018.06.20", "title": "Бургас: От 19 до 21 юли в Експозиционен център „Флора“ в Морската градина ще се проведе първи международен фестивал на бирата „101 Beer Fest“"}
{"url": "http://www.focus-news.net/news/2018/06/20/2536212/pravitelstvoto-prie-promeni-v-klasifikatora-na-dlazhnostite-na-voennosluzheshtite.html", "text": "Правителството прие промени в Класификаторa на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия. Това съобщиха от правителствената информационна служба. Предвижда се измененията да влязат в сила от 1 юли 2018 г. Те са свързани с осигуряване на необходимите длъжности за военнослужещи по степени в обхвата на военните звания в единствени по рода си структури във въоръжените сили.\r\nС предложения проект се променя минималното изискване за образователен ценз от „бакалавър“ на „магистър“ на военнослужещите лекари, притежаващи младши офицерски звания. \r\nДобавят се и се променят длъжности във Военен команден център и Център за осигуряване на Съвместното командване на силите, Център за подготовка на специалисти и Единен център за начална подготовка на Сухопътните войски, като се приравняват изискванията за военно звание на основния и междинния команден състав в съответствие с аналогични структури от въоръжените сили с ранг на „бригада (база) тип „Б“.\r\nС цел своевременното комплектуване на специфични длъжности за военнослужещи от Военномедицинска академия и Сухопътните войски, се разкриват длъжности за сержанти и войници, с което се осигурява възможност за заемането им чрез конкурс от граждански лица и кариерно развитие в обхвата на кариерната/професионалната област.\r\nЗа осигуряване изпълнението на приетите Цели за способностите 2017 в декларираните формирования за участие в колективната отбрана на НАТО се променят наименования на длъжности в Съвместното командване на силите.\r\nС друго свое решение Министерският съвет определи наличие на основен интерес, свързан със сигурността на страната по смисъла на чл.149, ал.1, т.2 от Закона за обществените поръчки, който трябва да бъде защитен при реализиране на проект за инвестиционен разход „Разширяване на националния сегмент на НАТО (NS WAN) за обмен на класифицирана информация до ниво „NATO SECRET“.\r\nПридобиването на оборудване за разширяване на националния сегмент от мрежата на НАТО цели преодоляването на ограничението за обмен на НАТО класифицирана информация в структурите на пряко подчинение на министъра на отбраната и Българската армия от всички нива и тяхното използване, осигуряване и оперативната им съвместимост в рамките на Алианса.", "date": "2018.06.20", "title": "Правителството прие промени в Класификаторa на длъжностите на военнослужещите"}
{"url": "http://www.focus-news.net/news/2018/06/20/2536215/prezidentat-rumen-radev-shte-bade-na-ofitsialno-poseshtenie-v-republika-sarbiya.html", "text": "Президентът Румен Радев ще бъде на официално посещение в Република Сърбия на 21 и 22 юни по покана на своя сръбски колега президента Александър Вучич. Това съобщиха от прессекретариата на държавния глава.\r\nЕвропейската перспектива на Сърбия, насърчаването на икономическото  развитие и подобряването на достъпа до здравеопазване и образование в  районите, в които живее българското национално малцинство, теми от дневния ред на двустранните отношения – развитието на инвестиционното сътрудничество, икономическия обмен и туризма, подобряването на транспортната и енергийна свързаност в Югоизточна Европа, както и регионалното сътрудничество на Балканите, се очаква да бъдат сред акцентите по време на срещите на президента Румен Радев в Сърбия.\r\nНа 21 юни ще се състои церемонията по официалното посрещане на българския държавен глава в Белград. Президентите Румен Радев и Александър Вучич ще проведат среща „на четири очи“, след което ще се състоят пленарните разговори на официалните делегации на България и Сърбия. Двамата държавни глави ще дадат съвместна пресконференция.\r\nВ Белград президентът Радев ще проведе срещи и с министър-председателя Ана Бърнабич и с председателя на Народната скупщина Мая Гойкович. По-късно държавният глава ще положи венец пред Паметника на незнайния воин и ще посети изложбата „Приложна носталгия“.\r\nНа 22 юни президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията „Св. Св. Кирил и Методий“.\r\nДвамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.", "date": "2018.06.20", "title": "Президентът Румен Радев ще бъде на официално посещение в Република Сърбия"}
{"url": "http://www.focus-news.net/news/2018/06/20/2536214/tsvetan-derberov-zarnoproizvoditel-ochakvame-che-tsenite-na-zarnenite-kulturi-nyama-da-se-povishat.html", "text": "Очакваме, че цените на зърнените култури няма да се повишат. Това каза председателят на Тракийския съюз на зърнопроизводителите в интервю за Агенция „Фокус“ по повод отражението на лошите метеорологични условия върху земеделските култури. „За жалост ние не сме фактор на световния пазар. Зърнените култури са борсова стока и ние не можем да определяме цената на борсовата стока. В момента виждаме тръгване надолу в търговията със зърнените култури. Имаме понижаване с близо 4% на цените в рамките на 10 дни“, допълни той.", "date": "2018.06.20", "title": "Цветан Дерберов, зърнопроизводител: Очакваме, че цените на зърнените култури няма да се повишат"}
{"url": "http://www.focus-news.net/news/2018/06/20/2536216/pravitelstvoto-utvardi-razhodite-za-komandirovki-v-stranata-za-parvoto-trimesechie-na-2018-g.html", "text": "Правителството утвърди разходите за командировки в страната за първото тримесечие на 2018 г. на министрите и заместник-министрите, на областните управители, на председателите на държавни комисии, агенции и институции. Това съобщиха от правителствената информационна служба.\r\nЗа командировки на министрите и заместник-министрите в страната са изразходвани общо 4423,89 лв., за командировки на председателите на държавни агенции и техните заместници – 1057,56 лв., за командировки на председатели и членове на държавни комисии – 160 лв., за командировки на ръководителите на държавни институции – 10 лв., и за командировки на областни управители – 8642,33 лв.", "date": "2018.06.20", "title": "Правителството утвърди разходите за командировки в страната за първото тримесечие на 2018 г."}
{"url": "http://www.focus-news.net/news/2018/06/20/2536217/veliko-tarnovo-hristo-shopov-i-liliya-maravilya-shte-predstavyat-v-svishtov-teatralnata-postanovka-dogodina-po-sashtoto-vreme.html", "text": "Христо Шопов и Лилия Маравиля ще представят в Свищов театралната постановка „Догодина по същото време“, съобщиха от пресцентъра на Община Свищов. Със своето майсторство, актьорите завладяват почитателите на театралното изкуство и ги увличат в едно страстно приключение из необятните лабиринти на човешката душа. „Догодина по същото време” е точката на пресичане на две търсещи се и отдадени една на друга души, извън параметрите на времето, социалния статус и битийните условности. История за една изневяра, превърнала случайността в съзнателен избор и повод за преоткриване – година след година. Вдъхновяваща изповед, изпълнена със забавни ситуации, обрати, изпитания и възторжен триумф на любовта, като неизменно присъствие в житейските сезони.\r\nПредставлението е част от Национално турне 2018 и ще радва жителите и гостите на Свищов в ПБЧ „Еленка и Кирил Д. Аврамови- 1856“. Началният час е 19.00 часа. Билети на касата на читалището.", "date": "2018.06.20", "title": "Велико Търново: Христо Шопов и Лилия Маравиля ще представят в Свищов театралната постановка „Догодина по същото време“"}
{"url": "http://www.focus-news.net/news/2018/06/20/2536218/inzh-zdravko-mladenov-napoitelni-sistemi-vidin-kolichestvoto-na-padnalite-v-poslednite-dni-valezhi-ne-predstavlyava-opasnost-za-yazovirite-i-rekite-vav-vidinska-oblast.html", "text": "Количеството на падналите в последните дни валежи  не представлява опасност за язовирите и реките във Видинска област, каза за Радио „Фокус“ – Видин инж. Здравко Младенов, директор на „Напоителни системи“ – Видин. Той посочи, че всички язовири на територията на областта имат свободен обем и може да поеме още количество вода. Реките, при които има корекции, са в коритата си, няма разливи и опасност да предизвикан наводнения.“ Наблюдават се и дунавските диги, но нивото на река Дунав е много е много ниско. В момента се извършва окосяване на тревата на дигите и оглед на тяхното състояние“, обясни инж. Младенов. Заради ниското ниво на река Дунав не работят помпените станции – няма подпочвени води , но заливните площи се наблюдават. Дигите на язовирите са в добро състояние, изпускателните кранове работят, язовирите и реките са почистени, няма язовири които да са безстопанствени.\r\nАнна ЛОЗАНОВА", "date": "2018.06.20", "title": "Инж. Здравко Младенов, „Напоителни системи“ – Видин: Количеството на падналите в последните дни валежи  не представлява опасност за язовирите и реките във Видинска област"}
{"url": "http://www.focus-news.net/news/2018/06/20/2536219/pravitelstvoto-otpusna-dopalnitelno-nad-30-mln-lv-za-poznavatelni-knizhki-i-uchebnitsi-i-uchebni-pomagala.html", "text": "Правителството одобри допълнителни средства в размер на 30 056 784 лв. за закупуване на познавателни книжки, учебници, учебни комплекти и учебни помагала за децата и учениците в общинските детски градини и училища за 2018 година. Това съобщиха от правителствената информационна служба. Със средствата се осигурява безвъзмездно ползване на познавателните книжки, учебниците и учебните помагала от децата и учениците от I до VII клас включително.\r\nДопълнителните средства се предоставят по бюджетите на общините под формата на обща субсидия за делегираните от държавата дейности, като разпределението на средствата е въз основа на броя на децата и учениците от Националната електронна информационна система за предучилищното и училищното образование (НЕИСПУО) към месец февруари 2018 година.\r\nПредложеният проект няма да доведе до пряко и/или косвено въздействие върху държавния бюджет, тъй като средствата са предвидени по бюджета на Министерството на образованието и науката за 2018 г.", "date": "2018.06.20", "title": "Правителството отпусна допълнително над 30 млн. лв. за познавателни книжки и учебници и учебни помагала"}
{"url": "http://www.focus-news.net/news/2018/06/20/2536221/silistra-44-godishen-mazh-e-zadarzhan-za-predlagane-na-podkup-na-politseyski-sluzhiteli-kray-tutrakan.html", "text": "44-годишен мъж е задържан за предлагане на подкуп на полицейски служители край Тутракан. Това съобщиха от пресцентъра на МВР. На 19 юни, около 16.50 часа в района на Антимовското ханче край Тутракан в хода на специализирана полицейска операция по безопасност на движението униформените подали знак за спиране към водача на лек автомобил „Фолскваген“, движещ се без включени светлини. За да избегне санкцията за допуснатото нарушение, 44-годишният шофьор заедно с документите си подал на служителите банкнота от 50 евро. Полицаите задържали мъжа и уведомили за случая дежурната част на районното управление. Оперативна група извършила оглед на местопроизшествието, а водачът бил задържан за срок до 24 часа. По случая е образувано бързо производство.", "date": "2018.06.20", "title": "Силистра: 44-годишен мъж е задържан за предлагане на подкуп на полицейски служители край Тутракан"}
{"url": "http://www.focus-news.net/news/2018/06/20/2536223/pravitelstvoto-otpusna-dopalnitelni-948-235-lv-za-transportnite-razhodi-na-uchitelite.html", "text": "Правителството одобри 948 235 лв. допълнителни средства по бюджетите на общините за възстановяване на транспортните разходи или разходите за наем на педагогическите специалисти в детските градини и училищата за 2018 г. Това съобщиха от правителствената информационна служба.\r\nС тях съгласно Закона за предучилищното и училищното образование и Наредбата за условията и реда за възстановяване на транспортните разходи или на разходите за наем на педагогическите специалисти в институциите в системата на предучилищното и училищното образование ще бъдат възстановени 930 835 лв. за транспорт и 17 400 лв. за наем на педагогическите специалисти за 2018 г.\r\nСредствата се отпускат на основание изготвена и предоставена от кметовете на общини информация, като в рамките на един и същи период на учителите могат да бъдат възстановявани извършените разходи или за транспорт, или за наем по месторабота.\r\nДопълнителните трансфери няма да доведат до пряко и/или косвено въздействие върху държавния бюджет, тъй като необходимите средства за изпълнението му са предвидени по бюджета на Министерството на образованието и науката за 2018 г.", "date": "2018.06.20", "title": "Правителството отпусна допълнителни 948 235 лв. за транспортните разходи на учителите"}
{"url": "http://www.focus-news.net/news/2018/06/20/2536222/varna-plastmasovi-opakovki-pokriha-chast-ot-plazha-pred-kompleksa-slanchev-den-udostoen-sas-sin-flag.html", "text": "По-пуст от предишни години и на места покрит с пластмасови опаковки е в началото на сезона част от плажа пред комплекса „Слънчев ден“, недалеч от Варна. Въпреки че тази година пясъчната ивица отново е единствената, удостоена със „Син флаг“, по нея и във водата все по-често се забелязват захвърлени найлонови пликчета, захвърлени кофички, чаши и бутилки, предаде репортер на Радио „Фокус“ – Варна. Към момента в близо две трети от територията на плажа няма възможност да се наемат чадъри или шезлонги. Все още на мястото няма спасители и медицински екипи. Част от изоставените постройки до паркинга пред бариерата на комплекса откъм курорта „Св. Св. Константин и Елена“ в момента са превърнати в кошче за отпадъци от плажуващите. Стълбите с масивни варовикови плочи са разкъртени и непочистени. В края на март от Министерството на туризма обявиха конкурс за определяне на концесионер на плажа, който е с обща площ от 26 385 кв. м. През май правителството одобри и новите стопани, като за срока на договора таксата за един чадър и за един шезлонг в зоната за платени плажни принадлежности трябва да е по 8 лв. Размерът на годишното концесионно плащане е 302 969 лв. без ДДС. Предвидените инвестиции за подобряване на пешеходния достъп до морския плаж и за указателни табели с допълнителна информация са в размер на 74 244 лв.\r\nДиана СТОЕВА", "date": "2018.06.20", "title": "Варна: Пластмасови опаковки покриха част от плажа пред комплекса „Слънчев ден“, удостоен със „Син флаг“"}
{"url": "http://www.focus-news.net/news/2018/06/20/2536224/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще чуете повече за последния спечелен проект от общината. По темата наш събеседник ще бъде Анета Кечева, директор на Дирекция „Специализирана администрация“ в Община Белово. В предаването ще коментираме и летните ремонти, които са предвидили кметовете на различни населени места в община Белово. В днешното издание ще разговаряме с кмета на село Голямо Белово Росица Данкова за тези ремонти, а също и за други интересни инициативи, които ще организират през лятото. Във втората част на предаването ще продължим лятната тема с програмата, която са подготвили от Музейна сбирка „Атанас Хрисчев“ за децата през ваканцията. Повече за най-интересните мероприятия в нея ще чуете от Севдалина Попова, старши специалист „Музейно дело“ в община Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.06.20", "title": "Акценти в предаването „Белово – градът на трите планини“ на Радио „Фокус“ – Пазарджик"}
{"url": "http://www.focus-news.net/news/2018/06/20/2536210/kathimerini-pravitelstvoto-v-atina-shte-poiska-vot-na-doverie-ako-nezavisimi-gartsi-glasuva-protiv-sporazumenieto-za-imeto-na-makedoniya.html", "text": "Говорителят на кабинета в Атина Димитрис Цанакопулос обяви, че правителството ще поиска вот на доверие, ако младшият партньор в коалицията -  „Независими гърци“ (АНЕЛ) гласува против споразумението за името на Македония, съобщава електронното издание на вестник Kathimerini.\r\nВ отговор на молба за коментарите на изявление на Панайотис Сгуридис от АНЕЛ, според когото Атина е направила отстъпки за името на северния гръцки съсед, за да сключи сделка с международните кредитор за облекчаване на дълга си, Цанакопулос ги отхвърли като слухове.\r\n„Много хора се втурнаха да разпространяват слухове за македонския въпрос, за да се намери решение на проблема с държавния дълг. Тези слухове разкриват невежество за начина, по който институциите и правителствата в Европа работят\".\r\nВъпреки че е част от коалиционното правителство в Атина, „Независими гърци“ имат диаметрално противоположна позиция от тази на СИРИЗА по отношение на постигнатото споразумение, и точно както „Златна зора“ и „Съюз на центристите“ не приема новото име на северния гръцки съсед да съдържа термина „Македония. \r\nЛидерът на партията и министърът на отбраната на Гърция Панос Каменос увери, че няма да подкрепи споразумение, съдържащо име с термина „Македония“, но партията му няма да подкрепи действия, които биха довели до свалянето на кабинета в Атина. Тереза Герова", "date": "2018.06.20", "title": "Kathimerini: Правителството в Атина ще поиска вот на доверие, ако „Независими гърци“ гласува против споразумението за името на Македония"}
{"url": "http://www.focus-news.net/news/2018/06/20/2536227/radostina-nikolova-mon-rodolyubieto-i-patriotizmat-ne-se-izmervat-edinstveno-s-otsenkite-v-uchilishte-te-se-vazpitavat-ot-tsyaloto-obshtestvo.html", "text": "Родолюбието и патриотизмът не се измерват единствено с оценките в училище – те се възпитават от цялото общество. Това каза за образователното предаване „Всички в час“ на Радио „Фокус“ Радостина Николова, експерт по история в дирекция „Съдържание на предучилищното и училищното образование“ към Министерство на образованието и науката (МОН). Тя допълни, че училището дава знанията, но цялото общество трябва да е ангажирано към утвърждаването на родолюбието и патриотизма. Експертът сподели впечатленията си от двудневния Национален ученически събор под надслов „Какви деца е раждала, ражда и сега българска майка юнашка“, провел се на 12 и 13 юни и събрал второкласници и зрелостници от 15 училища с името на революционера и поет Христо Ботев и едно училище, носещо името на Апостола на свободата Васил Левски. \r\n„Всички те се наричаха „ботевци“, всички знаеха кога е създадено и каква е историята на училището им, носещо гордо името си, какви традиции училищната общност е възприела и пренася във времето на и чрез учениците си. Всяко едно училище завършваше собственото си представяне с послание към всички ученици и всички българи. В посланията на всички училища ясно се открояваше една и съща теза – да не забравяме и да се гордеем, че сме българи“, разказа Радостина Николова. Тя допълни, че всички послания са събрани в едно малко книжно тяло. „Това е много ценно, защото то е начинът, по който децата са пресъздали своето собствено усещане за род, родина и значимост на българите и българщината през вековете“, посочи експертът. По отношение на съдържанието на предучилищното и училищното образование у нас и ролята му в съхраняването на българщината, тя коментира: „Не само училището трябва да гарантира съхраняването на българщината – това трябва да е резултат от действието на цялото общество, институциите, неправителствените организации“. Тя уточни, че според промените в Закона за предучилищно и училищно образование, учениците следва не само да заучават съдържание и да бъдат изпитвани, но и да се докоснат до историята, да съпреживяват, да бъдат изследователи и да формират своя собствена позиция. \r\n„В тези учебни програми са разписани дейности както в класната стая, така и извън нея, които допълнително дават възможности за обогатяване познанията на учениците, формиране на отношение у тях, защото могат да посещават музеи, архиви, да изследват паметници и архитектурни резервати. Като част от националната програма е утвърден модул  „Музеите като образователна среда“ и през следващата учебна година ние стартираме тази национална програма с ученици от начален и прогимназиален етап. Те ще получат финансиране за провеждане на учебни часове от задължителната или допълнителната подготовка в музеи на място, където и експерти и техните преподаватели ще увеличат знанията им, занимавайки се с тази специфична тематика“, разказа Радостина Николова. Тя посочи, че предметът История е заложен все по-сериозно в учебните програми, като най-много часове се провеждат с учениците от 10. клас – общо 126 часа. Експертът по история уточни, че вече няма учебна година, в който този учебен предмет да се изучава само по час и половина седмично, което е още една добра стъпка към изграждането на родолюбие и патриотизъм чрез познание в училище.", "date": "2018.06.20", "title": "Радостина Николова, МОН: Родолюбието и патриотизмът не се измерват единствено с оценките в училище – те се възпитават от цялото общество"}
{"url": "http://www.focus-news.net/news/2018/06/20/2536228/osigureni-sa-500-hil-lv-za-remont-na-pokriva-na-natsionalnata-biblioteka-sv-sv-kiril-i-metodiy.html", "text": "Правителството одобри допълнителни разходи по бюджета на Министерството на културата за 2018 г. Със средствата в размер на 500 000 лева ще бъдат извършени спешни и неотложни ремонтни дейности на покривното пространство на сградата на Националната библиотека „Св. Св. Кирил и Методий“. Това съобщиха от правителствената информационна служба.", "date": "2018.06.20", "title": "Осигурени са 500 хил. лв. за ремонт на покрива на Националната библиотека „Св. Св. Кирил и Методий“"}
{"url": "http://www.focus-news.net/news/2018/06/20/2536229/sofiya-trima-dushi-sa-otkradnali-oborota-na-stolichna-igralna-zala-sdvr-gi-izdirva.html", "text": "Трима души са откраднали оборота на столична игрална зала, СДВР ги издирва. Това съобщиха от пресцентъра на МВР. Сигналът е получен тази сутрин към 04.20 часа. По първоначални данни трима маскирани нахлули в казиното, заплашили двама от крупиетата, като на едната нанесли удар, след което задигнали наличния оборот и избягали в неизвестна посока. Пристигналите незабавно полицейски екипи са извършили оглед на място. Предприети са оперативно-издирвателни действия  за установяването и задържането на извършителите на престъплението, както и за изясняване на всички обстоятелства по случая.", "date": "2018.06.20", "title": "София: Трима души са откраднали оборота на столична игрална зала, СДВР ги издирва"}
{"url": "http://www.focus-news.net/news/2018/06/20/2536226/haskovo-ikonomicheski-politsai-sa-otkrili-2500-litra-dizel-bez-dokumenti-v-tovaren-kamion-v-svilengrad.html", "text": "Икономически полицаи са открили 2500 литра дизел без документи в товарен камион в Свиленград. Това съобщиха от пресцентъра на МВР. На 19 юни в 17.00 часа, на тир-паркинг на булевард „България“ полицейските служители предприели проверка на товарен камион. Във фургон, част от каросерията на тира, открили бидони с 2500 литра  дизел, внесен от Турция, без необходимите документи. Предстои горивото да бъде иззето от ТМУ-Пловдив за експертиза и съставяне на акт. Работата по случая продължава.", "date": "2018.06.20", "title": "Хасково: Икономически полицаи са открили 2500 литра дизел без документи в товарен камион в Свиленград"}
{"url": "http://www.focus-news.net/news/2018/06/20/2536213/makfaks-makedoniya-pokanata-za-makedoniya-e-vklyuchena-v-dnevniya-red-na-sreshtata-na-visoko-ravnishte-na-nato-prez-yuli.html", "text": "Македонският министър-председател Зоран Заев съобщи, че поканата за членството на страната в НАТО е включена в дневния ред на срещата на високо равнище на Алианса, която ще се проведе през юли, предава македонската информационна агенция „Макфакс“.\r\n„Точката за нашата покана в НАТО е приета на дневен ред“, съобщи Заев на заседанието за ратификацията на договора за името. \r\nПо-рано днес генералният секретар на НАТО Йенс Столтенберг заяви в интервю пред френски медии, че се надява да бъде възможно на Македония да бъде изпратена покана за членство по време на срещата в Брюксел на 11 и 12 юли, след като Скопие и Атина вече са постигнали споразумение по спора за името. Той допълни, че ако договорът бъде напълно спазен ще може да се тръгне към членството на Македония в НАТО. Виктор Турмаков", "date": "2018.06.20", "title": "\"Макфакс“ (Македония): Поканата за Македония е включена в дневния ред на срещата на високо равнище на НАТО през юли"}
{"url": "http://www.focus-news.net/news/2018/06/20/2536230/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин наш гост ще бъде кметът на Община Симитли, от който ще научим подробна информация за един актуален проблем, свързан със село Брежани. Става дума за това, че местни жители алармираха за изникнало наскоро незаконно сметище над къщите ми. От общината веднага назначиха проверка, а какви са резултатите ще разберем от самия Апостол Апостолов. Ще говорим и за това какво може да се направи, за да бъдат върнати младите хора в селата. Събеседник по тази тема ще ни бъде Румяна Панова, която е председател на сдружение „Хора и традиции“.\r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни.", "date": "2018.06.20", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/06/20/2536232/veliko-tarnovo-talantite-na-velikotarnovskiya-futbol-specheliha-22-kupi-kmetat-daniel-panov-gi-za-pozdravi-uspehite.html", "text": "22 купи и 13 първи места от различни турнири завоюваха младите таланти от формацията на ФК „Етър ВТ“ в категория „Футбол 7“ през изтеклия сезон. На държавните финали, провели се в Сливен, „виолетовите“ достигнаха до т. нар. „малък финал“ и се класираха на четвърто място в България. Постижението е пример за водещото място, което има школата на „Етър“ в България. Това съобщиха от Община Велико Търново.\r\nДецата и техният треньор Стефан Николов бяха приети от кмета на Велико Търново Даниел Панов, а в срещата участваха също президентът на ФК „Етър ВТ“ Александър Нанов и главният мениджър на клуба Красимир Балъков. Даниел Панов поздрави младите таланти за големите успехи, благодари на родителите, че подкрепят децата и на треньорите – за оптималната подготовка. \r\n„Спортувайте и се подготвяйте с постоянство, слушайте указанията на вашите треньори, но и не забравяйте книгите и училището. Пожелавам ви още повече успехи през новия сезон“, обърна се Даниел Панов към младите таланти. През новата учебна година в Спортното училище вече ще има и първокласници, посочи още кметът.\r\nДо три месеца се очаква отпускането на средства за изграждането на тренировъчен терен за футбол до Спортното училище. Даниел Панов обясни, че проектът за игрището с изкуствено покритие е бил преработен и внесен повторно в Министерството на младежта и спорта. Предстоят разговори с ръководството на Българския футболен съюз за изграждането на тренировъчно игрище западно от стадион „Ивайло“.", "date": "2018.06.20", "title": "Велико Търново: Талантите на великотърновския футбол спечелиха 22 купи, кметът Даниел Панов ги за поздрави успехите"}
{"url": "http://www.focus-news.net/news/2018/06/20/2536231/dimitar-margaritov-kzp-za-2017-g-sa-postapili-23-000-signala-ot-potrebiteli-i-vsichki-sa-provereni.html", "text": "За 2017 г. са постъпили 23 000 сигнала от потребители и всички са проверени. Това каза председателят на Комисията за защита на потребителите Димитър Маргаритов в доклада си за 2017 г. по време на заседанието на Подкомисията за наблюдение на дейността в областта на защитата на потребителите и ограничаване на монополите към Комисия по икономическа политика и туризъм, предаде репортер на Агенция „Фокус“. „Според мен за поредна година нашата институция проявява  активност. Тя е свързана с факта, че получихме през миналата година над 23 хил. сигнала и жалби от потребители. Това е отговорност, защото по всяка една жалба е извършена съответната проверка“, каза той. По думите му не на 100 % подадените жалби са основателни. „От тези 23 хил. жалби, както и по кампаниите, които нашата комисия извършва, сме направили 40 хил. инспекции“, каза Маргаритов. Той поясни, че за 2017 г. са издадени 3000 наказателни постановления и са наложени санкции в размер на малко от 3 млн. лв. Маргаритов отчете, че за последните три години има повече на брой произнасяния за така наречените нелоялни търговски практики. „Това е също нещо положително в нашата дейност, тъй като забранявайки тези дейности на търговците предпазваме доста широк кръг от потребители, които биха могли да бъдат засегнати“, допълни председателят на КЗП.\r\nДеница КИТАНОВА", "date": "2018.06.20", "title": "Димитър Маргаритов, КЗП: За 2017 г. са постъпили 23 000 сигнала от потребители и всички са проверени"}
{"url": "http://www.focus-news.net/news/2018/06/20/2536225/tass-parlamentat-na-makedoniya-ratifitsira-sporazumenieto-s-gartsiya-za-imeto.html", "text": "Парламентът на Македония ратифицира споразумението с Гърция за новото наименование. Съглашението за разрешаването на дългогодишния спор за името на Македония бе ратифицирано с 69 гласа без въздържали се и обявили се против, предава  ТАСС.\r\nПредставителите на опозиционната партия ВМРО-ДПМНЕ не присъстваха на заседанието.\r\nМинистър-председателят Зоран Заев заяви пред депутатите, че споразумението бележи началото на края на неопределеността на Македония и представлява достойно решение и за двете страни и което потвърждава македонската идентичност и език.\r\n„Имаме ясно споразумение с ясен знак за нашата македонска идентичност и за нашия македонски език, завинаги. Ние не се подарявали нищо на никого и никой не е взел нищо, когато се договаряхме за географско определение. Това е смела крачка в интерес на бъдещето на гражданите, на нашите деца и мирно бъдеще“, заяви Заев.\r\nСпорът между Македония и Гърция по повод името, което съвпада с наименованието на северната гръцка област се води в течение на 25 години. Атина искаше изменения на името на съседната държава и се обяви против нейното влизане в ЕС и НАТО. В неделя министрите на външните работи на двете страни Никос Коцияс и Никола Димитров подписаха споразумение, според което бившата югославска република се преименува на Република Северна Македония. Виктор Турмаков", "date": "2018.06.20", "title": "ТАСС: Парламентът на Македония ратифицира споразумението с Гърция за името"}
{"url": "http://www.focus-news.net/news/2018/06/20/2536234/ruse-9-000-kasa-tsigari-bez-banderol-sa-izzeti-i-pri-politseyska-aktsiya-ot-dvama-mazhe-na-55-i-69-godini.html", "text": "9 000 къса цигари без бандерол са иззети и при полицейска акция от двама мъже на 55 и 69 години. Това съобщиха от пресцентъра на МВР. В района на Централния общински пазар в града, в момент на покупко-продажба на цигари без поставен български акцизен бандерол, са установени двама мъже на 55 и 69 години. В търговския обект, стопанисван от 69-годишния мъж, полицаите намерили 10 неразпечатани стека с цигари. Полицаите претърсили и адрес, обитаван от 55-годишния мъж, където попаднали на още над 30 неразпечатани стека с контрабандни цигари част от които обозначени със сръбски бандерол. Тютюневите изделия са иззети от полицията, по случая в е образувано бързо производство за престъпление по чл. 234, ал. 1 от НК. Работата по разследването му продължава.", "date": "2018.06.20", "title": "Русе: 9 000 къса цигари без бандерол са иззети и при полицейска акция от двама мъже на 55 и 69 години"}
{"url": "http://www.focus-news.net/news/2018/06/20/2536237/mvr-merkite-osnovani-na-dokazatelstva-sa-reshavashti-za-efektivnostta-na-politikite-za-narkotitsite.html", "text": "На 19 и 20 юни 2018 г. Министерството на вътрешните работи (МВР) бе съорганизатор на 3-ата Годишна конференция на Програмата COPOLAD II на тема „Жените и политиките за наркотиците. Това съобщиха от пресцентъра на МВР. Напредък и предизвикателства при прилагането на подхода, основан на пол, и укрепване на положението на жените като хоризонтална тема“. Проявата бе част от календара на Българското председателство на Съвета на ЕС. Делегатите направиха преглед на актуалната ситуация по отношение признаване на необходимостта от включване на основан на пола подход във всички области на политиките за наркотиците.  Подчертано бе, че предприетите през последните пет години инициативи и реализираните програми отразяват напредъка в тази област, но за по-добра ефективност е необходимо допълнително да бъдат отчетени специфичните проблеми на двата пола, свързани с наркотиците. \r\n„Трябва да придобием задълбочени и основани на доказателства знания по този сложен въпрос, за да рационализираме по-добре политиките и практиките и да можем да прилагаме цялостен и всеобхватен подход“, каза Анелия Иванчева, председател на Хоризонтална работна група „Наркотици“ в рамките на Българското председателство на Съвета на ЕС. Оценявайки възможността, която конференцията дава за разглеждане от различни перспективи на проблемите, свързани с укрепване на положението на жените, тя подчерта важността на включването на гледната точка на половете в пълния обхват на политиките за наркотиците като превенция, лечение, намаляване на вредите, рехабилитация, социално включване, контрол на предлагането. \r\nДискусиите по време на събитието бяха насочени и към най-важните аспекти при прилагането на основани на доказателства политики и програми в областта на наркотиците. Участниците се обединиха около мнението, че е необходимо по-задълбочено проучване на различните начини, по които жените са засегнати от проблемите с наркотиците, с оглед отчитане на специфичните уязвимости за пола, като заклеймяване и дискриминация, тъй като те представляват важни фактори, засягащи живота на жените. \r\nCOPOLAD II е програма за сътрудничество между Европейския съюз и Общността на латиноамериканските и карибските държави (CELAC), финансирана от ЕС, с важни постижения и сериозно въздействие върху глобалната политика в областта на наркотиците. Понастоящем програмата е в своята втора фаза. Първата фаза (2011-2015 г.) включваше страните от Латинска Америка, а във втората фаза (2016-2019 г.) се присъединиха 15 карибски държави. COPOLAD се ръководи от Испания чрез Международната иберо-американска фондация по управление и държавни политики (FIIAPP).", "date": "2018.06.20", "title": "МВР: Мерките, основани на доказателства, са решаващи за ефективността на политиките за наркотиците"}
{"url": "http://www.focus-news.net/news/2018/06/20/2536236/vitsepremierat-ekaterina-zaharieva-es-shte-privleche-44-mlrd-evro-za-razvitieto-na-afrika-karibite-i-tihookeanskiya-baseyn.html", "text": "Европейският съюз желае да модернизира, задълбочи и разшири своето партньорство с Африка, Карибите и Тихоокеанския басейн. Един от важните инструменти за постигане на това е Европейският външен инвестиционен план, който се очаква да привлече публични инвестиции от 44 милиарда евро, като участието на ЕС в него ще е 4,1 милиарда евро. Това заяви вицепремиерът и министър на външните работи Екатерина Захариева пред 35-ото заседание на Съвместната парламентарна асамблея на Групата страни от Африка, Карибите и Тихоокеанския басейн (АКТБ) и Европейския съюз. Срещата се провежда в пленарната зала на Европейския парламент в Брюксел, съобщиха от пресцентъра на Министерството на външните работи . \r\nСъвместната парламентарна асамблея се състои от равен брой депутати - от Европейския парламент и от националните законодателни органи на държавите от АКТБ, като заседава два пъти годишно. Захариева бе изслушана от депутатите като председател на Съвета на ЕС. \r\nВ речта си българският първи дипломат изтъкна и ролята на Европейския доверителен фонд за извънредни ситуации в Африка, чиято цел е да се справи с причините за миграцията и да подпомогне 26 страни от Северна Африка, Сахел и Африканския рог. По него са договорени програми за 3,4 милиарда евро.  \r\nЗахариева призова за още по-голямо задълбочаване на сътрудничеството в областта на миграцията и мобилността, като акцентира специално на ситуацията  в Либия. Тя подчерта и ключовата роля на АКТБ за постигането на Парижкото споразумение за климата, като призова депутатите от тези държави да продължат усилията по неговото прилагане. \r\n“Както знаете, ние се намираме във важен момент за отношенията между ЕС и АКТБ: очаквам формално да одобрим мандата за започване на преговори за следващото споразумение между нас след изтичането на споразумението от Котону през 2020 г. - каза Захариева. - Това е възможност да създадем ново политическо партньорство, което да надхвърли нашите традиционни отношения.” \r\nОчаква се през есента да запознат преговори по новото споразумение, известно като Пост-Котону с мандата, който трябва да бъде одобрен до края на Българското председателство. \r\nСпоразумението от Котону в момента задава общата рамка на отношенията на ЕС с държавите от Африка, Карибите и Тихоокеанския басейн (АКТБ). Негова цел е намаляването и в крайна сметка изкореняването на бедността, както и оказването на принос за постепенното интегриране на държавите от АКТБ в световната икономика. Действието на споразумението от Котону ще изтече през февруари 2020 г.", "date": "2018.06.20", "title": "Вицепремиерът Екатерина Захариева: ЕС ще привлече 44 млрд.  евро за развитието на Африка, Карибите и Тихоокеанския басейн"}
{"url": "http://www.focus-news.net/news/2018/06/20/2536235/balgariya-shte-izplati-obshto-158-370-lv-kato-obezshteteniya-po-resheniya-na-evropeyskiya-sad-za-pravata-na-choveka.html", "text": "Правителството прие решение за изплащане на общо 158 370 лв. обезщетения в изпълнение на шест решения на Европейския съд по правата на човека (ЕСПЧ). Решенията по делата срещу България са постановени в периода 11 януари 2018 г. - 31 май 2018 г. Това съобщиха от правителствената информационна служба. \r\nДелото „Кирил Иванов срещу България“ касае забрана на провеждане на митинг от нерегистрираната организация „Македонски инициативен комитет“. Според ЕСПЧ причините за забраната, посочени от кмета на Благоевград и от Районен съд Благоевград, не са достатъчни, за да оправдаят намесата в правото на сдружаване на жалбоподателя. Съдът се позовава на решенията си по делата „Станков и ОМО Илинден срещу България“, „ОМО Илинден и Иванов срещу България“ и посочва, че възприетите от националните власти формални основания за отказ не се различават от вече критикуваните. ЕСПЧ също така приема, че PC Благоевград не е обосновал становището си относно невъзможността за провеждане на събранието. Присъденото в полза на жалбоподателя обезщетение е в размер на 6000 евро за неимуществени вреди.\r\nПо делата „ОМО Илинден и други срещу България“ и „Йордан Иванов и други срещу България“ Съдът намира нарушение на чл. 11 (свобода на сдружаване), като се позова на предходните си осъдителни решения по делата ,,ОМО Илинден срещу България (№ 2)“ и „Станков и ОМО Илинден срещу България“.\r\nПо делото „Йордан Иванов и други срещу България“ Съдът присъжда обезщетение от 12 000 евро за неимуществени вреди и 2000 евро разходи и разноски. По делото „ОМО Илинден и други срещу България“ обезщетението е в размер на 12 000 евро за неимуществени вреди и 1220 евро за разходи и разноски.\r\nПо делото „Чорбов срещу България“ жалбоподателят се оплаква, че поради неизплащане на дължимата му от МЗХГ по договор част от възнаграждение за процесуално представителство е било нарушено правото му на собственост по чл. 1 от Протокол 1 към Конвенцията, както и че не е разполагал с ефективно средство за защита, в нарушение на чл. 13. ЕСПЧ намира нарушение и по двете оплаквания. Присъденото в полза на жалбоподателя обезщетение е в размер на 15000 евро за претърпените имуществени вреди, 2000 евро за неимуществени вреди и 1260 евро за разходи и разноски.\r\nПо делото „Димова-Иванова u Иванов срещу България“ по отношение на оплакването по чл. 8 (неприкосновеност на дома) ЕСПЧ отбелязва, че подобно на други претърсвания в рамките на операция „Медузите“, които са били предмет на разглеждане от Съда, претърсването в случая е било извършено без предварително съдебно разрешение и с дадено бланкетно одобрение впоследствие. Позовавайки се на решенията си по делата „Гуцанови“ и „Славов и други“, Съдът приема, че и в настоящия случай националното законодателство не е предоставило достатъчно гаранции срещу произвол от страна на властите преди или след претърсването в нарушение на чл. 8 от Конвенцията. ЕСПЧ присъжда обезщетение в размер на 3000 евро за претърпените от тях неимуществени вреди и 1500 евро за разходи и разноски.\r\nПо делото „Митев срещу България“ ЕСПЧ приема, че в нарушение на чл. 6 от Конвенцията е ограничено правото на защита на жалбоподателя. Разпитът на жалбоподателя от полицаите е проведен извън рамките на процедурата по НПК. Това, заедно с твърденията на жалбоподателя, че е направил самопризнания вследствие на нанесения му побой, поставя под съмнение точността и надеждността на полицейските показания. ЕСПЧ подчертава, че самопризнанието е основен елемент от доказателствения материал, особено като се има предвид, че същият е съдържал и оправдателни доказателства, но въпреки тях съдилищата са счели обвинението за доказано. Съдът приема, че нарушението само по себе си не обосновава несъмнен извод, че жалбоподателят е осъден неправилно, поради което не е необходимо обезщетение за неимуществени вреди, и присъжда в полза на жалбоподателя сумата от 3000 евро за разходи и разноски.", "date": "2018.06.20", "title": "България ще изплати общо 158 370 лв. като обезщетения по решения на Европейския съд за правата на човека"}
{"url": "http://www.focus-news.net/news/2018/06/20/2536239/dimitar-margaritov-kzp-prez-2017-g-napravihme-virtualni-priemni-narasnaha-zhalbite-i-sreshtu-elektronnite-magazini.html", "text": "През 2017 г. направихме виртуални приемни. Това каза председателят на Комисията за защита на потребителите Димитър Маргаритов в доклада си за 2017 г. по време на заседанието на Подкомисията за наблюдение на дейността в областта на защитата на потребителите и ограничаване на монополите към Комисия по икономическа политика и туризъм, предаде репортер на Агенция „Фокус“. Той поясни, че става въпрос за телефонни кабини, от които безплатно може да се избира телефона на КЗП, който е денонощно на разположение на потребителите. „Със среден успех функционираха тези приемни, тъй като хората разполагаха със собствен телефон. Също така нашият сайт позволява през смартфон да бъде подадена жалба“, поясни Маргаритов. „Имаме функция и по Закона за електронната търговия, където контролираме онлайн магазините и платформите, в които се предлагат различни стоки и услуги. През последните периоди електронната търговия доста се интензифицира. Все повече потребители предпочитат този начин за пазаруване и затова не е учудващ и фактът, че през миналата година имаме нарастване на жалбите, подадени срещу електронни магазини“, допълни Маргаритов. \r\n\"По Закона за туризма Комисията за защита на потребителите е основен контролен орган, имаме около 10 хил. инспекции  и около 750 акта за установени административни нарушения\", добави той. Маргаритов обърна внимание на новия Закон за туризма и предупреди, че той може да обезкръви Комисията за защита на потребителите. Маргаритов поясни, че се предлага преминаване на служители от КЗП към Министерство на туризма. „Това за нас би било унищожаващо. Нашите колеги инспектори са около 100 наброй за цялата страна“, каза Маргаритов и обърна внимание, че става въпрос за прехвърлянето на 30 щатни бройки. Като проблем Маргаритов посочи, че миналата година Комисията за защита на потребителите не е разполагала с по-голям бюджет.  По думите му КЗП се справя с издръжката си, но съществува проблем по отношение на заплатите на служителите - проблемът става все по-сериозен. Той отчете, че 20 служители са напуснали и са си намерили работа на друго място.\r\nДеница КИТАНОВА", "date": "2018.06.20", "title": "Димитър Маргаритов, КЗП: През 2017 г. направихме виртуални приемни, нараснаха жалбите и срещу електронните магазини"}
{"url": "http://www.focus-news.net/news/2018/06/20/2536241/dobrich-administrativniyat-sad-nasrochi-delo-po-zhalba-na-oblastniya-upravitel-na-dobrich-protiv-reshenie-na-obshtinski-savet-kavarna-vav-vrazka-s-prodalzhavashto-stroitelstvo-kray-moreto.html", "text": "В закрито заседание Административният съд в Добрич е насрочил дело по жалба на областния управител на Добрич Красимир Кирилов против решение на Общински съвет – Каварна във връзка с продължаващо строителство край морето в морския град. Това става ясно от сайта на съда. Делото е насрочено за 18 юли. Миналата седмица обектът, където продължават строително-монтажни работи, бе инспектиран и от министъра на туризма Николина Ангелкова, която препоръча тези дейности да бъдат преустановени. С определение на съда се задължава Общински съвет - Каварна в срока за отговор да представи пълната преписка по оспореното решение.", "date": "2018.06.20", "title": "Добрич: Административният съд насрочи дело по жалба на областния управител на Добрич против решение на Общински съвет – Каварна във връзка с продължаващо строителство край морето"}
{"url": "http://www.focus-news.net/news/2018/06/20/2536240/stara-zagora-uspeshnoto-partnyorstvo-mezhdu-biznes-institutsii-i-obshtestvo-byaha-obsadeni-po-vreme-na-regionalen-forum-biznesat-sila-za-dobro.html", "text": "Успешното партньорство между бизнес, институции и общество бяха обсъдени по време на Регионален форум „Бизнесът - сила за добро“. Това съобщиха от пресцентъра на Общината. „Приветствам ви с добре дошли в Стара Загора – община, доказала се като добър партньор на национално и местно ниво, защото на всички ни е ясно, че бизнесът е гръбнака на икономиката“, каза зам.-кметът Йордан Николов при откриването днес на Регионалният форум в областния град. „Това е резултат от дългогодишна и целенасочена политика, водена от екипа на кмета Живко Тодоров. Съвсем скоро получихме поредното признание като община с принос към развитието на бизнеса в региона от годишните награди Balkan Business Awards. За всички нас, като ръководство, е важно да развиваме потенциала на нашия регион, да привличаме инвестиции, да създаваме благоприятен бизнес климат, защото това е гаранция за подобряване на живота на всички старозагорци. Ние сме град, с едни от най-ниските такси за битови отпадъци и данък сгради в страната. Вече е факт и индустриална зона „Загоре“, която дава нов тласък при утвърждаването му като един от водещите в икономиката на страната“, допълни още зам.-кметът. Той благодари за подкрепата, която получава общинското ръководство от ТПП – Стара Загора, от браншовите организации - от Клуба на работодателя, от Конфедерация на работодателите и индустриалците в България, както и от бизнеса като цяло. \r\nСъбитието бе организирано от  Българската мрежа на Глобалния договор на ООН, в партньорство с Община Стара Загора, Търговско-промишлена палата - Стара Загора и „КонтурГлобал Марица Изток 3“. \r\nВъв форума участие взе и зам.-кметът по хуманитарните дейности на Стара Загора Иванка Сотирова. Тя сподели опита, който има Общината, при партнирането си с фирмите в региона. Зам.-кметът подчерта важността от подобна комуникация, както и финансова подкрепа и даде пример с проведеното поредно издание на мащабното музикално събитие  - „Джаз форум Стара Загора“ и помощта от страна на „Контур Глобал Марица Изток 3“. Иванка Сотирова припомни и за друг вид ползотворни партньорски отношения – между същата фирма и Сдружение „Алтернатива 55“, при които се работи в посока подобряване на социалните услуги, предлагани от организацията в полза на обществеността.  \r\nУчастниците във форума обсъдиха още и как корпоративната социална отговорност е възможна мисия за всеки бизнес, важността на лидерството и поемането на лична инициатива, както и силата на колективните проекти. Добрите практики от своята работа представи още и Огнян Траянов, председател на Българската мрежа на Глобалния договор на ООН. Представители на „Контур Глобал Марица Изток 3“ и други фирми от региона, както и  на неправителствените организации в града също споделиха своя опит от съвместни инициативи с институции и бизнес.", "date": "2018.06.20", "title": "Стара Загора: Успешното партньорство между бизнес, институции и общество бяха обсъдени по време на Регионален форум „Бизнесът - сила за добро“"}
{"url": "http://www.focus-news.net/news/2018/06/20/2536242/stara-zagora-tridneven-folkloren-praznik-ritmi-ot-zagore-zapochva-na-29-yuni-v-park-artileriyski.html", "text": "Тридневен фолклорен празник „Ритми от Загоре“ започва на 29 юни (петък) от 18.00 часа и ще продължи до 1 юли (неделя) в парк „Артилерийски“. Организатор е СНЦ „Самарско знаме“, с подкрепата на Община Стара Загора. Това съобщиха от пресцентъра на Общината. \r\nТридневната концертна програма включва десетки групи, ансамбли и състави за народни песни и танци от областта.", "date": "2018.06.20", "title": "Стара Загора: Тридневен фолклорен празник „Ритми от Загоре“ започва на 29 юни в парк „Артилерийски“"}
{"url": "http://www.focus-news.net/news/2018/06/20/2536245/dobrich-dni-na-ruskata-kultura-zapochvat-v-grada.html", "text": "Дни на руската култура започват в Добрич. Организатори са Община град Добрич, Сдружение за приятелство и сътрудничество с балканските държави с председател Андрей Галкин и Международната обществена организация „Изкуство без граници“ с председател Людмила Козлова. На пресконференция организаторите представиха програмата в града предаде кореспондентът на Радио „Фокус” – Варна. Изложба с картини от руски художници, които творят в различни жанрове и стилове, ще бъде открита в Регионална библиотека „Дора Габе“ днес от 17,30 часа. По-късно, в 18,30 часа на сцената на площад „Свобода“ ще започне концерт на Фолклорен ансамбъл „Кирилица“ с ръководител Алина Тихонова и Танцов ансамбъл „Фантазия“ с ръководител Ирина Гусева. Младежките танцови състави от град Подолск ще зарадват публиката с изпълнения на образци от руския танцов и песенен фолклор. За онези, които нямат възможност днес да бъдат сред публиката на концерта, ще има друга такава възможност на 26 юни от 18,30 часа отново на площад „Свобода“. \r\nНа срещата днес със зам.-кмета „Хуманитарни дейности“ в Община град Добрич д-р Емилия Баева, журналисти и представители на руската културна делегация Андрей Галкин сподели, че се радва отново да бъде в славния и красив Добрич, който е заобичал от цяло сърце. По думите му благодарение на доброжелателството на кмета на града Йордан Йорданов и на неговия заместник д-р Емилия Баева добрата традиция продължава, с надежда и занапред. Подобни Дни на руската култура се организират също във Варна, Шумен и Плиска. Галкин отбеляза, че през 2018-та се отбелязват 140 години от освобождението на България от османско робство и всички прояви от тазгодишните Дни на руската култура са посветени на това, защото годишнината е еднакво свята и значима както за българския, така и за руския народ. „Радваме се, че и в политически план се случват малки, но все пак стъпки за подобряване на отношенията между България и Русия, за икономическо и културно сътрудничество. Надяваме се и нашите културни прояви да способстват за подобряване в бъдеще на тези отношения“, посочи Андрей Галкин. Григорий Потоцки, художник, скулптор и президент на Международната академия за добрина отбеляза, че жителите на Добрич могат да бъдат горди с името на своя град, защото то съдържа в себе си едно от общочовешките понятия, които са основополагащи – добрината. \r\n„Добротата е велика дума, смисъла на живота и за какво да живеем, ако не заради добрината“, каза Григорий Потоцки. Той е автор на паметника на ген. Гурко в София. Негови скулптори са поставени в 45 страни по целия свят. Според него България е едно специално място, което може образно казано да бъде определено като дърво, чиито клони са различните славянски народи, обединени от кирилицата, носещи сходен дух и светоусещане. \r\nЖулиета НИКОЛОВА", "date": "2018.06.20", "title": "Добрич: Дни на руската култура започват в града"}
{"url": "http://www.focus-news.net/news/2018/06/20/2536246/pravitelstvoto-se-razporedi-s-imoti.html", "text": "Министерският съвет реши да обяви имоти - публична държавна собственост, за имоти - частна държавна собственост, намиращи се в области Пловдив, Пазарджик и Хасково. Те са предоставени за управление на Министерство на отбраната. За Министерството на отбраната и Българската армия отпада необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия - продажба чрез търг, съгласно Закона за държавна собственост. Това съобщиха от правителствената информационна служба. \r\nОбектите със сменен статут са общо пет. Първите два се намират на ул. „Ген. Радко Димитриев“ № 2 в гр. Пловдив, като единият е с площ от 10 537 кв. м и с 4 бр. сгради, а другият е с площ от 51 128 кв. м и с 8 бр. сгради. Третият поземлен имот, находящ се в община Пещера, землището на с. Капитан Димитриево, м. „Еловиците“, е с площ от 14281 кв. ми е застроен с 3 броя сгради. В землището на с. Капитан Димитриево е разположен и четвъртият имот, който е с площ от 69 686 кв. м. и е застроен с 12 броя сгради. Петият имот е в землището на гр. Хасково, местност „Кенана“, е с предназначение вилна сграда и е със застроена площ 243 кв. м, на 2 етажа. \r\nОдобрена е също продажбата на недвижими имоти собственост на ВМЗ ЕАД - гр. Сопот. Това са 34 бр. ведомствени жилища и 6 бр. гаражи, собственост на военния завод. Имотите са разположени в гр. Сопот, гр. Карлово, с. Анево и с. Кърнаре. В преобладаващата част от тях са настанени дългогодишни работници и служители на дружеството, които многократно са заявявали интерес за закупуването им. Продажбата ще осъществи от ВМЗ ЕАД, като получените средства ще останат на разположение на дружеството.\r\nОсигурени са помещения за Центъра по спешна медицинска помощ във Видин, след като Министерството на здравеопазването получава част от самостоятелен обект - публична държавна собственост във връзка с подготвяно проектно предложение по процедурата за регионална здравна инфраструктура по Оперативна програма ..Региони в растеж” 2014 - 2020. Обектът се намира на първия етаж в сграда на ул. ,.Цар Симеон Велики“ № 76 във Видин и ще бъде използван от Центъра за бърза медицинска помощ в града. Инвестиционният проект на Министерството на здравеопазването предвижда строителство, ремонт, реконструкция, преустройство и обновяване на сградния фонд, както и осигуряване на модерно оборудване на центровете за спешна медицинска помощ в цялата страна.\r\nОбщина Бургас получава държавен имот за образователни дейности. Имотът ще бъде за нуждите на Професионална гимназия по компютърно програмиране и иновации (ПГКПИ) в града. Имотът се намира на бул. „Захари Стоянов”, където до сега се е помещавала Професионална техническа гимназия. Промяната се прави във връзка с оптимизиране на училищния сграден фонд на професионалните гимназии в града. По заповед на министъра на образованието, Професионалната техническа гимназия сменя своето местонахождение, като ще бъде преместена в сградата на Професионалната гимназия по дървообработване „Георги Кондолов“. В имота на бул. „Захари Стоянов”, който до сега е управляван от МОН, се настанява Професионална гимназия по компютърно програмиране и иновации в града.\r\nПроменя се предназначението на поземлени имоти в горски територии - публична държавна собственост за изграждане на „Път 11-86 „Асеновград - Чепеларе - Смолян – Рудозем“ от км 125+727.46 до км 128+790 - оптимизация на трасе и отводнителни мероприятия“. Имотите се намират в землището на с. Средногорци, общ. Мадан, обл. Смолян. Те са с обща площ 2,033 дка и са в обхвата на дейност на териториално поделение „Държавно горско стопанство Смолян“ към „Южноцентрално държавно предприятие” ДП - Смолян. Агенция „Пътна инфраструктура“ ще заплати за промяна предназначението на имотите цена в размер на 6 323,00 лева и за компенсационно залесяване, цена в размер на 2 203,77 лева.\r\nС друго свое решение правителството обяви имоти - частна държавна собственост за имоти - публична държавна собственост. Обект на проекта на решение на Министерския съвет са два имота, находящи се в област София, гр. София, община Столична, район „Красно село“. Имотите са необходими за Българската армия. Това обстоятелство изисква да се смени техният статут от частна в публична държавна собственост. Смяната на статута на имотите от частна в публична държавна собственост е съгласно изискванията на чл. 6, ал. 2 от Закона за държавната собственост.\r\nМинистерският реши още „Държавна консолидационна компания“ ЕАД да получи два имота. Те ще бъдат внесени като непарична вноска в капитала на „Държавна консолидационна компания“ ЕАД. Терените с обща площ 28 322 кв. м. се намират в София и са с отпаднала необходимост за Министерството на транспорта, информационните технологии и съобщенията. Министърът на икономиката ще осъществи дейностите по увеличаването на капитала на „Държавна консолидационна компания“ ЕАД със стойността на правото на собственост върху недвижимите имоти.", "date": "2018.06.20", "title": "Правителството се разпореди с имоти"}
{"url": "http://www.focus-news.net/news/2018/06/20/2536243/dimitar-margaritov-kzp-balgariya-e-na-osmo-myasto-v-es-po-notifikatsiite-koito-sme-izpratili-za-otkriti-opasni-stoki-na-nasha-teritoriya.html", "text": "България е на осмо място в ЕС по нотификациите, които сме изпратили за открити опасни стоки на наша територия. Това каза председателят на Комисията за защита на потребителите Димитър Маргаритов в доклада си за 2017 г. по време на заседанието на Подкомисията за наблюдение на дейността в областта на защитата на потребителите и ограничаване на монополите към Комисия по икономическа политика и туризъм, предаде репортер на Агенция „Фокус“. „Тук си заслужава да спомена много доброто ни сътрудничество с Агенция „Митници“, благодарение на които огромната част от тези опасни стоки са задържани на границата, тъй като не са с произход България“, поясни Маргаритов. По думите му не е било допуснато те да бъдат разпространени на пазара, като незабавно са издадени заповеди, с които те са били унищожени. „По това направление са извършени около 4 000 проверки и инспекции и са съставени около 300 акта. Съпътстващата дейност е изземването на различен тип стоки, които се подлагат на тестове, за да може да бъде установено дали те отговарят на съответните стандарти за безопасност. Статистиката показа, че за България най-често срещаните категории стоки, които са дефинирани и установени като опасни са облекло, текстилни материали и модни артикули“, каза Маргаритов. По думите му повечето от облеклата са детски дрехи. „Интересна категория са лазерните показалки. В 8 % от случаите именно такива стоки са открити на територията на България“, заяви Маргаритов.\r\nДеница КИТАНОВА", "date": "2018.06.20", "title": "Димитър Маргаритов, КЗП: България е на осмо място в ЕС по нотификациите, които сме изпратили за открити опасни стоки на наша територия"}
{"url": "http://www.focus-news.net/news/2018/06/20/2536238/dimche-arsovski-pressekretar-na-vmro-dmpne-zoran-zaev-nikola-dimitrov-i-ostanalite-ot-sdsm-podpisaha-kapitulantski-i-sramen-dogovor-za-makedoniya.html", "text": "Прессекретарят на ВМРО-ДПМНЕ Димче Арсовски по време на пресконференция обвини министър-председателя Зоран Заев, външния министър Никола Димитров и управляващата партия СДСМ, че са подписали „капитулантски и срамен договор“ за Македония и македонския народ, предава скопското електронно издание   „Курир“.\r\nАрсовски припомни, че само преди две години, преди да дойде на власт, Зоран Заев е гарантирал, че няма да промени конституцията на страната. Прессекретарят на ВМРО –ДПМНЕ заяви, че това е „едва от манипулациите на Зоран Заев, за да дойде на власт и веднага да продаде Македония“, нейното име, идентичност и националност.\r\nТой допълни, че министър-председателят не е изпълнил обещанията си да увеличи заплатите и пенсиите, а освен това е сключил „капитулантски договор“ за Македония. \r\n„Този престъпен картел на власт трябва да падне. Зоран Заев ще падне и Македония ще спечели“, обобщи Арсовски. Виктор Турмаков", "date": "2018.06.20", "title": "Димче Арсовски, прессекретар на ВМРО-ДМПНЕ: Зоран Заев, Никола Димитров и останалите от СДСМ подписаха капитулантски и срамен договор за Македония"}
{"url": "http://www.focus-news.net/news/2018/06/20/2536247/stolichnata-biblioteka-se-vklyuchva-s-planinsko-chetene-v-chestvaniyata-na-enyovden.html", "text": "b> За трета поредна година Столичната библиотека се включва като партньор в честванията по случай Еньовден, организирани от Национален комитет „Петър Димков” и Дирекция „ПП Витоша”. Това съобщиха от пресцентъра на Столичната община. Традиционно празникът ще започне на 24  юни в 08:00 ч. от „Княжево” (градинката на посл. спирка тр. № 5) с туристически поход по маркираната пътека “Aлея на билките” с мисли на Петър Димков. \r\nФолклорната програма  ще стартира в 12.30 ч. на естрадата пред  хижа Момина скала, където всички посетители на планината ще могат да се насладят на планинските четения с поетите Анна Лазарова, Теодора Тотева, Георги Гаврилов и Роман Кисьов, ще могат да вземат участие и във възстановката на стари народни обичаи - провиране под арка от 77 и половина билки, „медена питка”, ръсене с „мълчана вода” и др. \r\nВ подкрепа за възраждане на българските народни традиции Столична библиотека ще представи на поляната  на „Момина скала” изложбата си „Фолклорът в детския периодичен печат 1878 г. – 1944 г.“. Библиотеката ще предложи много актуални и интересни заглавия, тематично подбрани за празника. Планинската къщичка на „Момина скала” също ще бъде заредена с нови книги. На всички желаещи ще бъдат издадени безплатни едногодишни читателски карти, осигуряващи пълен достъп до информационните и дигитални ресурси на Столична библиотека.", "date": "2018.06.20", "title": "Столичната библиотека се включва с планинско четене в честванията на Еньовден"}
{"url": "http://www.focus-news.net/news/2018/06/20/2536248/dimitar-margaritov-na-kzp-se-vazlagat-golemi-prihodi-koito-nyama-kak-da-dostignem-zashtoto-razpredelyaneto-im-e-po-byudzhetite-na-razlichni-institutsii.html", "text": "На КЗП се възлага високо число за приходи, което няма как да достигнем не заради липса на събираемост, а защото разпределянето им е по бюджетите на различни институции. Това каза председателят на Комисията за защита на потребителите Димитър Маргаритов в доклада си за 2017 г. по време на заседанието на Подкомисията за наблюдение на дейността в областта на защитата на потребителите и ограничаване на монополите към Комисия по икономическа политика и туризъм, предаде репортер на Агенция „Фокус“. „При нас винаги се залага много по-високо число, което няма как да достигнем не защото няма събираемост, а защото разпределяме събраните приходи по бюджетите на Министерство на икономиката, по централния бюджет и по Министерство на туризма“, поясни Маргаритов. Той поясни, че всички събрани приходи, с изключение на  11 % се предоставят по бюджетите на други инстутиции.  Маргаритов допълни, че Комисията за защита на потребителите иска дофинансиране и обикновено такава възможност има в края на годината. „Тогава ние в едни нелеки условия сме принудени в доста кратко време да удовлетворим потребности, които са трупани през годината“, каза Маргаритов. \r\nДеница КИТАНОВА", "date": "2018.06.20", "title": "Димитър Маргаритов: На КЗП се възлагат големи приходи, които няма как да достигнем, защото разпределянето им е по бюджетите на различни институции"}
{"url": "http://www.focus-news.net/news/2018/06/20/2536249/tranzitniyat-tsentar-v-selo-pastrogor-ostava-ot-otvoren-tip-poradi-niskiya-migratsionen-natisk.html", "text": "Министерският съвет прие решение във връзка с изпълнението на организационната и техническа част на Мярка 168 „Преобразуване на Транзитен център - с. Пъстрогор на Държавната агенция за бежанците от отворен в затворен тип център за предоставяне на убежище“ за настаняване на чужденци в процедура по международна закрила от Програмата за управление на правителството на Република България за периода 2017- 2021г. Това съобщиха от правителствената информационна служба. \r\nНеобходимостта от трансформирането беше обусловена през 2016 г., както от високия брой лица търсещи международна закрита, така и от системното нарушаване на обществения ред в страната от такива лица, настанени в центровете от отворен тип. Преустройството бе осъществено със средства по грантово споразумение с Европейската комисия за безвъзмездна финансова помощ в рамките на механизма за спешно подпомагане от Фонда „Убежище, миграция и интеграция“.\r\nКъм момента миграционната обстановка и миграционният натиск са сравнително спокойни и центърът ще продължи да функционира като център от отворен тип, като при необходимост ще бъде стартирана административната процедура по трансформирането му в затворен тип. Правителството възложи на Държавната агенция за бежанците при МС и Министерството на вътрешните работи да предприемат необходимите мерки за изменение и допълнение на грантовото споразумение.", "date": "2018.06.20", "title": "Транзитният център в село Пъстрогор остава от отворен тип поради ниския миграционен натиск"}
{"url": "http://www.focus-news.net/news/2018/06/20/2536244/alsat-m-makedoniya-sporazumenieto-za-imeto-e-predadeno-na-prezidenta-na-makedoniya.html", "text": "Председателят на македонския парламент Талат Джафери, след ратифицирането, подписа договора за името и го предаде на президента на страната Георги Иванов, който в срок от седем дни трябва да го подпише, предава   „Алсат-М“.\r\nПо-рано Иванов заяви, че отношението му „по отношение на споразумението за вредното име е окончателно“.\r\nАко президентът наложи вето, законът ще трябва да се върне в парламента за ратификация. Ако при второто гласуване законът е приет с повече от 61 гласа, то Иванов ще бъде длъжен да го подпише.  Виктор Турмаков", "date": "2018.06.20", "title": "„Алсат-М“ (Македония): Споразумението за името е предадено на президента на Македония"}
{"url": "http://www.focus-news.net/news/2018/06/20/2536251/agentsiya-afis-ombudsmanat-i-prezidentat-se-polzvat-s-nay-golyamo-doverie-sred-balgarskite-grazhdani.html", "text": "Безспорно институциите, които се ползват с най-голямо доверие сред българските граждани са националният омбудсман и президентът на републиката. За месец юни АФИС измерва положително доверие съответно 60,3% и 58,4% за двете институции, носещи по неизбежност повече персонален характер. Това са и институциите, които за последната година са безспорен лидер, щом стане въпрос за обществено одобрение. Това сочат . Далеч назад се нарежда Европейският съюз, който успява да генерира положително доверие сред 45 на сто от българите, но към този момент, макар и с малко, запазва положителния си рейтинг (по-високо доверие, отколокто недоверието). Следват поредица от институции с традиционно негативен рейтинг: местната власт и органите на реда, съответно с 41 и 37 на сто. На дъното са изпълнителната и законодателната власт са най-проблематични. Кабинетът се ползва с доверието на близо 32%, докато Парламентът успява да печели симпатиите на едва 23 на сто от българските граждани. Традиционно доверието в съдебната власт е най-ниско – 20%, но това ниво отдавна не се движи. Ако доверието в парламента спадне с малко, висшият орган на властта ще затвори края на класацията. На пръв поглед тези данни показват нещо закономерно: персонифицирани институции, които са с относително свежи лица на обществено-политическия терен, както и външната легитимност на европейските структури са значително по-одобрявани. В същото време местният политически елит, разположен по етажите на властта, и сформираното преди само преди една година правителство, вкупом страдат от хроничен недостиг на положително отношение. Любопитното обаче е как всички тези актьори на политическия терен изглеждат разположени назад във времето по отношение на общественото одобрение – кои институции са спечелили доверие, и кои са го изгубили през последната година. И тук имаме новина, а тя е следната: практически няма динамика – днешните мащаби повтарят до голяма степен картината от пролетта на 2017 година. Изключенията са в нюансите. От данните личи, че влошаването на обстановката е започнало през есента на миналата година. Най-сериозно е пострадал образът на полицията, а в най-високи амплитуди се е колебаело доверието в Европейския съюз и президента. Стартирайки с най-висок рейтинг в началото на периода, към днешна дата президентът е изпреварен от националния омбудсман. Разбира се, трябва да се отчита фактът, че от есента на миналата година президентската институция бе превърната в основна мишена за критиките, атаките и компроматите от страна на управляващата партия. Контрастен факт е, че доверието в Европейския съюз спада по време на българското европредседателство. Низходящият тренд е устойчив и, ако продължи да пълзи плавно надолу, (логично след края на европредседателството), евроинституцията ще се нареди сред числото на институциите с негативен рейтинг и ще прати България в редиците на евроскептичните държави.\r\nСпоред АФИС възможните обяснения са: \r\n-Съюзът и най-вече администрацията в Брюксел в погледа на нарастващо мнозинство от българските граждани изгради образ на прагматично-бюрократична машина, която има множество собствени дневни редове, далечни или разминаващи се с дневния ред на обикновените българи. Ерозията на доверие е налице и тя не се отми през последните шест месеца, както се очакваше. Случи се по-скоро обратното.\r\n-Все повече българи, през последните години, декларират недоверие към ЕС – това са в по-голяма степен хората от по-малките населени места, по-ниско образованите и по-възрастните, които обаче са и най-активните гласоподаватели. За тези хора  ползите от нашето членство са неясни и дори съмнителни.\r\n-Самото Председателство на Съвета на ЕС остана една полит-мистерия за голяма част от населението, най-вече като телевизионен сериал за ремонта на НДК, церемониални срещи и пищни обеди и вечери, букети, червени килимчета и показни форми на гостоприемство. 45% от анкетираните нямат преценка дали това Председателство е било успех или провал за България.\r\n-Погледнато глобално, политиката на ЕС повече обърква, отколкото внася яснота. Стовари се бежанска криза, настъпиха резки лутания между Русия и САЩ, при които ту Путин бе лош, ту Тръмп и обратно и всичко това се опакова във все по-често говорене на тема „Европа на две скорости“.\r\nМоже би тези отговори работят само ако се обединят и истината се търси в тяхната съвкупност. В крайна сметка, едва ли тенденцията в спада на доверие към ЕС ще стигне санитарния минимум, какъвто има Народното събрание, но тенденцията е показателна. Междувременно, за трети пореден месец желаещите оставка на правителството са повече от неговите привърженици, силите на опозиция и управляващи лека полека се изравняват, омбудсманът и президентът, които генетично се свързват с опозицията, са най-одобряваните обществени фигури. По всичко личи, че политическият процес е на път отново да смени посоката си. Важно е кой ще поеме инициативата за това на фона на огромната пропаст, очертала се между гражданите и институциите.", "date": "2018.06.20", "title": "Агенция „АФИС“: Омбудсманът и президентът се ползват с най-голямо доверие сред българските граждани"}
{"url": "http://www.focus-news.net/news/2018/06/20/2536253/komisar-yordan-dundakov-odmvr-shumen-praktikata-sochi-che-vodachite-se-strahuvat-da-izpolzvat-dvustrannite-protokoli-pri-leki-ptp.html", "text": "Практиката сочи, че водачите се страхуват да използват двустранните протоколи при леки ПТП. Това заяви по време на изнесен брифинг комисар Йордан Дундаков, началник отдел „Охранителен“ при ОДМВР-Шумен, предаде репортер на Радио „Фокус“-Шумен. „Този протокол беше въведен преди доста години, за са послужи на водачите, които имат разбирателство относно настъпило ПТП, нямат разногласия за виновността, да го попълнят без присъствие на екип на Пътна полиция и невинният шофьор да получи обезщетение за щетите, насенени от виновния водач“, коментира комисар Дундаков. \r\nТой посочи, че така се спестява и актът за административно нарушение. „В пиковите часове в областния град движението е доста интензивно, настъпват леки, незначителни ПТП с материални щети, в дежурната част  валят множество сигнали, а  броят на екипите е ограничен, което налага понякога и чакане с часове“, заяви комисар Дундаков.  Той посочи, че водачите масово се страхуват да използват двустранните протоколи при произшествие, като изтъкват различни причини, една от които- притеснение, че няма да получат обезщетение от застрахователите. „Когато всичко е ясно по произшествието, желателно е водачите да попълнят двустранния протокол, така си спестяват време, нерви и наказание. Разбира се, най- добре е водачите да карат внимателно и да не допускат пътни инциденти“, каза още комисар Дундаков. Той даде и повече разяснения относно този вид уреждане на щетите. В градски условия никой не е предпазен от рискова ситуация по време на шофиране - задръстване, неправилно изпреварване, отнемане на предимство, неправилно престрояване или престой.  В някои от случаите възникват пътно-транспортни произшествия, в резултат на които се нанасят щети на автомобилите- брони, калници, мигачи, фарове, решетки.  В много от тези случаи водачите не са подготвени за ситуацията и предпочитат да се обадят в полицията.  При инцидент, в който няма пострадали и спор за вина те могат  да попълнят  двустранен протокол. Двустранен протокол за произшествие се попълва  като се спазят няколко задължителни условия – не трябва да има пострадали лица, в ПТП-то са участвали само две превозни средства, няма никакъв вид друго повредено имущество, освен двете превозни средства; между двамата шофьори има абсолютно съгласие относно обстоятелствата при инцидента, както и единодушие за вината,  и двамата водачи трябва да притежават необходимите права за управление на съответното МПС, с които се е случил инцидента, не трябва да бъдат употребявали алкохоли или други упойващи вещества. \r\nАко дори едно от горните условия не бъде спазено, то тогава водачите задължително трябва да уведомят „Пътна полиция“ за случилото се, като тогава протоколът се издава от тях. Пострадалият водач трябва да се яви не по-късно от 7 дни след подписването на протокола при застрахователя на виновния водач, заедно с автомобила си. Там той трябва да представи документите на превозното средство, свидетелството си за правоуправление, екземпляра от двустранния протокол и попълнен от виновния водач доклад на застрахователя.\r\nИвелина ИВАНОВА", "date": "2018.06.20", "title": "Комисар Йордан Дундаков, ОДМВР-Шумен: Практиката сочи, че водачите се страхуват да използват двустранните протоколи при леки ПТП"}
{"url": "http://www.focus-news.net/news/2018/06/20/2536252/burgas-obshtinata-realizira-proekt-za-izsledvane-na-migratsiyata.html", "text": "Община Бургас ще анализира миграционните процеси, като заедно с 30 европейски партньори ще участва в реализирането на проект „Моментни снимки от границите“. Това съобщиха от Общината. Той е своеобразно надграждане на инициативи като „Бургас харесва младите“ и „Завръщане в Бургас“, с които администрацията цели да задържи в града младите и талантливи хора и да им предостави поле за професионална реализация.\r\nПроектът беше представен на пресконференция, в която участваха зам.-кметът на Бургас по европейски политики и околна среда Руска Бояджиева, Димитър Матев – представител на Балканския институт за труд и социална политика, и Весна Балтина от дирекция „Европейски политики и програми“ в Община Бургас.\r\n„За първи път се опитваме да се намесим като град в партньорство с изследователски институти и гражданския сектор в една тема, която ни е до болка позната и на Бургас, и на България като граничен район по отношение на Европейската общност“, каза при представянето на проекта Руска Бояджиева.\r\nПървото публично събитие по проекта  ще се състои на 20 юни – Световен ден на бежанците.\r\nВ Бургас с атрактивни събития младежи ще изразят своите виждания за миграцията. Те ще се проведат на различни места в града: от 17 часа на площад “ Тройката“,  от 18 часа на Компаса,  от 19 часа – на пл. „Атанас Сиреков“ и от 20 часа на терасата при КЦ „Морско  казино“ ще  бъде представена художествена интерпретация на темата.\r\nИзпълнението на проекта има за цел да подобри критичното разбиране на глобалните взаимозависимости, определящи миграционните потоци към европейските граници. Феноменът на миграцията преформулира социалните и политическите географии по нов начин, като повдига нов дебат по границите. В сърцето на кампанията са гласовете, преживяванията, моментните снимки от границите и тяхното най-широко разпространение сред европейските граждани.\r\n„SNAPSHOTS FROM THE BORDERS“ е тригодишен проект, съфинансиран от Европейския съюз (бюджетната линия EuropeAid DEAR), управляван от 31 партньора. Дейностите ще обхванат всички европейски страни.\r\nПовече информация за партньорите и проектните дейности на website: www.snapshotsfromtheborders.eu", "date": "2018.06.20", "title": "Бургас: Общината реализира проект за изследване на миграцията"}
{"url": "http://www.focus-news.net/news/2018/06/20/2536250/hurriyet-liderat-na-turskata-dobra-partiya-zayavi-che-pri-pobeda-na-izborite-shte-izprati-chetiri-miliona-siriyski-bezhantsi-obratno-v-stranata-im.html", "text": "Председателят на „Добрата партия“ и кандидат за президент на Турция Мерал Акшенер заяви, че ще изпрати обратно в родината им четирите милиона сирийски бежанци, живеещи в момента в страната, ако победи на изборите. Тя заяви, че Турция е трябвало да използва 36 милиарда долара не за бежанци, а за вътрешно икономическо развитие, пише  Hurriyet.\r\n„Управляващата „Партия на справедливостта и развитието“ се намеси във вътрешната политика на Сирия и после пристигнаха четири милиона сирийски бежанци. След като ме изберат, първото ми действие ще е да поправя отношенията ни със Сирия и да върнем четирите милиона сирийски братя и сестри обратно в родината им“, заяви Акшенер по време на предизборен митинг в провинция Болу. Тя допълни, че страната е изразходвала за бежанците 36 милиарда долара, които са били нужни за индустриалното развитие на Турция.\r\nПрез 2016 г. Турция и ЕС подписаха споразумение, целящо спирането на нелегалната миграция през Егейско море чрез предприемане на строги мерки срещу трафикантите и подобряването на условията за сирийските бежанци на територията на Турция, докато ЕС обеща да задели три милиарда евро за тях. Виктор Турмаков", "date": "2018.06.20", "title": "Hurriyet: Лидерът на турската „Добра партия“ заяви, че при победа на изборите, ще изпрати четири милиона сирийски бежанци обратно в страната им"}
{"url": "http://www.focus-news.net/news/2018/06/20/2536211/evrodeputatat-petar-kurumbashev-glasuvaneto-v-ep-za-paketa-za-mobilnost-shte-e-trudno.html", "text": "Гласуването в ЕП за пакета за мобилност ще е трудно. Това каза евродепутатът Петър Курумбашев, член на Делегацията на българските социалисти в Европейския парламент и на Комисията по транспорт и туризъм в ЕП (ТРАН) в интервю за Агенция „Фокус“  във връзка с гласуването на пакета за мобилност. Той отбеляза, че след като предложенията са гласувани в отделните комисии оттук нататък предстои гласуване на Пакета за мобилност в пленарна зала. „В нея право на предложения имат или цели комисии, или цели политически групи, или 38 или повече членове на Европейския парламент. Тези предложения трябва да бъдат оформени до 27 юни и може да се очаква, че ще има гласуване на сесията през юли в Страсбург. Ако се прецени, че няма достатъчно време за превод на предложенията, те могат да бъдат отложени за първата седмица на пленарното заседание пак в Страсбург“, обясни той.\r\nКурумбашев посочи, че  групата на българските евродепутати ще внесе предложения по позиции, които вече са отстоявали. По думите му в момента тези предложения се оформят и предстои събиране на подписи, тъй като крайния срок е след една седмица. \r\n„Нямам високи очаквания, тъй като загубихме гласуванията по двата важни доклада. Първото 263 на 343 гласа, което е 80 гласа разлика в наша вреда, а второто го загубихме със 180 на близо 430 гласа. Така че в Европейския парламент има ясно изразено мнозинство, което не е в наша полза. Затова и беше призивът ми да не отчитаме победи, когато има гласуване в една комисия, понеже очевидно победата беше от ден до пладне и аз очаквах, че гласуването в пленарна зала ще бъде трудно. Честно казано, не очаквах обаче, че ще загубим с такава голяма разлика. Думкането на тъпаните и посрещането на цар-освободител на летището бяха излишни фойерверки, които пречат на нашата работа. Подобно поведение допълнително само настървява отсрещната страна и намалява вероятността дори да се постигнат някакви компромиси“, коментира евродепутатът.", "date": "2018.06.20", "title": "Евродепутатът Петър Курумбашев: Гласуването в ЕП за пакета за мобилност ще е трудно"}
{"url": "http://www.focus-news.net/news/2018/06/20/2536254/veliko-tarnovo-remontirana-e-i-ulitsa-lyulin-v-svishtov.html", "text": "След като приключи асфалтирането пред Поликлиниката в Свищов, ремонтните дейности продължиха по цялата улица „Люлин“. Долната част на улицата – от стълбите, до пресечката с ул. „Цар Освободител“ е изцяло асфалтирана, съобщиха от пресцентъра на Общината. В частта след Поликлиниката, по посока юг, улицата е изкърпена на две места и е асфалтиран подходът към жилищния блок на к-с „Русалка“. Изцяло асфалтирана е и стръмната част в южния край на улица „Люлин“.\r\nРемонтните дейности продължават в района на ул. „Подп. Васил Манолов“ и ул. „Георги Бенковски“.", "date": "2018.06.20", "title": "Велико Търново: Ремонтирана е и улица „Люлин“ в Свищов"}
{"url": "http://www.focus-news.net/news/2018/06/20/2536255/ventseslava-genova-ruo-varna-roditelite-i-uchenitsite-sa-mnogo-aktivni-v-parviya-den-ot-kampaniyata-za-priem-v-viii-klas.html", "text": "Родителите и учениците са много активни в първия ден от кампанията за подаване на документи за участие в първи етап на класиране за прием в VIII клас в държавните и общински училища във Варна и областта. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тя посочи, че до обяд в четирите училища във Варна – ОУ „Цар Симеон I“, ОУ „Добри Чинтулов“, СУЕО „Ал. С. Пушкин“ и СУ „Св. Климент Охридски“, в които се приемат документи за участие в първи етап на класиране, са подадени над 60 заявления на хартиен носител. По електронен път също има подадени множество заявления, допълни Венцеслава Генова. \r\n„Родителите и учениците са много активни и няма никакви проблеми. Комисиите работят много професионално и разясняват на място всички въпроси, които са отправени от родителите и учениците“, каза още Венцеслава Генова. Работното време на комисиите в училищата – центрове за приемане на заявления за участие в първо класиране е от 9.00  до 17.30 часа. Документи за участие в първи етап на класиране за прием в VIII клас в държавните и общински училища в област Варна могат да се подават до 26 юни на хартиен носител и по електронен път на два електронни портала – priem.mon.bg или 7klas.mon.bg. Списъците с приетите ученици на първи етап на класиране ще бъдат обявени до 3 юли. Записването на приетите ученици на първи етап на класиране или подаване на заявление за участие във втори етап на класиране ще бъде в дните от 4 до 6 юли, като в заявлението за участие във втори етап на класиране учениците не променят и не пренареждат желанията си.\r\nМарияна ВАЛЕНТИНОВА", "date": "2018.06.20", "title": "Венцеслава Генова, РУО – Варна: Родителите и учениците са много активни в първия ден от кампанията за прием в VIII клас"}
{"url": "http://www.focus-news.net/news/2018/06/20/2536233/kanal-5-makedoniya-gartsiya-tryabva-da-informira-es-i-nato-che-nyama-poveche-prechki-pred-integratsiyata-na-makedoniya.html", "text": "Правителството на Гърция чака знак от македонските власти да уведоми днес или утре председателя на Европейския съвет Доналд Туск и генералния секретар на НАТО Йенс Столтенберг, че всички пречки пред евроатлантическата интеграция на Македония са отстранени, както се предвижда от параграф 4 от член 2 от споразумението за името, предава скопският телевизионен  „Канал 5“.\r\nДоговорът гласи, че след получаване на уведомление, че парламентът на Македония го е ратифицирала, то Гърция незабавно ще уведоми председателя на Съвета на ЕС, че подкрепа началото на преговорите за членство и че ще информира генералния секретар на НАТО, че подкрепя Алианса да изпрати покана за присъединяване към НАТО.\r\nМакедония се надява още във вторник, въпреки твърдата позиция на Франция и на Холандия да бъде назначена дата за началото на преговорите с ЕС. По отношение на НАТО поканата остава неясна. В договора е ясно посочено, че за нея е необходимо пълно осъществяване на сделката, но по-рано Столтенберг остави възможност това да се случи още на срещата на високо равнище на Алианса на 11 юли.\r\nМеждувременно основната опозиционна гръцка партия „Нова демокрация“ заплаши, че ако дойде на власт, ще направи промени в договора. Но предупрежденията ѝ са безплодни, защото според член 20 на договора той остава в сила за неопределен срок от време и е неотменим. Не са позволени никакви промени в член 1, параграф 3 и 4, отнасящи се за името, езика и идентичността. Виктор Турмаков", "date": "2018.06.20", "title": "„Канал 5“ (Македония): Гърция трябва да информира ЕС и НАТО, че няма повече пречки пред интеграцията на Македония"}
{"url": "http://www.focus-news.net/news/2018/06/20/2536259/navarshvat-se-93-godini-ot-smartta-na-revolyutsionera-hristo-razboynikov.html", "text": "Навършват се 93 години от смъртта на Христо Тодоров Стоев с пряко Христо Разбойников, кмет на Петрич в периода 1922 – 1923 година. За Радио „Фокус“ – Пирин Сотир Иванов, директор на Исторически музей – Петрич каза, че Разбойников е произхожда от българската етническа територия, но не е тясно свързан с политическия и икономическия живот в град Петрич. \r\n„Той е роден през 1881 година в серското село Дутлия, тоест той живее в регион, който е непосредствено южно разположен от Петрич. Завършва българското педагогическо училище в Сяр. Самият Христо Стоев работи като учител в селата Хазнатари и Чучулигово. Разбойников се включва във Вътрешната македоно-одринска революционна организация, която всъщност му дава прякора, който носи за неговата смелост и бойкот на турските власти заради публикации в печата“, каза още Иванов. Той добави, че по това време медиите и печата навлизат, включително и на Балканският полуостров. „Именно заради подобни публикации той е уволнен, защото се е очаквало, че учителите би следвало да са лоялни към администрацията и съответно към Османската империя. Разбойников е избран за секретар към Серският революционен комитет. След Младотурската революция от 1908 година е в кръга на Яне Сандански. Самият Христо Разбойников участва в похода към Цариград за потушаване на анти революционният  метеж по време на Младотурската революция. Тук може да се каже, че по това време Яне Сандански успява да издейства създаването на българско гробище в Цариград каквото до тогава не е имало. По-късно Христо Разбойников участва в Балканската война през 1912 година като доброволец в Македоно-одринското опълчение“, добави Иванов. Христо Разбойников участва във Втора рота на 15-а Щипска дружина, а по-късно в Четвърта рота на 11-а Серска дружина. \r\n„За проявена храброст е произведен в офицерски чин. След Междусъюзническата война, тоест след средата на 1913 година, когато родното му село и въобще Серският регион остава в Гърция, Христо Разбойников се измества със семейството си в Петрич. По време на Първата световна война е разузнавач на солунският фронт, което е нормално във връзка с неговите познания за региона. Не само като местен човек, но и като революционер на Вътрешната македоно-одринска революционна организация. След войната Христо Разбойников става нарицателно за една нова политическа тенденция“, коментира Иванов.\r\nЛивия НИНОВА", "date": "2018.06.20", "title": "Навършват се 93 години от смъртта на революционера Христо Разбойников"}
{"url": "http://www.focus-news.net/news/2018/06/20/2536258/dimitar-margaritov-kzp-novata-sdelka-za-potrebitelite-predvizhda-izmeneniya-identifitsirashti-dvoyniya-standart-kato-narushenie.html", "text": "Новата сделка за потребителите предвижда изменения, чрез които двойният стандарт ще бъде идентифициран като нарушение. Това каза председателят на Комисията за защита на потребителите Димитър Маргаритов във връзка с дейността на комисията по отношение на борбата с двойните стандарти по време на заседанието на Подкомисията за наблюдение на дейността в областта на защитата на потребителите и ограничаване на монополите към Комисия по икономическа политика и туризъм във връзка с двойните стандарти, предаде репортер на Агенция „Фокус“. Той изтъкна, че КЗП от самото начало участва в дейностите, които са свързани с изясняване и поставянето на проблема с двойните стандарти на масата. „По инициатива на обудсмана участвахме и във форума на високо равнище на 30 април, който беше проведен в рамките на председателството и включително в един диалог, който беше проведен два дни след това събитие в представителството на ЕК“, посочи Маргаритов. Той поясни, че КЗП е застъпила тезата, че ще бъдат активно присъстващи във всички по-нататъшни действия по темата за двойните стандарти. \r\nДеница КИТАНОВА", "date": "2018.06.20", "title": "Димитър Маргаритов, КЗП: Новата сделка за потребителите предвижда изменения, идентифициращи двойния стандарт като нарушение"}
{"url": "http://www.focus-news.net/news/2018/06/20/2536256/parlamentat-na-makedoniya-ratifitsira-dogovora-za-imeto-obzor.html", "text": "Събранието на Република Македония ратифицира договора за името. Споразумението за прекратяване на 27-годишния спор с Гърция бе утвърден с 69 гласа „за“ при необходими 61. Нямаше нито един „против“ или „въздържал“ се. Причината – депутатите от опозиционната партия ВМРО-ДПМНЕ бойкотираха заседанието и не участваха в гласуването. Не присъства и депутатът от управляващото мнозинство Ферид Мухич, който ден по-рано гласува срещу приемането на проектозакона за ратификацията. Съкратена процедура\r\nОще от началото на седмицата в Скопие бяха предприети решителни стъпки за задействане на процедурите за ратифицирането на договора, постигнат след месеци на интензивни преговори с Атина под егидата на ООН. Във вторник парламентът утвърди необходимостта от приемането на законопроекта за ратифициране на Окончателното споразумение за решаване на спора за името.  \r\nМинистърът на външните работи на югозападната ни съседка Никола Димитров обясни на народните представители какви са мотивите за приемането на договора по съкратена процедура. Първият дипломат на Скопие припомни, че предложеният закон е предвиден като част от националната програма за усвояване на правото на ЕС в рамките на политическите критерии в областта на регионалното сътрудничество и международните задължения. Димитров подчерта, че като се имат предвид европейските и евроатлантическите перспективи на страната, е повече от необходимо споразумението да бъде ратифицирано по съкратена процедура. „Юнският съвет е пред нас, външните министри на държавите-членки ще се срещнат на 25 и 26 юни, а срещата на върха ще се състои на 28 юни. Тези дати са от ключово значение за европейската перспектива на страната ни и зависят от ратификацията на споразумението. За да постигнем тези резултати, предлагаме парламентът да реши да приеме проектозакона по съкратена процедура. С ратифицирането се отваря възможност гражданите да се произнесат за своето бъдеще на референдума през есента“, обясни Димитров.\r\nНа заседанието присъстваха 110 депутати, 109 от които гласуваха – 69 „за“ и 40 „против“. След като законът бе предаден на Комисията по европейските въпроси, която разполагаше със срок от два дни за преразглеждане на споразумението за новото име на Македония. Необходими й бяха само няколко часа – още в същия ден стана ясно, че парламентарната комисия дава „благословията“ си за договора с Гърция: споразумението бе подкрепено с 10 гласа „за“. Така стана ясно, че ратифицирането на историческия документ ще бъде насрочено за сряда, а не за петък. Защитата\r\nЗаседанието на парламента започна в обедните часове при засилено полицейско присъствие пред сградата. За разлика от предния ден, когато разгорещените дебати в Събранието бяха проведени на фона на демонстрации, то днес дискусиите не бяха съпътствани от протест на противниците на договора за името. \r\nГоворейки от парламентарната трибуна, министър-председателят на югозападната ни съседка Зоран Заев призова депутатите да подкрепят ратификация на споразумението, като увери, че с него идентичността на македонците ще бъде защитена за векове напред. Същевременно той не пропусна да припомни, че окончателното решение за бъдещето на договора за името е на гражданите, които ще се произнесат на референдум през есента. , увери македонският премиер.\r\nВ речта си Заев също така призова депутатите и гражданите . С договора, твърди Заев, Македония не само получава нов стратегически партньор в лицето на Гърция, но и сбъдва вековните мечти на \r\nЗаев призова за обединение в интерес на общото бъдеще на страната. , изрази увереност лидерът на кабинета в Скопие. \r\nВ защита на ратификацията на договора реч изнесе и председателят на Комисията по европейските въпроси, Артан Груби, депутат от управляващия в коалиция със СДСМ албански „Демократичен съюз за интеграция“. \r\nГруби направи гръмко изявление, в което сравни подкрепящите договора за името със Скендербег и с Гоце Делчев. Така депутатът от ДСИ отговори на обвиненията на водената от Християн Мицковски ВМРО-ДМПНЕ, която определи като „предатели“ постигналите договора за разрешаване на спора за името. В тази връзка Груби припомни: докато Скендербег и Гоце Делчев са воювали, някои са също са ги наричали предадели, но днес те са възприемани като герои.  Същевременно той допълни, че Европейският съюз, НАТО, САЩ, Германия, Великобритания и Франция подкрепят евроатлантическата перспектива на Македония. Депутатът определи днешния ден като кръстопът – Какво предстои?\r\nСлед ратификацията, договорът бе изпратен на президента Георги Иванов, който разполага със седемдневен срок, за да го подпише. Ако държавният глава наложи вето, споразумението ще бъде върнато обратно в парламента. В случай че при повторното гласуване договорът бъде приет с абсолютно мнозинство (61 депутати), Конституцията на Република Македония задължава президента да го подпише. \r\nВ рамките на интервю, дадено във вторник, Заев увери, ще направи всичко възможно, за да предотврати евентуално блокиране на договора от страна на Иванов. Ако на референдума гражданите подкрепят промяната на името, то парламентарното мнозинство няма да се поколебае да задейства процедура за отстраняването на Георги Иванов от длъжност. \r\nНа свой ред македонският президент, който се противопостави  на постигнатия договор за разрешаване на спора за името, отговори с рязък тон: „Призовавам Заев със същото мнозинство от две трети, което е необходимо за промяна на Конституцията на Република Македония, веднага да започне процедура за определяне на отговорността на президента на Републиката, т.е. импийчмънт. Моята позиция по отношение на споразумението за името е окончателна и остава непроменена, въпреки всички заплахи и натиск“, бе отговорът на Иванов. \r\nСлед ратификацията на документа Гърция трябва да изпрати две писма – до Европейския съюз и НАТО, с които официално да извести организациите, че деблокира усилията за членство на Македония. Очакванията на Скопие са до края на юни страната да получи покана за започване на преговорите за присъединяване към Общността , а до средата на следващия месец – за членство в Алианса. Заев вече извести, че поканата за членството на Македония в НАТО е включена в дневния ред на срещата на високо равнище, която ще се проведе на 11-12 юли. \r\nСпоразумението за спора за името бе подписано в неделя от външните министри на Македония и Гърция Никола Димитров и Никос Коцияс в присъствието на двамата премиери – Алексис Ципрас и Зоран Заев. Церемонията се състоя в село Нивици на гръцкия бряг на езерото, след което бе организиран официален обяд на македонска земя.Тереза Герова", "date": "2018.06.20", "title": "Парламентът на Македония ратифицира договора за името (ОБЗОР)"}
{"url": "http://www.focus-news.net/news/2018/06/20/2536220/evrodeputatat-petar-kurumbashev-shansat-na-balgariya-i-drugite-zasegnati-darzhavi-ot-paketa-za-mobilnost-e-da-organizirat-blokirashto-maltsinstvo-v-saveta-na-ministrite.html", "text": "Шансът на България и другите засегнати държави от пакета за мобилност е да организират блокиращо малцинство в Съвета на министрите. Това каза евродепутатът Петър Курумбашев, член на Делегацията на българските социалисти в Европейския парламент и на Комисията по транспорт и туризъм в ЕП (ТРАН) в интервю за Агенция „Фокус“  във връзка с гласуването на пакета за мобилност. „Трябва да се опитаме да си осигурим това блокиране на ниво Съвет“, коментира той. Той обясни, че Съветът на министрите е единствената европейска институция, която не е оповестила своето мнение, а освен това правилата в нея позволяват да блокираш нещата дори да си малцинство.\r\nПо думите му страните, с които бихме могли да работим за осигуряване на блокираща квота са държавите от Вишеградската четворка, Прибалтийските държави, Хърватска, Румъния, Гърция и дори Португалия. „За позицията на Кипър не съм много убеден, както и по отношение на Малта, Италия и Испания. Между другото, при гласуването на докладите моите италиански и испански колеги гласуваха доста „шарено“, така че с тях могат да се водят разговори. Следва Великобритания, чиято позиция не е в наша полза, и след това насреща ни са държавите от страна на т.нар. Пътен алианс – Скандинавските държави, Белгия, Холандия, разбира се – Германия, Франция и Австрия“, коментира Курумбашев.", "date": "2018.06.20", "title": "Евродепутатът Петър Курумбашев: Шансът на България и другите засегнати държави от пакета за мобилност е да организират блокиращо малцинство в Съвета на министрите"}
{"url": "http://www.focus-news.net/news/2018/06/20/2536260/balgariya-i-alzhir-shte-prodalzhat-da-si-satrudnichat-v-oblastta-na-sporta.html", "text": "Правителството утвърди продължаване на Споразумение за сътрудничество в областта на спорта между България и Алжирската демократична и народна република, подписано на 28 февруари 2014 г., в Алжир. Това съобщиха от правителствената информационна служба. Споразумението за сътрудничество в областта на спорта между правителствата на двете страни предвижда сътрудничество в областта на спорта за високи постижения и в областта на обучението и организацията на работа на спортни кадри. В изпълнение на договореностите по Споразумението се планира създаването на смесен комитет, съставен от представители на двете страни. Задачите на комитета ще бъдат изработването на годишна изпълнителна програма и оценка на напредъка на дейностите за сътрудничество, договорени между двете страни.", "date": "2018.06.20", "title": "България и Алжир ще продължат да си сътрудничат в областта на спорта"}
{"url": "http://www.focus-news.net/news/2018/06/20/2536261/odobren-e-proekt-na-memorandum-za-razbiratelstvo-vav-vrazka-s-initsiativata-inteligentna-otbrana.html", "text": "Правителството одобри проект на Меморандум за разбирателство между Министерството на отбраната на Република България, Министерството на отбраната на Унгария, Министерството на отбраната на Италианската Република, Министерството на националната отбрана на Румъния, Министерството на отбраната на Словашката Република и Министъра на националната отбрана на Република Полша относно сътрудничеството по инициативата „Интелигентна отбрана“ Проект 1.29 „Споделени способности за ядрена, химическа и биологическа защита“.Това съобщиха от правителствената информационна служба. Целта на Проекта е да бъде засилено международното сътрудничество, за да бъдат доразвити съществуващите способности по ядрена, химическа и биологическа защита и да се позволи съвместно развитие на нови такива чрез изграждане на платформа за обучение и споделяне на най-добри практики в тази област.", "date": "2018.06.20", "title": "Одобрен е проект на Меморандум за разбирателство във връзка с инициативата „Интелигентна отбрана“"}
{"url": "http://www.focus-news.net/news/2018/06/20/2536264/pernik-obshtinskiyat-savet-po-narkotichni-veshtestva-i-prevantivno-informatsionniyat-tsentar-organizirat-kragla-masa-na-tema-preventsiya-na-upotrebata-narkotichnite-veshtestva.html", "text": "На 22 юни от 10.00 ч. в Конферентната зала на Двореца на културата, Общинският съвет по наркотични вещества и Превантивно-информационният център към Община Перник, организират кръгла маса на тема: „Превенция на употребата наркотичните вещества ”. Това съобщиха от пресцентъра на Общината. Инициативата е във връзка с Международен ден за борба с наркоманиите - 26 юни. \r\nПровеждането на дискусия по тази чувствителна тема е продиктувано от необходимостта да се заяви ясна гражданска позиция по възникващите остри проблеми, свързани със злоупотребата с дрога. Нейната главна цел е да се удари камбаната на тревогата, да се стимулира пробуждането на гражданското общество и да се подпомогнат държавните институции с политики и конкретни действия за ограничаване на употребата на наркотици сред подрастващото поколение.\r\nУчастие в кръглата маса ще вземат представители на : Районен съд, Окръжен съд, Районна прокуратура, Окръжна прокуратура, Местна комисия за борба срещу противообществените прояви на малолетните и непълнолетните, дирекция “Образование и култура” , отдел “Здравеопазване”, представители на ОДМВР Перник, инспектори детска педагогическа стая - I и II РУ на МВР, отдел „Закрила на детето“ , Главна дирекция „Изпълнение на наказанията“, РЗИ , П.У.Л.С. и др. \r\nКаним всички граждани, имащи отношение по темата.", "date": "2018.06.20", "title": "Перник: Общинският съвет по наркотични вещества и Превантивно-информационният център организират кръгла маса на тема „Превенция на употребата наркотичните вещества ”"}
{"url": "http://www.focus-news.net/news/2018/06/20/2536262/blagoevgrad-s-fakelno-byagane-gradat-shte-otbelezhi-denya-na-balgarskiya-olimpiets.html", "text": "За поредна година Община Благоевград организира олимпийско бягане. Спортното събитие ще се проведе на 23 юни - Международен олимпийски ден и Деня на българския олимпиец. Старта ще бъде даден в 09:30 часа, около езерото в парк „Бачиново“. Това съобщиха от пресцентъра на Община Благоевград. Събитието се организира съвместно с Олимпийски клуб Благоевград и Община Благоевград, със съдействието на Българския олимпийски комитет (БОК). \r\nПреди старта на факелното бягане ще бъде запален символично олимпийския огън от Мария Киркова, участник в три Зимни олимпийски игри – Ванкувър 2010 г, Сочи 2014  и Пьонгчанг 2018 и Иво Балабанов, участник в Младежките олимпийски игри в Нанджинг 2014 година. \r\nВ проявата ще се включат около 100 участници,  студенти от специалности „Физическо възпитание и спорт” и „Спорт“ в ЮЗУ „Неофит Рилски”, преподаватели, ученици и деца от спортните клубове в Благоевград.\r\nУчастниците в кроса ще получат тениски с олимпийския символ, осигурени от БОК и международен олимпийски сертификат, подписан от президента на Международния олимпийски комитет Томас Бах и председателя на Българския олимпийски комитет Стефка Костадинова.\r\nМеждународният олимпийски ден се чества от януари 1948 г. с Решение на Международния олимпийски комитет (МОК). През 1987 г МОК насърчава Националния олимпийски комитет да отбелязват Международният олимпийски ден с различни инициативи.", "date": "2018.06.20", "title": "Благоевград: С факелно бягане градът ще отбележи Деня на българския олимпиец"}
{"url": "http://www.focus-news.net/news/2018/06/20/2536265/balgariya-i-belarus-shte-si-satrudnichat-v-oblastta-na-statistikata.html", "text": "Правителството одобри проект на Споразумение между Националния статистически институт на Република България и Националния статистически комитет на Република Беларус за сътрудничество в областта на статистиката, като основа за водене на преговори. Това съобщиха от правителствената информационна служба. Двете служби ще си взаимодействат в области като бизнес, макроикономическа и демографска статистика, преброяване на населението, статистика на заетостта и безработицата и други. Наред с това ще бъдат открити нови възможности за обмяна на опит, провеждане на тематични обучения, участия в съвместни проекти, финансирани от Европейската комисия в рамките на Европейската политика за добросъседство.", "date": "2018.06.20", "title": "България и Беларус ще си сътрудничат в областта на статистиката"}
{"url": "http://www.focus-news.net/news/2018/06/20/2536266/reuters-slovakiya-otlozhi-reshenieto-za-zamyanata-na-starite-ruski-iztrebiteli-v-aviatsiyata-si.html", "text": "Словашкият министър-председател Петер Пелегрини обяви, че страната  ще отложи решението си дали да купи американски изтребители Ф-15 или шведски „Грипен“, за да замени застаряващите си руски МиГ-29, които са в момента на въоръжение в нейната авиация, предава  Reuters.\r\nПървоначално министерството на отбраната трябваше да представи анализ за двата избора до 29 юни за одобрение от правителството, но Пелегрини заяви, че решението е твърде голямо и „струващо милиарди евро“, за да се вземе под натиск.\r\nСловакия има договор за поддръжка с Русия за своите 12 МиГ-29 до есента на 2019 г. Според договора десетки руски техници са установени във военните бази на словашката армия и той ще трябва да бъде удължен дори и след като правителството купи нови машини, докато се чака доставката на новите. \r\nСпоред словашкия военен аналитик Ярослав Над доставката на „Грипен“ ще отнеме между 18 и 24 месеца, докато  Ф-16 може да бъдат приети на въоръжение едва през 2023 г. „И двата избора ще са крачка напред за Словакия, но няма публичен дебат от какво се нуждае повече страната – от по-скъпите и по-напреднали Ф-16 или от по-приятелски настроените към бюджета „Грипени“, уточни той.\r\nВ региона Унгария и Чешката република използват шведския изтребител, докато Полша използва американски. Словакия планира да изразходва 6,5 милиарда евро до 2030 г., за да модернизира армията си и да доведе през 2024 г. разходите си за отбрана до 2% от БВП. Виктор Турмаков", "date": "2018.06.20", "title": "Reuters: Словакия отложи решението за замяната на старите руски изтребители в авиацията си"}
{"url": "http://www.focus-news.net/news/2018/06/20/2536257/sdsm-makedonskiyat-parlament-dnes-kaza-da-na-makedonskoto-badeshte-ratifitsirayki-dogovora-za-imeto.html", "text": "Управляващата македонска партия СДСМ приветства това, че парламентът е ратифицирал договора за името, осигурявайки по този начин бъдещето на страната, предава македонската електронна медия   „Свободен печат“.\r\nПартията обяви в официално свое заявление, че окончателното споразумение за решаването на спора е отворило евроатлантическите перспективи за Македония. От там заявиха, че фактът, че поканата за членство на Македония в НАТО е включена в дневния ред на следващата среща на високо равнище на Алианса, е още едно потвърждение, че договорът е патриотично действие, „което осигурява сигурно бъдеще на държавата и на гражданите“.\r\n„Договорът укрепва и защитава македонската идентичност, никога няма да бъде отречен или оспорван. Споразумението е историческа възможност за македонското бъдеще“, пише в заявлението.\r\nОт партията увериха, че гражданите ще имат последната дума за решението на референдума. Изразено е убеждение, че на допитването гражданите ще „подкрепят пълната интеграция в ЕС и НАТО и бъдещето на НАТО“. Виктор Турмаков", "date": "2018.06.20", "title": "СДСМ: Македонският парламент днес каза „да“ на македонското бъдеще, ратифицирайки договора за името"}
{"url": "http://www.focus-news.net/news/2018/06/20/2536267/opredeleni-sa-kontsesionerite-na-dva-morski-plazha.html", "text": "Правителството определи концесионерите на морските плажове „Приморско-централен“, община Приморско и „Св. Св. Константин и Елена - голям плаж“ , община Варна. Концесионерите са определени след проведени конкурси и ще стопанисват плажовете за срок от 15 години. Това съобщиха от правителствената информационна служба. За концесионер на плаж „Приморско-централен“ е определен „СОФ ПРОЕКТ ИНЖЕНЕРИНГ“ ЕООД. Той ще предлага цена на чадър и на шезлонг от по 1 лв. в платената зоната на плажа. Плажът „Св. Св. Константин и Елена - голям плаж“  ще се стопанисва от „Свети Свети Константин и Елена Холдинг“ АД. Цената за ползване на чадър и шезлонг е от по 10 лв. \r\nРазмерът на концесионните плащания за всяка календарна година от срока на концесиите е определен съгласно приетата от Министерския съвет Методика за определяне на минималния размер на концесионното плащане за морските плажове, както и предложените от концесионерите размери на отчисленията от базата за изчисляване размера на концесионното плащане. Прекратява се процедурата по предоставяне на концесия за услуга за морски плаж „Ривиера“, община Варна, поради липса на оферта, чието съдържание да отговаря на изискванията, определени с документация за концесията. При изпълнение на законовите изисквания и в срок, Министерството на туризма ще възстанови депозитите и ще върне гаранциите за участие в конкурса на участниците.", "date": "2018.06.20", "title": "Определени са концесионерите на два морски плажа"}
{"url": "http://www.focus-news.net/news/2018/06/20/2536269/okolo-46-hil-parvoklasnitsi-shte-poluchat-250-lv-pomosht-v-nachaloto-na-uchebnata-godina.html", "text": "Еднократната помощ за ученици, записани в първи клас през учебната 2018/2019 г. ще бъде 250 лв., реши правителството. Това съобщиха от правителствената информационна служба. Еднократната помощ се отпуска по реда на Закона за семейни помощи за деца, очаква се да бъдат подкрепени около 46 000 деца и право да я получат имат семейства, чиито деца са записани в първи клас в държавно или общинско училище за първи път. Задължително условие за получаването на средствата е средния месечен доход на член от семейството за предходните 12 месеца да е по-нисък или равен на 450 лв. За 2018 г. той е увеличен. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на чл. 26 от Закона за закрила на детето. Срокът за подаване на заявлението декларация за отпускане на помощта след записване на детето в първи клас е не по-късно от 15 октомври на текущата учебна година.", "date": "2018.06.20", "title": "Около 46 хил. първокласници ще получат 250 лв. помощ в началото на учебната година"}
{"url": "http://www.focus-news.net/news/2018/06/20/2536268/balgariya-odobri-izmeneniyata-v-konventsiyata-na-saveta-na-evropa-za-zashtita-na-lichni-danni.html", "text": "Министерският съвет прие решение за одобряване на Протокол за изменение на Конвенцията на Съвета на Европа за защита на лицата при автоматизираната обработка на лични данни. Това съобщиха от правителствената информационна служба. С измененията разпоредбите на Конвенцията се приравняват към новото законодателство на ЕС в опазването на личните данни.", "date": "2018.06.20", "title": "България одобри измененията в Конвенцията на Съвета на Европа за защита на лични данни"}
{"url": "http://www.focus-news.net/news/2018/06/20/2536270/pazardzhik-deputatat-ot-gerb-desislava-kostadinova-shte-provede-priemna-v-grad-sarnitsa.html", "text": "Народният  представител от ГЕРБ Десислава Костадинова ще проведе приемна за граждани в град Сърница на 25 юни, понеделник. Това съобщиха от пресцентъра на ПП ГЕРБ - Пазарджик. В клуба на ГЕРБ в града Костадинова ще приема граждани от 10.00 часа.", "date": "2018.06.20", "title": "Пазарджик: Депутатът от ГЕРБ Десислава Костадинова ще проведе приемна в град Сърница"}
{"url": "http://www.focus-news.net/news/2018/06/20/2536273/plovdiv-v-rayona-okolo-105-km-na-am-trakiya-v-posoka-burgas-dvizhenieto-e-zatrudneno-poradi-katastrofa-s-uchastieto-na-tir-obrazuvalo-se-e-zadrastvane.html", "text": "В района около 105 км на АМ Тракия в посока Бургас движението е възпрепятствано поради катастрофа с участието на ТИР. Това съобщи слушател на Радио „Фокус“. Образувало се е задръстване 15-20 км преди отбивката за Свиленград.\r\n„Ако някои не е влязъл в тапата на 113 - 114 км, оттам - надясно детелината за Цалапица, може да се мине над магистралата, а надясно през Цалапица се стига до стария път Пазарджик-Пловдив и пак може да се излезе на магистралата“, посочи друг слушател.", "date": "2018.06.20", "title": "Пловдив: В района около 105 км на АМ Тракия в посока Бургас движението е затруднено поради катастрофа с участието на ТИР, образувало се е задръстване"}
{"url": "http://www.focus-news.net/news/2018/06/20/2536263/premierat-boyko-borisov-makedonskiyat-parlament-ratifitsira-dogovora-za-imeto-tochno-godina-sled-kato-se-poklonihme-pred-pametnika-na-tsar-samuil-v-sofiya.html", "text": "Точно една година, след като с премиера Заев се поклонихме заедно пред паметника на цар Самуил в София, парламентът на Република Македония ратифицира договора с Република Гърция за решаване на спора за името. Поздравявам нашите съседи за смелата и решителна стъпка. Това написа премиерът Бойко Борисов в профила си във „Фейсбук“ по повод ратифицирането на договора за името от македонския парламент. „Само една година мина от общото ни честване със Зоран, а регионът вече дава пример за добросъседство, разбирателство и общи действия за по-добро бъдеще. Вдъхновение за всичко това бе и нашият договор за приятелство с Република Македония, който бе ратифициран единодушно в нашия парламент“, заявява премиерът. „Следващите няколко дни са решаващи не само за бъдещето на Република Македония, но и за Западните Балкани. Призовавам всички приятели от Европейския съюз да участват в нашите усилия за една по-стабилна и сигурна Европа. Няма друг път за нашите съседи. Нека им покажем, че са част от нашето семейство!“, пише още Бойко Борисов.", "date": "2018.06.20", "title": "Премиерът Бойко Борисов: Македонският парламент ратифицира договора за името точно година след като се поклонихме пред паметника на цар Самуил в София"}
{"url": "http://www.focus-news.net/news/2018/06/20/2536276/blizo-36-mln-lv-shte-badat-vlozheni-v-dobiv-na-varovitsi-kray-mezdra.html", "text": "Правителството одобри концесионери за проучване на подземни богатства и строителни материали. „Андезит“ ООД ще проучва в площ „Зора”, област Ямбол, а „Пътинженеринг-М“ АД - в площ „Балтината-2”, община Луковит.  Разрешенията за проучване се предоставят за срок от 1 година, като „Андезит“ ще вложи минимум 40 хил. лева в проучвателните дейности, а „Пътинженеринг-М“ - минимум 38 хил. лв. Това съобщиха от правителствената информационна служба. Варовици от находище „Лома-1”, участъци „Североизток” и „Югозапад”, ще добива  „Пътна компания“ ЕАД, гр. София. „Лома-1“ се намира на територията на общините Ружинци и Димово, област Видин. Концесията се предоставя за срок от 35 години, като през този период концесионерът ще вложи над 549 хил. лв. за добива. Очакваните концесионни плащания за целия период ще надхвърлят 2.6 млн. лв. „Маронас“ ООД, гр. Враца, ще добива скалнооблицовъчни материали - варовици, от находище „Енджи-юг“, участъци „Запад“ и „Изток“. Дружеството е определено за концесионер. Находище „Енджи-юг“ е разположено в землището на с. Горна Кремена, община Мездра, област Враца. Концесията за него се предоставя за срок от 35 години, като през този период дружеството ще вложи 3.6 млн. лв. за добива. Очакваните концесионни плащания за целия период ще надхвърлят 2.7 млн. лв.", "date": "2018.06.20", "title": "Близо 3.6 млн. лв. ще бъдат вложени в добив на варовици край Мездра"}
{"url": "http://www.focus-news.net/news/2018/06/20/2536277/plovdiv-kilometrichno-zadrastvane-se-e-obrazuvalo-na-am-trakiya-v-posoka-burgas-zaradi-dve-katastrofi.html", "text": "Километрично задръстване се е образувало на АМ „Тракия“, в посока Бургас, заради две катастрофи. Това съобщиха за Агенция „Фокус“ от ОДМВР-Пловдив. Катастрофите са станали между 112-ти и 117-ти километър на магистралата. Към 15.00 часа два тежкотоварни автомобила са се ударили в района на отбивката за село Цалапица, посока Бургас. Катастрофата е с материални щети, но в резултат на нея се е образувало задръстване. Малко по-късно в непосредствена близост са се ударили 3 леки автомобила, като при инцидента има също само материални щети. При двата инцидента няма пострадали. В момента движението в реайона е затруднено и се извършва в активната лента. На място има полицейски служители. Изчакват се репатриращи коли да вдигнат автомобилите, участващи в катастрофите.", "date": "2018.06.20", "title": "Пловдив: Километрично задръстване се е образувало на АМ „Тракия“, в посока Бургас, заради две катастрофи"}
{"url": "http://www.focus-news.net/news/2018/06/20/2536272/osigureni-sa-sredstva-za-provezhdaneto-na-sedmata-sreshta-na-varha-161.html", "text": "В периода 6-7 юли 2018 г. в София ще се проведе Седмата среща на върха „16+1“. Това съобщиха от правителствената информационна служба. Във връзка с необходимостта от финансовото осигуряване на организирането и провеждането на срещата, както и на двустранното официално посещение на министър-председателя на Китайската Народна Република в България и на съпътстващия бизнес форум, правителството одобри допълнителни разходи по бюджета на Министерски съвет за 2018 г в размер 159 740 лв. Приети бяха също така Решение за увеличаване на капитала на „Национален дворец на културата - Конгресен център София“ ЕАД и Постановление за одобряване на промени по бюджета на Министерството на културата за 2018 г., във връзка с увеличаване капитала на търговското дружество, в размер 230 000 лв. Средствата ще бъдат осигурени чрез преструктуриране на разходите по централния бюджет за 2018 г. Седмата годишна среща на ръководителите на правителствата на 16 страни от ЦИЕ (България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия) се предвижда да приеме заключителен документ „Насоки от София“. На съпътстващия срещата бизнес форум се очаква присъствие на около 1000 бизнесмени от всички участващи страни. България подкрепя Инициативата „16+1“ като много съществен елемент от отношенията с Китай, които имат приоритетно значение за страната ни. Тази инициатива дава възможност за обсъждане с китайската страна на всички аспекти на двустранното сътрудничество, за представяне и обсъждане на важни за страната ни проекти в инфраструктурата, енергетиката, технологиите, туризма, културата, човешките контакти. Домакинството на Седмата среща на върха беше дадено на България на Шестата среща „16+1“, проведена през ноември 2017 г. в Будапеща, Унгария в конкуренция с Чехия и Хърватия.", "date": "2018.06.20", "title": "Осигурени са средства за провеждането на Седмата среща на върха „16+1“"}
{"url": "http://www.focus-news.net/news/2018/06/20/2536274/pravitelstvoto-otpusna-blizo-20-mln-leva-za-uvelichenie-na-vaznagrazhdeniyata-v-tsentrovete-za-speshna-pomosht.html", "text": "Правителството одобри допълнителни разходи в размер на 19 660 000 лв. с които се предвижда увеличаване на възнагражденията на персонала в центровете за спешна медицинска помощ и осигуряване на финансови средства за спешните отделения в лечебните заведения за болнична помощ, финансирани по реда на Методиката за субсидиране на лечебните заведения за 2018 г. Средствата се отпускат във със заложените цели в Концепцията за развитие на системата за спешна медицинска помощ. Това съобщиха от правителствената информационна служба. Като стратегическа цел в Концепцията за развитие на системата за спешна помощ е заложено подобряване на структурата на системата чрез интеграция на двете й основни части - извънболнична и болнична спешна медицинска помощ. Това ще позволи непрекъсваемост на обслужването на спешния пациент, като успоредно с това е гаранция за своевременност и качество на оказваната спешна медицинска помощ. Изграждането на интегрирания модел за развитие на спешната медицинска помощ представлява структурна промяна, която налага и промяна на разходите за персонал. Същата е в съответствие с изискванията начл.78. ал.2 от Закона за държавния бюджет на Република България за 2018 г.", "date": "2018.06.20", "title": "Правителството отпусна близо 20 млн. лева за увеличение на възнагражденията в центровете за спешна помощ"}
{"url": "http://www.focus-news.net/news/2018/06/20/2536275/ministerski-savet-shte-se-garantirat-usloviya-za-ravnopostavenost-na-golemite-i-malki-proizvoditeli-po-shemite-uchilishten-plod-i-uchilishtno-mlyako.html", "text": "Правителството прие промени в Наредбата за условията и реда за прилагане на схема за предоставяне на плодове, зеленчуци, мляко и млечни продукти в учебните заведения - Схема „Училищен плод“ и Схема „Училищно мляко“. Това съобщиха от правителствената информационна служба. С измененията ще бъдат създадени условия за равнопоставеност и недискриминация между кандидатстващите за доставчици по схемите производители и търговци. Ще бъдат приоритизирани местните продукти с български произход и се прецизират критериите за избор на заявител, по начин, който да гарантира изпълнението на целите на схемата и създава условия за равнопоставеност на големите и малки производители. С Постановлението се правят несъществени промени в наредбата, свързани с частична промяна - в критериите за избор на доставчици по текущия прием на заявления за кандидатстване и одобрение по схемите „Училищен плод“ и „Училищно мляко“. Предвидените в проекта критерии са насочени и към гарантиране високо качество на раздаваните на децата и учениците продукти, каквито са сертифицирането на млечните продукти по стандарта БДС, както и по други утвърдени международни стандарти за качество.", "date": "2018.06.20", "title": "Министерски съвет: Ще се гарантират условия за равнопоставеност на големите и малки производители по схемите „Училищен плод“ и Училищно мляко“"}
{"url": "http://www.focus-news.net/news/2018/06/20/2536280/balgariya-shte-podpomaga-ekspertno-evroatlanticheskata-integratsiya-na-bosna-i-hertsegovina.html", "text": "България ще подпомага Босна и Херцеговина в процеса по подготовката й за присъединяване към ЕС и за подобряване на сътрудничеството с НАТО. Двете страни ще работят за задълбочаване на партньорството си в сфери от взаимен интерес, в духа на европейските ценности. Това съобщиха от правителствената информационна служба. Това е заложено в проекта на Меморандум за сътрудничество между Правителството на Република България и Съвета на министрите на Босна и Херцеговина, който Министерският съвет одобри на заседанието си днес. България ще оказва експертна помощ на Босна и Херцеговина в процеса на хармонизиране на законодателството на страната с европейските достижения, за укрепването на административния й капацитет, чрез участие в проекти, финансирани по европейски програми, както и за координиране на международната помощ. София и Сараево ще обменят информация и експертен опит в областта на визовата политика, граничния контрол и миграцията в следните направления: прилагано законодателство и практики, задълбочаване на двустранното консулско сътрудничество, разработване на информационни системи за визи, лични документи и граничен контрол, сигурност на личните документи, фитосанитарния и ветеринарния контрол. Двете страни ще организират съвместни семинари и кръгли маси, както и обучителни курсове и стажове в областта на европейската интеграция и ще насърчават партньорството в неправителствения сектор. Още по време на визитата си в Босна и Херцеговина през август 2017 г. вицепремиерът Екатерина Захариева предложи на своя колега Игор Църнадак техническа и експертна помощ за повишаване на административния капацитет, в областта на околната среда и в борбата с престъпността. Тогава първият ни дипломат даде пример, че само за 2015 и 2016 година мерките срещу контрабандата в България имат ефект за бюджета в размер на 2 милиарда евро.", "date": "2018.06.20", "title": "България ще подпомага експертно евроатлантическата интеграция на Босна и Херцеговина"}
{"url": "http://www.focus-news.net/news/2018/06/20/2536279/mbvr-shte-ni-konsultira-po-planovete-za-upravlenie-na-rechnite-baseyni-i-riska-ot-navodneniya.html", "text": "Правителството одобри проект на Споразумение за предоставяне на помощни услуги при изпълнение на проекти между Министерството на околната среда и водите и Международната банка за възстановяване и развитие. Това съобщиха от правителствената информационна служба. Споразумението е в изпълнение на Меморандума за разбирателство между Правителството на Република България и Международната банка за възстановяване и развитие за партньорство и подкрепа в усвояването на Европейските структурни и инвестиционни фондове. То предвижда Министерството на околната среда и водите да получи консултантски услуги в подкрепа на Разработване на Плановете за управление на риска от наводнения (ПУРН - втори цикъл 2022-2027 г.) и Разработване на Плановете за управление на речните басейни (ПУРБ - трети цикъл 2022-2027 г.). По отношение на Плановете за управление на риска от наводнения Международната банка за възстановяване и развитие ще окаже съдействие на МОСВ за разглеждане на всички аспекти на управлението на риска от наводнения, при актуализацията на предварителната оценка на риска, както и за съставяне на карти на заплахата и риска от наводнения. Ще бъде консултирано разработването на методики и извършването на проучвания. Ще се определи програма от специфични мерки или комбинация от мерки за намаляване на неблагоприятните последици, превенция, защита и готовност за адекватна реакция на населението при наводнения, отчитайки влиянието на изменението на климата. За Плановете за управление на речните басейни се очаква да се постигне съответствие с приложимото законодателство на ЕС за водите. Ще се разработят методики и извършат проучвания. Ще се направи характеризиране на районите за басейново управление на водите, както и оценка на натиска, въздействието, риска и състоянието на водните тела. Ще се определят цели и мерки за постигане и поддържане на добро състояние на водните тела в рамките на съответните райони за басейново управление на водите.", "date": "2018.06.20", "title": "МБВР ще ни консултира по плановете за управление на речните басейни и риска от наводнения"}
{"url": "http://www.focus-news.net/news/2018/06/20/2536282/sofiya-iznesenoto-zasedanie-na-parlamentarnata-komisiya-po-vatreshna-sigurnost-i-obshtestven-red-se-provede-v-akademiyata-na-mvr.html", "text": "Учебно-тактическият полигон на Академията на МВР бе мястото на изнесеното заседание на Парламентарната комисия по вътрешна сигурност и обществен ред. Това съобщиха от пресцентъра на МВР. Инициативата е провокирана от желанието на членовете на вътрешната комисия да добият преки впечатления с изнесени заседания в различни структури от сектора „Сигурност“, поясни председателят на комисията Цветан Цветанов.  Народните представители се запознаха на място с реализирания с швейцарско финансиране проект и с възможностите, които полигонът предоставя за обучение и практически действия на курсантите в условия, максимално близки до реалните. Министър Валентин Радев уточни, че през 2010 година е сключено споразумението, на базата на което 76 милиона франка са влезли в България по различни проекти.Този проект е изцяло ангажиран и със спазването на правата на човека при прилагане на полицейски правомощия. Това е знак, че МВР се отнася с особено внимание към тази тема, отбеляза още вътрешният министър. Полигонът ще се ползва не само от курсантите, но и от служителите, допълват от Академията на МВР. Всяка година около 2000 действащи полицаи преминават курсове на обучение във висшето учебно заведение на МВР, а на базата на договори се обучават и служители на други правоохранителни структури. \r\nУчастниците в изнесеното заседание наблюдаваха и демонстрация за задържане на нарушител от четвъртокурсници във факултет „Полиция“.", "date": "2018.06.20", "title": "София: Изнесеното заседание на Парламентарната комисия по вътрешна сигурност и обществен ред се проведе в Академията на МВР"}
{"url": "http://www.focus-news.net/news/2018/06/20/2536281/nad-500-merki-za-namalyavane-na-administrativnata-tezhest-sa-izpalneni-iztsyalo.html", "text": "Правителството одобри доклад за напредъка на всички административни органи по изпълнението на решенията за намаляване на административната тежест за гражданите и бизнеса. Това съобщиха от правителствената информационна служба. Към първоначално предложените 605 мерки за облекчаване на административната тежест са добавени още 167, с което общият брой достига 772. Към май 2018 г. са изпълнени изцяло 516 мерки, 200 са в процес на изпълнение. До момента за ограничаването на административната тежест, включително отпадането на свидетелството за съдимост, са приети изменения в над 100 закона, в 40 подзаконови акта на Министерския съвет и в голям брой наредби на министри. За разглеждане в Народното събрание са внесени 23 законопроекта. Правителството задължи министрите да продължат с изпълнението на идентифицираните възможности за административно облекчение на гражданите и бизнеса.", "date": "2018.06.20", "title": "Над 500 мерки за намаляване на административната тежест са изпълнени изцяло"}
{"url": "http://www.focus-news.net/news/2018/06/20/2536284/yambol-gradat-e-domakin-na-integratsionen-turnir-po-kanadska-borba-za-hora-s-uvrezhdaniya.html", "text": "На 23 юни градът ще бъде домакин на интеграционния турнир по канадска борба за хора с увреждания „Воля за победа“ - 2018. Това съобщиха от пресцентъра на Общинска администрация Ямбол. Подобна надпревара се организира за единадесета поредна година от Българската федерация по Канадска борба. Състезанието е квалификация за определяне на националния ни отбор, който ще вземе участие в Световното първенство в Турция през октомври 2018 г.\r\nТурнирът в Ямбол се реализира с подкрепата на общината. В него ще вземат участие над 70 състезатели от цялата страна. Представителите на града-домакин са Панайот Чанков, Жулиен Колев и Огнян Огнянов.\r\nСъстезанието ще се проведе в района на бензиностанция OMV, с начален час 12.00.\r\nПрез март 2017 г., отново в Ямбол, бе проведено и 21-то Държавно първенство по канадска борба.", "date": "2018.06.20", "title": "Ямбол: Градът е домакин на Интеграционен турнир по канадска борба за хора с увреждания"}
{"url": "http://www.focus-news.net/news/2018/06/20/2536283/daniel-panov-kmet-na-veliko-tarnovo-do-kraya-na-lyatoto-shte-ima-novi-tereni-v-sportnoto-uchilishte-v-grada.html", "text": "Започва изграждането на терените на Спортното училище „Георги С. Раковски“ в старата столица. Очаква се игрищата да са готови до края на лятото. Това поясни пред журналисти кметът на Община Велико Търново Даниел Панов, предаде репортер на Радио „Фокус“ – Велико Търново. Той уточни, че проектът е внесен в Министерство на младежта и спорта, след леки корекции, нанесени от експертите там. Средствата ще са в институцията до началото на юли и те ще бъдат вложени в изграждането на изкуствен терен. „От около четири години и половина действам това да се случи и  вече виждам светлина в тунела нещата да се станат така, както ги искаме. Утре имам среща на няколко нива, специално за това и за другия терен – тревния – зад стадион „Ивайло“, западно от него. Там ще ни помогнат от Футболния съюз, по друга програма. Утре ще се запозная с документите, които трябва да се подготвят, за да се направи терена с естествено тревно покритие“, допълни Даниел Панов. Той подчерта и, че първите стъпки за развитие на спорта в региона вече са факт и ще се продължава работата в тази насока. „Спортът се надгражда, тренират повече деца и от търновските школи излизат повече добри състезатели. Това прославя Велико Търново не само в страната, но и в чужбина. Трябва да повдигаме имиджа на старата българска столица в спорта“, категоричен бе градоначалникът.\r\nЛуиза ТРАНЧЕВА", "date": "2018.06.20", "title": "Даниел Панов, кмет на Велико Търново: До края на лятото ще има нови терени в Спортното училище в града"}
{"url": "http://www.focus-news.net/news/2018/06/20/2536286/the-washington-post-izlizaneto-na-sasht-ot-saveta-za-choveshkite-prava-na-oon-ne-oznachava-kray-na-vzaimootnosheniyata.html", "text": "Дипломатически източници от САЩ уточниха, че излизането на страната от Съвета за човешките права на ООН  не означава, че страната спира работата си с него, пише  The Washington Post.\r\nДипломатическите служители на САЩ в Женева съобщиха, че офисът на висшия комисар за човешки права на ООН, в момента йорданският принц Зеид Раад ал Хюсеин, „провежда ценна работа за напредъка на човешките права“. \r\n„Имаме силни отношения със Съвета и ще продължим да подкрепяме основните свободи с нашите отношения“, пише в официално заявление на пресофиса на мисията на САЩ в Женева. \r\nСъветът за човешките права е постоянна агенция на ООН , която е под прекия контрол на генералния секретар на Световната организация. САЩ традиционно са един от основните донори на агенцията. По-рано Вашингтон обяви, че се оттегля от нея, посочвайки предразсъдъците срещу Израел.  Виктор Турмаков", "date": "2018.06.20", "title": "The Washington Post: Излизането на САЩ от Съвета за човешките права на ООН, не означава край на взаимоотношенията"}
{"url": "http://www.focus-news.net/news/2018/06/20/2536285/pazardzhik-gotovi-sa-rezultatite-ot-vodnite-probi-pri-zamatnyavane-na-reka-luda-yana.html", "text": "Готови са резултатите от водните проби при замътняване на река Луда Яна, каза за Радио „Фокус“ – Пазарджик инж. Цветелина Кънева, директор на Басейнова дирекция „Източнобеломорски район“. Тя обясни, че няма превишения на показателите за биогени (азотни и фосфорни съединения).  „Наблюдават се по-високи стойности на неразтворени вещества. В пункта на р. Марица в Пловдив при моста на Герджика не се установява превишаване на стандартите за качество на околната среда (СКОС) по анализираните метали. В останалите 4 пункта, от които са взети водни проби на 11 юни (р. Луда Яна при с. Попинци, р. Банска Луда Яна при с. Бъта, р. Асарелска преди вливане на р. Панова и р. Панова преди вливане в р. Асарелска), са установени превишения на СКОС за металите мед, манган и цинк. Съгласно действащия План за управление на речните басейни в Източнобеломрски район екологичното състояние на повърхностно водно тяло „Панагюрска Луда Яна от Панагюрище до вливане на р. Стрелчанска Луда Яна“, от което са взети четирите проби, е в лошо екологично състояние и резултатите не се различават от очакванията. В Плана за управление на речните басейни са предвидени мерки“, уточни Кънева. Тя каза също, че за това водно тяло има предвидени редица мерки за подобряване на състоянието му, като например: осигуряване на събиране, отвеждане и пречистване на отпадъчни води от населените места; намаляване на замърсяването от минни дейности чрез подобряване експлоатацията на хвостохранилища и управление на дренажни води; възстановяване и защита на речните брегове и речното корито от ерозия.", "date": "2018.06.20", "title": "Пазарджик: Готови са резултатите от водните проби при замътняване на река Луда Яна"}
{"url": "http://www.focus-news.net/news/2018/06/20/2536271/kurir-makedoniya-parlamentarnata-grupa-na-vmro-dpmne-shte-povdigne-obvineniya-sreshtu-talat-dzhaferi-za-narushenie-na-protsedurite-na-zakonodatelniya-organ.html", "text": "Парламентарната група на опозиционната партия ВМРО-ДПМНЕ ще повдигне обвинения срещу председателя на законодателния орган на Македония Талат Джафери за нарушаване на процедурите във връзка с ратифицирането на споразумението с Гърция в парламента, предава скопското електронно издание   „Курир“.\r\nСпоред ВМРО-ДПМНЕ Джафери вместо по редовна процедура, чрез изслушване на договора в Комисията по външни работи, както е случаят с всички двустранни и многостранни международни договори, е  нарушил процедурата и го е изпратил за разглеждане в Комисията по европейските въпроси.\r\nДепутатът и координатор на парламентарната група на ВМРО-ДПМНЕ  Драган Данев заяви , че така е нарушен чл. 135 на правилника на парламента. \r\nСпоред опозиционната партия правителството и парламентарното мнозинство, заобикаляйки комисията по външни работи, са избегнали дебата за това споразумение \"за капитулация\". Виктор Турмаков", "date": "2018.06.20", "title": "„Курир“ (Македония): Парламентарната група на ВМРО-ДПМНЕ ще повдигне обвинения срещу Талат Джафери за нарушение на процедурите на законодателния орган"}
{"url": "http://www.focus-news.net/news/2018/06/20/2536288/pravitelstvoto-odobri-pozitsiite-na-balgariya-za-zasedaniya-na-saveta-na-es.html", "text": "Правителството одобри позициите на България за заседания на Съвета на Европейския съюз, които предстои да се проведат в Люксембург. Това съобщиха от правителствената информационна служба. На 21 юни ще заседава Съветът на ЕС по заетост и социална политика. Очаква се да бъде постигнат Общ подход по три законодателни досиета - предложението за преразглеждане на Регламентите относно координацията на системите за социална сигурност, проекта за Директива за прозрачни и предвидими условия на труд и по проекта за Директива относно равновесието между професионалния и личния живот. Предвижда се да бъдат представени доклади за напредъка по проекта за Директива относно равното третиране и по проекта за Регламент относно създаването на Европейски орган по труда. В дневния ред е предвидено Съветът да приеме три проекта на Заключения по темите: Бъдещето на труда, Свободно движение на работници и Интегрирани политики за ранно детско развитие като инструмент за намаляване на бедността и насърчаване на социалното приобщаване. Заседанието на Съвета на ЕС по икономически и финансови въпроси (ЕКОФИН) ще се проведе на 22 юни. Очаква се Съветът да постигне общ подход по мерките за засилване на административното сътрудничество в областта на данъка върху добавената стойност и законодателния пакет за „бързи решения“ за подобряване на системата за ДДС. Ще бъде представен доклад за напредъка по изграждането на Европейската схема за гарантиране на депозитите и ще се състои обмен на мнения по конвергентните доклади на Комисията и Европейската централна банка. Предвижда се да бъдат приети решения и препоръки на Съвета относно изпълнението на Пакта за стабилност и растеж и да бъдат одобрени препоръки на Съвета относно Националните програми за реформи за 2018 г. на държавите-членки, съдържащи становища на Съвета относно актуализираните програми за стабилност или конвергенция. Във формат „Здравеопазване“ ще се събере Съветът на ЕС по заетост, социална политика, здравеопазване и потребителски въпроси на 22 юни. Ще бъде обсъдено Предложението за Регламент относно оценката на здравните технологии и за изменение на Директива 2011/24/ЕС за упражняване на правата на пациентите при трансгранично здравно обслужване. Предвижда се да бъде проведен дебат за „Бъдещето на здравеопазването в Европейския съюз“. Очаква се министрите на здравеопазването да приемат проект на Заключения на Съвета относно здравословното хранене при децата: Здравословно бъдеще за Европа.  Съветът на ЕС по околна среда ще заседава 25 юни. По предложението за Регламент, установяващ стандарти за емисиите на нови леки и лекотоварни автомобили, като част от цялостния подход на Съюза за намаляване на емисиите на СО2 от тези превозни средства, държавите-членки ще дебатират механизма за стимулиране на нулево и ниско емисионни автомобили. Очаква се министрите да дадат политически насоки за бъдещата работа и по предложението за преразглеждане на Директивата за питейните води. Обект на дискусия ще бъдат въпросите, свързани с хармонизирането на правилата за материалите и продуктите в контакт с питейната вода, както и за достъпа до качествена и безопасна питейна вода. Съветът ще приеме Заключения по напредъка по прилагане на Плана за действие за кръгова икономика в съответствие с дългосрочната визия на Европейския съюз. В рамките на Съвет „Общи въпроси“, на 26 юни,  ще бъде разгледан представения на 17 април от Европейската комисия Пакет „Разширяване“ и препоръките в него. Очаква се дискусията да се съсредоточи около препоръката на ЕК за започване на предприсъединителни преговори с Албания и Република Македония. Съветът ще обсъди върховенството на закона в Полша. Пред Съвета Европейската комисия ще представи новите си предложения по следващата Многогодишна финансова рамка (МФР), а Българското председателство ще информира за развитието на дискусиите по досието. Съветът ще подготви заседанието на Европейския съвет на 28-29 юни, на който се очаква да се обсъдят въпроси като миграция, сигурност и отбрана, работни места, растеж и конкурентоспособност, иновации и дигитализация, МФР след 2020 г. и външни отношения. По време на заседанието на Съвет „Общи въпроси“ (член 50) ще бъде получена информация по хода на преговорите с Обединеното кралство и ще се обсъдят последващите действия с оглед приемането на заключения на Европейския съвет (член 50) на 29 юни 2018 г. \r\nМинистерският съвет одобри резултатите и от провели се две неформални заседания в София. Министрите по енергетика от Европейския съюз проведоха неформално заседание на 18 и 19 април. Дискутиран беше постигнатият напредък и следващите стъпки до приемането на законодателните предложения от пакета „Чиста енергия за всички европейци“. На неформалното заседание на Съвета на ЕС по заетост, социална политика, здравеопазване и потребителски въпроси, формат „Здравеопазване“, което се проведе на 22 и 23 април, бяха обсъдени мерките за защита на здравето на децата и младото поколение чрез здравословно хранене. Втората сесия обхвана въпроси, свързани с недостига на лекарствени продукти поради икономически причини, с терапевтичната ефективност на лекарствата, с тяхната финансова достъпност и наличност, с паралелния износ.", "date": "2018.06.20", "title": "Правителството одобри позициите на България за заседания на Съвета на ЕС"}
{"url": "http://www.focus-news.net/news/2018/06/20/2536287/plovdiv-220-hil-kasa-tsigari-sa-otkriti-pri-spetsaktsiya.html", "text": "В хода на спецакция за пресичане на контрабандата със стоки без български бандерол вчера  на ул. „Вратцата“ в областния град полицаи от Шесто РУ спрели за проверка лек автомобил „КИА“.  Това съобщиха от пресцентъра на МВР. При последвалите процесуални и следствени действия в колата били открити и конфискувани общо 11000 кутии /220 000 къса/  цигари без платен акциз. 32-годишният шофьор е задържан за срок до 24 часа. Образувано е бързо производство по чл. 234, ал.1 от НК, уведомена е Районна прокуратура – Пловдив.", "date": "2018.06.20", "title": "Пловдив: 220 хил. къса цигари са открити при спецакция"}
{"url": "http://www.focus-news.net/news/2018/06/20/2536289/neli-petkova-obshtina-kyustendil-za-poredna-godina-se-osiguryavat-bezplatni-zanimaniya-za-detsata-i-uchenitsite-v-obshtinata.html", "text": "За поредна година се осигуряват безплатни занимания за децата и учениците в общината. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. „И през тази година те са направили програма за лятна работа, която носи мотото „Детско лято 2018”. Тази програма може да се види на сайта на Обединен детски комплекс, в който може да се влезе и през сайта на Община Кюстендил. Тази програма стартира на 18 юни и приключва на 24 август. В нея са включени детска игротека ,спортни занимания по различни видове спорт и най – вече тенис на маса, таекуондо, футбол и шахмат”, каза Нели Петкова. По думите й изключително голям интерес има към десетдневния обучителен курс по плуване.  „Всяка година го има този курс, всяка година интересът е изключително голям. Той се провежда на общинския плаж”, каза Петкова. Освен това се провеждат еднодневни екскурзии до хижа „Иглика”, Скакавишкият водопад. Мероприятия, които обещават да създадат едно вълнуващо и незабравимо лято за децата. Всички дейности са безплатни за децата.\r\nСпоред Нели Петкова все по-голям е интересът към летните училища в Кюстендил. „Традиционно в Община Кюстендил се създават условия за уплътняване на свободното време на учениците през лятната ваканция. Всяко основно училище разработва своя програма за занимания на децата през лятото като тези програми включват различни занимания по интереси, посещение на културни обекти в град Кюстендил, еднодневни екскурзии, спортни дейности, обучение по английски език, клубове по журналистика, занимания, които учениците предпочитат”, каза Нели Петкова. По думите й вече са започнали тези занимания за най – малките ученици от първи до четвърти клас, които завършиха на 31 май учебната година, вече са в лятна ваканция и посещават летните училища към училището, в което са се обучавали. „По този начин се уплътнява свободното време на децата и се полагат грижи за тях. Децата се занимават със смислени неща и са далеч от негативните предизвикателства пред тях”, каза Нели Петкова.\r\nВенцеслав ИЛЧЕВ", "date": "2018.06.20", "title": "Нели Петкова, Община Кюстендил: За поредна година се осигуряват безплатни занимания за децата и учениците в общината"}
{"url": "http://www.focus-news.net/news/2018/06/20/2536290/veliko-tarnovo-21-sm-se-e-pokachilo-nivoto-na-reka-yantra-pri-selo-karantsi-v-obshtina-polski-trambesh-za-edno-denonoshtie.html", "text": "СС 21 см се е покачило нивото на река Янтра при село Каранци в община Полски Тръмбеш. Това съобщиха за Радио „Фокус“ – Велико Търново от Хидрометеорологичната обсерватория в града. Тази сутрин са отчетени 135 см.\r\nС 26 см е спаднало нивото на река Янтра в кв. „Чолаковци“, като измереното ниво е 130 см, при критичните стойности са 600 см. С 14 см се е понижила и Голяма река при Стражица. Нивото й е 88 см. Нивото на река Джулюница при лясковското село Джулюница с паднало с 21 см и е 93 см.\r\nОт Басейнова дирекция „Дунавски район“  прогнозират, че през следващите три дни водните нива в реките ще се понижават или ще са без съществени изменения. На 22 юни, в резултат на валежи  в следобедните и вечерни часове са възможни незначителни повишения на речните нива. Водните количества ще бъдат под праговете за внимание.\r\nНадежда КРЪСТЕВА", "date": "2018.06.20", "title": "Велико Търново:  21 см се е покачило нивото на река Янтра при село Каранци в община Полски Тръмбеш за едно денонощие"}
{"url": "http://www.focus-news.net/news/2018/06/20/2536278/nova-tv-makedoniya-mvnr-na-makedoniya-shte-informira-ofitsialno-gratskoto-pravitelstvo-che-sporazumenieto-za-imeto-e-ratifitsirano.html", "text": "Министерството на външните работи на Македония ще изпрати бележка до гръцкото МВнР, с която ще го уведоми официално, че споразумението за името е ратифицирано от парламента. След това гръцките власти ще трябва да докладват пред Европейския съвет, че няма повече пречки пред процесите за евроинтеграция на страната, предава македонската електронна медия  „НОВА ТВ“.\r\nМеждувременно председателят на парламента Талат Джафери е подписал договора и го е предал на президента. Георги Иванов има седем дни, за да реши дали и той да подпише споразумението, но в  този случай той няма да може да забави уведомяването на Гърция до ЕС.\r\nПрессекретарят на гръцкото правителство Димитрис Цанакопулос оцени, че с договора, подписан край Преспанското езеро, двете страни започват нова ера на приятелство и сътрудничество в двустранните отношения и на Балканите като цяло. Виктор Турмаков", "date": "2018.06.20", "title": "„НОВА ТВ“ (Македония): МВнР на Македония ще информира официално гръцкото правителство, че споразумението за името е ратифицирано"}
{"url": "http://www.focus-news.net/news/2018/06/20/2536291/pravitelstvoto-izdiga-klasa-na-pochetniya-ni-konsul-v-darzhavata-izrael.html", "text": "Класът на почетния ни консул в гр. Йерусалим в Държавата Израел се издига до генерален почетен консул, като консулският му окръг вече ще обхваща не само Южен Израел, а цялата територия на страната, реши правителството днес. Това съобщиха от правителствената информационна служба. През последните единадесет години почетен консул на България в Израел е г-н Мони Леон Бар, който активно подпомага с дейността си посолството на Република България. Промяната ще влезе в сила веднага щом Министерството на външните работи уведоми по дипломатически път израелската страна.", "date": "2018.06.20", "title": "Правителството издига класа на почетния ни консул в Държавата Израел"}
{"url": "http://www.focus-news.net/news/2018/06/20/2536294/dobrich-balgarski-grazhdanin-osaden-za-svodnichestvo-v-polsha-shte-tarpi-nakazanieto-si-u-nas.html", "text": "Окръжен съд - Добрич е отказа да изпълни Европейска заповед за арест, издадена от полските съдебни власти, с която е поискано предаването на осъден за сводничество български гражданин. Това съобщиха от пресцентъра на съда. Съдебният състав се е съобразил с изразеното от осъдения желание да изтърпи наказанието си в български затвор и прие да приведе в изпълнение постановената от Окръжен съд във Варшава ефективна присъда, която е влязла в сила на 11 декември 2017 година. В Полша 35-годишният С.Е. е бил осъден за деяния, извършени в периода от май 2008 до декември 2011 година. Полският съд го е признал за виновен в това, че е склонявал жени към проституция и е извличал изгода като събирал от тях неопределени суми. Наложено му е било ефективно наказание за срок от 4 години и 6 месеца. Мъжът е бил обявен за издирване с Европейска заповед за арест, издадена на 22 май тази година, от съда във Варшава. На 14 юни е бил задържан в Генерал Тошево, а на следващия ден му е наложена мярка за неотклонение „задържане под стража“. Днес в последната си дума пред Добричкия окръжен съд мъжът е поискал да изтърпи наказанието си в България, за да може да бъде посещаван от роднините си. Желанието му е било подкрепено от неговия защитник и от представителя на Окръжна прокуратура. След преценка на събраните по делото доказателства и становищата на страните, Окръжен съд - Добрич е счел, че искането на задържания трябва да бъде уважено. В мотивите за решението си съдебният състав посочва, че в случая се иска предаване на български гражданин, който трайно се е интегрирал в българското общество, създал е фактически връзки - семейни и икономически, които биха увеличили в значителна степен шансовете му за социална реинтеграция след изтърпяване на наложеното наказание. Съдът е взел предвид и обстоятелството, че мъжът е осъден за деяния, извършени преди близо 10 години, като в дългия период от време е бил преимуществено в нашата страна, без да е извършвал престъпления. Съдебният състав прецени, че отдалечаването на българския гражданин от семейството, при наличие на малолетно дете, не би представлявало необходима и пропорционална намеса на държавните власти в упражняването на неговото право на личен и семеен живот. Воден от тези съображения съдът е отказал да изпълни Европейската заповед за арест и е приел постановената в Полша присъда да се приведе в изпълнение от Окръжна прокуратура - Добрич. Решението подлежи на обжалване и протест в 5-дневен срок пред Апелативен съд - Варна.", "date": "2018.06.20", "title": "Добрич: Български гражданин, осъден за сводничество в Полша, ще търпи наказанието си у нас"}
{"url": "http://www.focus-news.net/news/2018/06/20/2536293/pretsizirat-se-razporedbite-na-normativni-aktove-na-ms-svarzani-s-upravlenieto-na-sredstvata-ot-es.html", "text": "Правителството прие изменения на Наредбата за определяне на условията, реда и механизма за функциониране на Информационната система за управление и наблюдение на средствата от Европейските структурни и инвестиционни фондове (ИСУН) и за провеждане на производства пред управляващите органи посредством ИСУН. Това съобщиха от правителствената информационна служба. С промените в обхвата на Постановлението е включена Програмата за развитие на селските райони за периода 2014-2020 г. /ПРСР/. По този начин правилата за електронни производства в ИСУН ще важат и за ПРСР. Чрез допълнителните разпоредби текстовете в нормативната уредба за управлението на европейските средства, регламентиращи понятието конфликт на интереси, се привеждат в съответствие с новоприетия Закон за противодействие на корупцията и за отнемане на незаконно придобитото имущество.", "date": "2018.06.20", "title": "Прецизират се разпоредбите на нормативни актове на МС, свързани с управлението на средствата от ЕС"}
{"url": "http://www.focus-news.net/news/2018/06/20/2536296/pravitelstvoto-prie-promeni-v-pravilnika-za-prilagane-na-zakona-za-chuzhdentsite-v-republika-balgariya.html", "text": "Министерският съвет прие изменения и допълнения на Правилника за прилагане на Закона за чужденците в Република България (ППЗЧРБ). Това съобщиха от правителствената информационна служба. Промените произтичат от изменения и допълнения на Закона за чужденците в Република България, от изискванията на Регламент (ЕС) 2016/1953 на Европейския парламент и на Съвета от 26 октомври 2016 г. за утвърждаване на европейски пътен документ за връщането на незаконно пребиваващи граждани на трети държави и за отмяна на Препоръката на Съвета от 30 ноември 1994 г. промяна на Тарифа № 4 за таксите, които се събират в системата на МВР по Закона за държавните такси. Те произтичат и от установена необходимост да бъдат облекчени процедурите при кандидатстване за получаване право на пребиваване спрямо чужденци от български произход - граждани на трети страни, което да доведе до повишаване на възможностите за достъп на квалифицирана работна сила на българския пазар на труда. В документа се прецизират и отделни разпоредби, съобразени с констатирани неточности при тяхното практическо прилагане. Създаден е нов чл. 10а, в който се пояснява, че при подаване на заявление за издаване на виза за дългосрочно пребиваване, чужденецът следва да представи необходимите документи, съгласно основанието на което кандидатства за получаване право на пребиваване. Допълнението в ал. 5 на чл. 11 предвижда, че когато чужденец от български произход е влязъл законно на територията на страната ни и не притежава виза за дългосрочно пребиваване, но представя регистриран в Националната агенция по приходите трудов договор с местен работодател, ще може да получи право на пребиваване, без да притежава съответната виза. По този начин чужденецът ще има право да кандидатства за статут на постоянно пребиваващ след заплащане на предвидената такса, но без да преустановява работа и да напуска територията на Република България, в изпълнение на процедура за получаване на виза. Промените на чл. 12 и чл. 14, ал. 1, т. 2 кореспондират с направените изменения в Тарифа № 4 за таксите, които се събират в системата на МВР по Закона за държавните такси. С тях отпада изискването за заплащане на държавна такса по чл. 10. ал. 3 от Тарифата за получаване право на пребиваване на основанията, посочени съответно в чл. 12, ал 1и чл. 14, ал. 1 ППЗЧРБ. Допълнението на чл. 14, ал. 4 ще доведе до намаляване срока за разглеждане на заявленията на чужденци, кандидатстващи за получаване на Разрешение за продължително пребиваване и работа тип „Единно разрешение за пребиваване и работа“ - от 14-дневеи на 7-дневен.  Редакцията на чл. 16 прецизира процедурата, която се прилага за получаване право на продължително пребиваване спрямо чужденци, които осъществяват търговска дейност в страната по законоустановения ред и уточнява документите, които се прилагат служебно от службите за административен контрол на чужденците и тези, които се предоставят от самите чужденци. Създаването на чл. 29а и чл. 32в и измененията на чл. 30-32 са свързани с въведената в Закона за чужденците в Република България Директива 2016/801 на Европейския парламент и на Съвета относно условията за влизане и пребиваване на граждани на трети държави с цел провеждане на научно изследване, следване, стаж, доброволческа дейност, програми за ученически обмен или образователни проекти и работа по програми ,,au pair“. Допълнението на чл. 35. ал. 1 ще намали административната тежест за чужденците от български произход, които кандидатстват за получаване на право на постоянно пребиваване, тъй като няма да им бъдат изисквани доказателства за издръжка. Промените на чл. 51 и чл. 54 са аналогични на тези в чл. 12 и чл. 14 и са свързани с отпадането на държавната такса по чл. 10, ал. 3 от Тарифа № 4. Редакцията на чл. 62 произтича от необходимостта за прецизиране на процедурата по предоставяне право на пребиваване на малолетни или непълнолетни чужденци. Създаването на Глава втора „б“ е свързано с измененията на ЗЧРЬ и е продиктувано от необходимостта да бъде създаден ред, по който установените непридружени деца чужденци на територията на Република България да бъдат настанявани в специализираните институции. Тази промяна отразява и получените предложения и бележки от Българския хелзинкски комитет и Върховният комисар на ООН за бежанците. Измененията на чл. 68, чл. 69, чл. 71 и чл. 75 са продиктувани от тяхното практическо прилагане, свързано с дейността на Главна дирекция „Гранична полиция“ при връщането или експулсирането на чужденците. Измененията в чл. 72 и създаването на нови чл.72а-72г са свързани с необходимостта от създаването на ред, по който ще се прилагат въведените със ЗЧРБ допълнителни мерки за обезпечаване на връщането на граждани на трети страни в съответствие с Директива 2008/115/ЕО на Европейския парламент и на Съвета от 16 декември 2008 г., които са алтернатива на принудителното настаняване на чужденци в Специалните домове за временно настаняване на чужденци (СДВНЧ) към дирекция „Миграция“. Предвидена е и възможност за ежеседмично явяване на чужденци в структура на МВР, които са освободени от СДВНЧ, като това ще доведе до създаване на механизъм за контрол на незаконно пребиваващи чужденци, които са извън домовете към дирекция „Миграция“. С редакцията на чл. 74. ал. 1 и създаването на нов чл. 74а се съобразяват изискванията на Регламент (ЕС) 2016/1953 на Европейския парламент и на Съвета от 26 октомври 2016 г. за утвърждаване на европейски пътен документ за връщането на незаконно пребиваващи граждани на трети държави и за отмяна на Препоръка на Съвета от 30 ноември 1994 г., като се създава ред, по който да се издава Европейски пътен документ. Това ще улесни осъществяването на връщането в рамките на споразумения за обратно приемане, сключени от държавите членки с трети държави. Предвидената промяна на Правилника за издаване на българските лични документи произтича от необходимостта да бъде преодоляно различието при изписване на имена на чужденци, влезли на територия та на Република България с документ за задгранично пътуване, но притежаващи акт за раждане, съставен в Република България.", "date": "2018.06.20", "title": "Правителството прие промени в Правилника за прилагане на Закона за чужденците в Република България"}
{"url": "http://www.focus-news.net/news/2018/06/20/2536295/kabinetat-odobri-promeni-v-ustroystveniya-pravilnik-na-ministerstvoto-na-pravosadieto.html", "text": "Правителството прие изменения и допълнения в Устройствения правилник на Министерството на правосъдието, които се отнасят до функционалната компетентност и щатната численост на някои от дирекциите във ведомството. Това съобщиха от правителствената информационна служба. Сред мотивите за направените промени е необходимостта Устройственият правилник на Министерството на правосъдието да бъде съобразен с влезлите в сила промени в Конституцията на Република България от 2015 г., в Закона за съдебната власт, в Закона за нормативните актове, както и с влизането в сила на Закона за противодействие на корупцията и отнемане на незаконно придобитото имущество. С тях се възлагат повече правомощия и отговорности на част от дирекциите в министерството. В тази връзка се предвижда увеличение на функциите на дирекциите „Съвет по законодателство“, Инспекторат по чл. 46 от Закона за администрацията, „Управление на собствеността“, „Българско гражданство“, „Управление на човешките ресурси“, „Международно правно сътрудничество и европейски въпроси“, „Процесуално представителство на Република България пред Европейския съд по правата на човека“ и „Международна правна закрила на детето и международни осиновявания“. С оглед необходимостта да бъдат предприети мерки за повишаване на капацитета на дирекциите „Съвет по законодателство“, „Управление на собствеността“ и „Българско гражданство“, в проекта на нормативен акт се предвижда увеличението на щатната им численост да е за сметка на числеността на дирекция „Взаимодействие със съдебната власт“, от чиято компетентност отпада функцията да подпомага министъра на правосъдието при управлението на имуществото на съдебната власт.", "date": "2018.06.20", "title": "Кабинетът одобри промени в Устройствения правилник на Министерството на правосъдието"}
{"url": "http://www.focus-news.net/news/2018/06/20/2536297/otmenena-e-naredbata-za-reda-za-litsenzirane-na-sportnite-organizatsii.html", "text": "Правителството отмени Наредбата за реда за лицензиране на спортните организации в България. Това съобщиха от правителствената информационна служба. Наредбата за реда за лицензиране на спортните организации в Република България е приета през 2008 г. от Министерския съвет на основание чл.17, ал.1 от Закона за физическото възпитание и спорта (ЗФВС). Към момента тази разпоредба е изменена и законът предвижда редът за лицензиране на спортните организации да се урежда с наредба, издадена от министъра на младежта и спорта, т. е. отпаднало е правното основание за съществуване на такава наредба, приета от Министерския съвет. Министърът на младежта и спорта на основание чл.17, ал.1 от ЗФВС е издал Наредба № 6 от 10.05.2018 г. за реда за лицензиране на спортните организации в Република България, която е обнародвана в „Държавен вестник“, бр.42 от 2018 г.", "date": "2018.06.20", "title": "Отменена е Наредбата за реда за лицензиране на спортните организации"}
{"url": "http://www.focus-news.net/news/2018/06/20/2536298/es-i-darzhavite-chlenki-zasilvat-satrudnichestvoto-si-sas-singapur.html", "text": "Правителството одобри проект на Споразумение за партньорство и сътрудничество между Европейския съюз и държавите-членки, от една страна, и Република Сингапур, от друга. Това съобщиха от правителствената информационна служба. Със споразумението ще бъде установена цялостна и правно-обвързваща рамка, съгласувана от държавите-членки, на отношенията на Съюза със Сингапур. Чрез него ще се засили сътрудничеството по приоритетните за външната политика на ЕС теми - правата на човека, правосъдието, върховенството на закона и правното сътрудничество, независимостта на съдебната власт и борбата с корупцията. Документът ще подпомогне и засилването на диалога по въпросите на сигурността, борбата с тероризма и трансграничните престъпления, незаконната миграция, трафика на хора, борбата с транснационалната организирана престъпност, изпирането на пари и незаконния трафик на наркотици. България, като държава-членка на Съюза, подкрепя диалога и сътрудничеството между ЕС и Сингапур и приветства приключването на преговорите по Споразумението за партньорство и сътрудничество. С приемането на споразумението ще бъде постигната важна стъпка към засилването на ролята на ЕС в региона на Югоизточна Азия.", "date": "2018.06.20", "title": "ЕС и държавите членки засилват сътрудничеството си със Сингапур"}
{"url": "http://www.focus-news.net/news/2018/06/20/2536300/pravitelstvoto-odobri-natsionalna-strategiya-za-razvitieto-na-kontsesiite-za-perioda-2018-2027.html", "text": "Министерският съвет одобри Национална стратегия за развитието на концесиите в Република България за периода 2018 - 2027 година, приета с решение на Координационния съвет по концесиите на 19 юни 2018 г. Това съобщиха от правителствената информационна служба. Документът определя стратегическата рамка на единната държавна политика в областта на концесиите. Той е в съответствие с целите и приоритетите на Националната програма за развитие: „България 2020“ и на Стратегията „Европа 2020“ за интелигентен, устойчив и приобщаващ растеж. Стратегията е дългосрочна и обхваща периода до края на настоящия програмен период, както и следващия програмен период, а именно 2018 - 2027 г. В съответствие с разпоредбата на чл. 45, ал. 1 от Закона за концесиите, документът съдържа общите и специфичните цели и основните приоритети за възлагане на концесии в страната. Визията за развитието на концесиите, общите и специфичните цели и приоритетите за възлагане на концесии са определени въз основа на анализ на състоянието на концесиите, специфичните за страната нужди за развитие, както и в сътрудничество и консултации със заинтересованите страни. Определените в Стратегията приоритети са основа за включване на проекти за концесии в Плана за действие за държавните концесии и в плановете за действие за общинските концесии. Концесиите може да допринесат за осигуряване на частни инвестиции за подобряване на достъпността и качеството на редица публични услуги в редица сектори, включително за изграждане и/или за модернизиране на инфраструктурата. В тази връзка Стратегията определя специфични цели. съобразени с нейните приоритети, а където е приложимо - съобразени и със секторните цели и приоритети. Министерският съвет възлага координацията, наблюдението и отчитането на дейностите по изпълнението на стратегията на заместник министър-председателя по икономическата и демографската политика и председател на Координационния съвет по концесиите.", "date": "2018.06.20", "title": "Правителството одобри национална стратегия за развитието на концесиите за периода 2018 – 2027"}
{"url": "http://www.focus-news.net/news/2018/06/20/2536299/v-shtaba-na-voennomorskite-sili-shte-se-provede-tarzhestvo-po-sluchay-100-godishnina-ot-sazdavaneto-na-himicheski-voyski-v-balgarskata-armiya.html", "text": "На 21 юни 2018 г. от 11:00 часа в Щаба на Военноморските сили (ВМС) ще се проведе тържество по случай 100 годишнина от създаването на химически войски в Българската армия. Това съобщиха от ВМС.", "date": "2018.06.20", "title": "В Щаба на Военноморските сили ще се проведе тържество по случай 100 годишнина от създаването на химически войски в Българската армия"}
{"url": "http://www.focus-news.net/news/2018/06/20/2536301/milka-hristova-bsp-upravlyavashtite-v-stolichna-obshtina-za-poreden-pat-opitaha-da-prokarat-reshenie-kato-zaobikolyat-obshtinskiya-savet.html", "text": "Управляващите в Столична община за пореден път направиха опит да прокарат решение, като заобиколят Столичния общински съвет (СОС). Това заяви заместник-председателят на Столичния общински съвет от БСП Милка Христова. Тя присъства на съвместното редовно заседание на Комисиите по транспорт и туризъм и по устройство на територията, архитектура, достъпна среда и жилищна политика, заедно с председателя на групата на социалистите в СОС Калоян Паргов и съветниците Борис Цветков и Альоша Даков, съобщиха от пресцентъра на ГС на БСП - София. За обсъждане беше предложено писмо, внесено от главния архитект Здравко Здравков, относно комплексно транспортно проучване за решаване на проблемите на транспорта в югозападната част на големия център в София във връзка с решение на Общинския експертен съвет по устройство на територията (ОЕСУТ).\r\n\"Заседанието на двете комисии днес беше за решаване на съдбата на трамвай №6 и за подобряване на транспортното обслужване на гражданите, които живеят в \"Лозенец\" и \"Манастирски ливади\", обясни Милка Христова. - Шокиращото за мен е, че за пореден път беше направен опит да бъде заобиколен Столичният общински съвет чрез решение на постоянни комисии, които са помощни органи. По закон и по правилник те просто нямат такива правомощия. Експертният съвет от НАГ от 10 предложения е одобрил две, от които предлага СОС да избере едното. Вариантите са със или без трамвай №6. В този, който е без, трамваят е заменен от тролей. На заседанието беше предложено членовете на комисиите да гласуват за единия от вариантите. По този начин СОС щеше да бъде поставен пред свършен факт - да трябва да гласува решение, вече взето от комисии, било то и ресорни. Това е стар спор между мнозинството от ГЕРБ и опозицията от БСП, тъй като много често се правят опити постоянните комисии да изземват правомощията на СОС и да го поствят пред свършен факт. Затова се радвам, че този път им осуетихме плановете\".\r\nМилка Христова посочи, че въпросът с трасето на трамвай №6 в \"Лозенец\" засяга не само живеещите в района, но е и ключово за транспорта в столицата изобщо. \"На обсъждането днес бяха поставени много въпроси, свързани с достоверността на изнесената информация относно предимствата на тролея пред трамвая. Не беше изяснено на какъв интервал ще се движат превозните средства, както и беше поставено под съмнение твърдението, че трамваят няма да бъде натоварван достатъчно и ще бъде икономически неефективен, обясни тя. - А гражданите от \"Лозенец\", които присъстваха на обсъждането, заявиха точно обратното. Според тях изнесените данни, че 1000 души на ден използват трамвай №6 по трасето от басейна \"Спартак\" до \"Черни връх\", не отговарят на истината. И припомниха, че данните от 2014 година са за 4000 души. Не ми се струва реално за по-малко от 4 години да намалеят така драстично. Това означава, че ако не са манипулирани, то данните не са достоверни. А гражданите на София се нуждаят от решение, което да им гарантира добро обслужване в една доста сериозна времева перспектива. Защото изграждането на трамвайни и тролейбусни линии не се прави за ползване само за няколко години. А трамваят специално е изключително добро транспортно съоръжение, което е доста скъпо и гарантира автономност на придвижването. Предвид безобразния трафик в момента в столицата, закриването на утвърдена трамвайна линия трябва най-малко да е отлично обмислено и да бъдат чути всички гледни точки\".\r\nСпоред Милка Христова, при взимането на подобно решение, стойността на проекта в никакъв случай не трябва да бъде водещ фактор. \"Чух мнения, че единият проект е на стойност 20 милиона лева, а другият е 7 и ние трябва да изберем по-евтиният, коментира тя. - Решенията, свързани с транспорта в София трябва да бъдат вземани с перспектива и с мисъл за гражданите, защото те не са само от днес за утре, няма как след година-две да ни хрумне да променим трасето на трамвайната линия, защото не ни е удобно\".", "date": "2018.06.20", "title": "Милка Христова, БСП: Управляващите в Столична община за пореден път опитаха да прокарат решение, като заобиколят Общинския съвет"}
{"url": "http://www.focus-news.net/news/2018/06/20/2536304/pes-obyavyava-kandidata-si-za-predsedatel-na-ek-na-kongres-na-7-i-8-dekemvri-v-lisabon.html", "text": "Партията на европейските социалисти ще издигне кандидата си за председател на ЕК на Конгрес на 7 и 8 декември в Лисабон. Президиумът на ПЕС в Рига, Латвия, реши номинациите да станат ясни до октомври 2018 г., като всички партии-членки могат да участват в прозрачен и демократичен процес по избор на кандидатите. Това съобщиха от пресофиса на на евродепутата и президент на ПЕС Сергей Станишев.\r\nАко двама или повече кандидати са получили достатъчно подкрепа, тогава те ще участват в прозрачен процес на селекция от страна на всички партии-членки, който ще завърши чрез Европейски изборен ден на ПЕС (PES European Election day) на 1 декември 2018 г.\r\nПо време на Конгреса през декември ще  бъдат обявени резултатите от избора и общият кандидат на социалистите за председател на ЕК.\r\nПрезидентът на ПЕС Сергей Станишев заяви:\r\n„Доволен съм от днешното решение всички партии-членки на ПЕС да  участват в процеса на номиниране на общ кандидат. При повече кандидати ще има пряко състезание между тях и открита финална селекция.  На последните евроизбори ПЕС даде шанс на гражданите да избират директно председател на ЕК, като предложи процедурата за общ кандидат, вместо той да бъде посочван при закрити врати от лидерите на Съюза. Горд съм, че днес ние правим още една крачка напред  - нашият общ кандидат ще бъде издигнат след мащабно вътрешно състезание.“.\r\nПроцедурата по избор на общия кандидат е приета след почти една година работа и дискусии в рамките на специална работна група, председателствана от ковчежника на ПЕС и бивш ирландски министър Руари  Куин.\r\n Бъдещият общ кандидат на ПЕС ще има думата при финалното разписването на манифеста на партията за предстоящите избори за ЕП, който ще бъде приет през февруари 2019 г.\r\n„Щастлив съм, че такова важно решение като общата процедура бе взето тук в Рига, при домакинството на най-новия член на ПЕС  - партия „Съгласие“. Всички – и малки, и големи партии -  демократично можем да направим своите номинации за общ кандидат\", заяви кметът на Рига и лидер на партия „Съгласие“ Нил Ушаков. Партията му, която миналата година бе приета в ПЕС, води в проучванията за предстоящите избори в Латвия през октомври.", "date": "2018.06.20", "title": "ПЕС обявява кандидата си за председател на ЕК на Конгрес на 7 и 8 декември в Лисабон"}
{"url": "http://www.focus-news.net/news/2018/06/20/2536303/dobrich-dimitrina-kyurkchieva-redaktor-i-vodesht-na-radiopredavaniya-sashto-podkrepya-narodno-chitalishte-dobrich-2017-g-chrez-otvoreno-pismo-do-kmeta-na-grada.html", "text": "Димитрина Кюркчиева, редактор и водещ на радиопредавания, също подкрепя Народно читалище (НЧ) „Добрич – 2017 г.“ чрез отворено писмо до кмета на града Йордан Йорданов, предаде кореспондентът на Радио „Фокус” – Варна. В писмото се казва: „Приветствам възможността едно затворено българско училище – бившето СОУ „Дора Габе“ в град Добрич, отново да отвори врати! Инициативата на НЧ „Добрич – 2017 г.“ е похвална – да има детска глъч в класните стаи, да има концерти и представления в залата, спортни състезания в салона. Читалището е една от институциите, които са спомогнали най-много за съхранението на България и българщината през вековете. Подкрепям начинанието на НЧ „Добрич – 2017 г.“ и ще помагам за осъществяване на целите му“. Димитрина Кюркчиева изразява своята надежда, че ще бъде намерено решение. Тя е член на Обществения съвет на НЧ „Добрич – 2017 г.“. Читалището очаква на предстоящото редовно заседание на Общинския съвет на Добрич да бъде взето решение за сградата, където да се помещава.\r\nЖулиета НИКОЛОВА", "date": "2018.06.20", "title": "Добрич: Димитрина Кюркчиева, редактор и водещ на радиопредавания, също подкрепя Народно читалище „Добрич – 2017 г.“ чрез отворено писмо до кмета на града"}
{"url": "http://www.focus-news.net/news/2018/06/20/2536305/stara-zagora-9-godishnata-preslava-ivanova-ot-kazanlak-donese-nagrada-za-balgariya-v-konkursa-za-detski-risunki-karta-na-sveta.html", "text": "Преслава Тихомир Иванова на 9 год. от школа по изобразително изкуство „Живопис” към Детски комплекс „Св. Ив. Рилски” с ръководител Галя Иванова е отличена с 2-ро място от Международния конкурс за детска карта на света на тема „Ние обичаме картите” във Вашингтон САЩ, каза за Радио „Фокус“ директорът на комплекса Деница Танева. Тя поясни, че шестте най-добри карти отличени от 10-тия Национален конкурс за детска карта на света организиран от Българската Картографска Асоциация  - София, придружени с доклад, видеоматериал за събитието и Сертификатите на наградените участници са изпратени в Международната Картографска Асоциация. Две рисунки от шестте са на деца от школа по изобразително изкуство „Живопис”- на Преслава Иванова, класирана на 1-во място и на Селин Муса, носителка на голямата награда – Дрон, с най-много  гласове на журито. За изложбата на детски карти на Света „Барбара Печеник” са получени 193 рисунки от 34 държави, разпределени в четири възрастови групи: 16 рисунки в първа възрастова група, 29 във втора, 75 в трета и 73 в четвърта.\r\nНаградата на Преслава Иванова – сертификат, каталог с детски рисунки, и парична награда бе връчена по време на Седмата Международна конференция по картография и географски информационни системи, организирана от Министерство на културата, Българската картографска асоциация, в сътрудничество с Община Созопол и съорганизатори Военно-географската служба към Министерство на отбраната и Българският червен кръст. \r\nСлавяна ГАЙДАРОВА", "date": "2018.06.20", "title": "Стара Загора: 9- годишната Преслава Иванова от Казанлък донесе награда за България в конкурса за детски рисунки „Карта на света”"}
{"url": "http://www.focus-news.net/news/2018/06/20/2536306/pravitelstvoto-odobri-sazdavaneto-na-platforma-za-delovo-satrudnichestvo-mezhdu-balgariya-i-yaponiya.html", "text": "Правителството прие одобри проект на План за действие на Японски бизнес форум в България, който ще се провежда веднъж годишно. Това съобщиха от правителствената информационна служба. По време на срещите ще бъдат обсъждани въпроси, свързани с идентифициране на нови възможности за развитие на двустранните икономически отношения, разработване на предложения за подобряване на бизнес средата, разширяване на мрежата от български и японски компании, работещи заедно, включително чрез организиране на бизнес мисии, форуми и инвестиционни семинари в България и Япония и др. Целта на тази нова платформа за диалог е да допринесе за по-нататъшния обмен на информация и опит между двете страни в икономическата сфера, както и за привличане на нови японски инвестиции в България и създаване на конкретни бизнес контакти и партньорства между компании от двете страни.", "date": "2018.06.20", "title": "Правителството одобри създаването на платформа за делово сътрудничество между България и Япония"}
{"url": "http://www.focus-news.net/news/2018/06/20/2536307/veliko-tarnovo-do-mesets-zapochva-modernizatsiyata-na-tri-uchilishta-i-detski-gradini-v-grada.html", "text": "До месец ще стартират първите строителни дейности по проекта за модернизация на три училища и три детски градини във Велико Търново, който Общината защити по Оперативна програма „Региони в растеж“ 2014-2020. Близо 8,7 милиона лева ще бъдат вложени в подобряването на материалните бази на детските градини „Пролет“, „Рада Войвода“ и „Ален мак“ и на училищата „Владимир Комаров“, „Георги Сава Раковски“ и Спортно училище – Велико Търново. Това съобщиха от пресцентъра ма Общината.\r\nДо средата на юли ще бъдат финализирани процедурите, свързани с избора на изпълнители. Четири месеца е срокът за строителните дейности. Работата по обектите ще започне максимално бързо, за да бъдат използвани ваканцията и лятното време. Там, където е възможно, дейностите ще приключат и за по-кратко време - до началото на учебната година. \r\nВ тези детски градини и училища, в които строителството е по-обемисто и включва повече и по-комплексни дейности, ще бъде създадена необходимата организация на учебния и възпитателен процес. Това включва и възможността за преместване на децата и учениците в други учебни заведения. Мерките са наложителни с цел гарантиране на безопасността на малчуганите.\r\nИнвестиционното намерение на Община Велико Търново предвижда прилагане на пълен пакет от мерки за енергийна ефективност, основен ремонт на сградите на трите училища и трите детски градини, осигуряване на ново оборудване и обзавеждане. Подобренията в материалната база ще обхванат както сградите, така също дворовете и съоръженията в тях. 7,9 милиона лева е безвъзмездната финансова помощ, а още 805 000 лева е самоучастието на Общината.", "date": "2018.06.20", "title": "Велико Търново: До месец започва модернизацията на три училища и детски градини в града"}
{"url": "http://www.focus-news.net/news/2018/06/20/2536292/radio-svobodna-evropa-makedoniya-yohanes-han-privetstva-ratifikatsiyata-na-dogovora-za-imeto.html", "text": "Европейският комисар по политиката на добросъседство и преговорите за разширяването на ЕС Йоханес Хан приветства ратифицирането в македонския парламент на договора за името, предава македонската електронна медия   Радио „Свободна Европа“.\r\n„Приветствам ратифицирането от парламента. Това е първата стъпка от много други към пълното прилагане на документа. Вярвам, че всички политически лидери да покажат лидерство и кураж в следващите стъпки“, написа Хан на профила си в социалната мрежа „Туитър“.\r\nТой, заедно с върховният представител за външната политика и сигурността на ЕС Федерика Могерини и посредникът в спора за името от ООН  Матю Нимиц и подсекретарят за политическите въпроси на ООН Розмари Ди Карло присъстваха лично на подписването на договора в неделя на брега на Преспанското езеро. Виктор Турмаков", "date": "2018.06.20", "title": "Радио „Свободна Европа“ (Македония): Йоханес Хан приветства ратификацията на договора за името"}
{"url": "http://www.focus-news.net/news/2018/06/20/2536309/stara-zagora-mezhduuchilishtnoto-sastezanie-shemetna-nadprevara-shte-se-provede-za-shesta-poredna-godina-na-23-yuni.html", "text": "На 23 юни от 9.00 часа в парк „Пети октомври“ за шеста поредна година ще стартира междуучилищното състезание по градско ориентиране „Шеметна надпревара”. Това съобщиха от пресцентъра на Община Стара Загора. В него ще се включат общо 20 отбора, с участници от шест старозагорски училища и два сборни тима, единият от които на Младежки общински съвет. Мероприятието има за цел участниците да опознаят Стара Загора, да научат интересни исторически факти, и не на последно място - да се забавляват. Задачите, маршрутите и предизвикателствата са дело на ученическите съвети на ГПЧЕ „Ромен Ролан”, ППМГ „Гео Милев”, СУ „Максим Горки” и ПГСАГ „Лубор Байер”.  Проявата е част от Календара на детските и младежки дейности на отдел „Образование” на Община Стара Загора и Центъра за подкрепа за личностно развитие за 2018 година. Помощници и консултанти в организацията са педагогическите съветници и психолози от гореспоменатите училища. Партньори и спомоществуватели на събитието са Регионална здравна инспекция – Стара Загора, Културен център „Етносвят България”, „Зонта клуб” и  Граждански клуб „Липа”.", "date": "2018.06.20", "title": "Стара Загора: Междуучилищното състезание „Шеметна надпревара” ще се проведе за шеста поредна година на 23 юни"}
{"url": "http://www.focus-news.net/news/2018/06/20/2536310/pravitelstvoto-odobri-proekt-na-sporazumenie-za-strategichesko-partnyorstvo-mezhdu-es-i-yaponiya.html", "text": "Правителството одобри проект на Споразумение за стратегическо партньорство между Европейския съюз и Япония. Това е първото двустранно рамково споразумение между Съюза и азиатската монархия. Преговорите по него започнаха през 2013 г. и приключиха през април 2018 г. Предвижда се да бъде подписано по време на срещата на върха през юли в Брюксел. Това съобщиха от правителствената информационна служба. Споразумението ще задълбочи политическото, икономическото и секторното сътрудничество в редица области между двете страни, свързани с изменението на климата, научните изследвания и иновациите, морското право, образованието, културата, миграцията, борбата с тероризма, организираната престъпност и престъпленията в киберпространството. В него се потвърждава и ангажиментът на страните към опазване на международния мир и сигурност, предотвратяване на разпространението на оръжия за масово унищожение и незаконната търговия на леки огнестрелни оръжия.", "date": "2018.06.20", "title": "Правителството одобри проект на Споразумение за стратегическо партньорство между ЕС и Япония"}
{"url": "http://www.focus-news.net/news/2018/06/20/2536311/ruse-21-zhivotni-sa-izprateni-ot-riosv-v-spasitelni-tsentrove.html", "text": "Експертите на Регионалната инспекция по околната среда и водите (РИОСВ) - Русе са спасили 21 животни от територията на областите Русе, Разград и Силистра в рамките на месец. Това съобщиха от РИОСВ - Русе. Те са успешно изпратени за лечение и доотглеждане в специализирани центрове. Голяма част от животните са птици. Те са млади екземпляри, паднали от гнездата при летните бури или при първи опити за летене. Най-много птици са от разред совоподобни – общо  7 горски ушати сови и  2 кукумявки, донесени от жители на град Русе. Птиците са изпратени в Спасителния център на „Зелени Балкани“ в Стара Загора. Също там са настанени и 4 малки таралежа, намерени в безпомощно състояние край студентските общежития в Русе. Три шипоопашати и 1 шипобедрена костенурки намериха временен подслон и грижа в Специализирания център за сухоземни кстунурки в с. Баня, община Несебър, област Бургас. След възстановяването им животните ще бъдат освободени в природата, в подходящи местообитания. Препоръчително е гражданите да не правят опити да помагат на животно в беда, а да се обръщат към регионалните инспекции или съответните горски стопанства по места за съдействие.", "date": "2018.06.20", "title": "Русе: 21 животни са изпратени от РИОСВ в спасителни центрове"}
{"url": "http://www.focus-news.net/news/2018/06/20/2536313/mrrb-agentsiyata-po-geodeziya-kartografiya-i-kadastar-ima-nov-direktor.html", "text": "Със заповед на министъра на регионалното развитие и благоустройството Николай Нанков от 20 юни т.г. за изпълнителен директор на Агенцията по геодезия, картография и кадастър е назначена Виолета Коритарова. Това съобщиха от пресцентъра на МРРБ. Досегашният изпълнителен директор инж. Михаил Киров продължава работа в Службата по геодезия, картография и кадастър като началник в Ловеч.  Виолета Коритарова е експерт с опит в областта на геодезията и геоинформационните системи, инвестиционното планиране, поземлените имоти и регистри. Тя е дългогодишен служител на Агенцията по геодезия, картография и кадастър, като преди това е работила в Министерството на земеделието и горите и в Министерството на образованието и науката. Новият изпълнителен директор на агенцията е магистър по Геодезия, фотограметрия и картография от Университета по архитектура, строителство и геодезия в София. Има редица професионални квалификации в Нидерландия, Австрия и Германия. Най-важна задача в работата на Виолета Коритарова ще бъде подобряване на обслужването на клиентите на агенцията, за да може опашките в офисите да намалеят значително. За постигане на по-голяма ефективност и ефикасност на административното обслужване с кадастрална информация в кратък срок ще бъде разгледана възможността да се даде право на геодезистите, които са правоспособни лица по смисъла на разпоредбите на Закона за кадастъра и имотния регистър, да могат да издават скици.", "date": "2018.06.20", "title": "МРРБ: Агенцията по геодезия, картография и кадастър има нов директор"}
{"url": "http://www.focus-news.net/news/2018/06/20/2536314/ministerskiyat-savet-odobri-promyana-na-dva-kontsesionni-dogovora-za-nahodishtata-fabrikata-2-i-fabrikata-4.html", "text": "Концесионните договори за находищата „Фабриката 2“ и „Фабриката 4“ ще бъдат променени, като в тях се отстрани фактическа грешка, допусната при сключването им. Това реши правителството, одобрявайки поисканата от концесионера промяна. С изменението се въвежда нов образец-отчет за дължимото концесионно плащане, съобразен с фактическия добив от двете находища, съобщиха от правителствената информационна служба.  Концесионер на „Фабриката 2“ и „Фабриката 4“ е хасковското дружество „Ивеста“ ООД. То добива от тях скалнооблицовъчни материали – гнайси. Концесионният договор е сключен през 2009 г. за срок от 25 години.", "date": "2018.06.20", "title": "Министерският съвет одобри промяна на два концесионни договора за находищата „Фабриката 2“ и „Фабриката 4“"}
{"url": "http://www.focus-news.net/news/2018/06/20/2536316/burgas-s-normalna-intenzivnost-se-osashtestvyava-dvizhenieto-na-motorni-prevozni-sredstva-v-oblastta.html", "text": "С нормална интензивност се осъществява движението на моторни превозни средства в област Бургас. Това каза за Радио „Фокус“-Бургас дежурният в Областно пътно управление-Бургас. Пътните настилки са сухи, видимостта е отлична.\r\nЗатворена за движение е улица „Поморие“ в Бургас в участъка между улица „Велико Търново“ и ул. „Абоба“. Движението се извършва съгласно създадената временна организация, която ще е в сила до 30 юни. Строителни дейности налагат кръстовището на бул. „Демокрация“ с ул. „Богориди“ да бъде затворено за движение до 30 юни т. г. Затворено е и едното платно в отсечката кв. „Ветрен“ – Бургас поради извършването на ремонтни дейности на пътното платно.\r\nДвижението се осъществява с нормална интензивност. Няма образували се задръствания. Пътищата са сухи и нормално проходими. Движението по централните улици се “Булаир”, “Христо Ботев”, “Цар Петър”, “Генерал Гурко”се осъществява нормално , както и по бул. „Стефан Стамболов“ в района на Новата поща. По-интензивен е автомобилният трафик в района на кръговото кръстовище “Трапезица” и пред Окръжна болница. Както и в района на кръстовището между улиците „Спортна“ и „Индустриална“ и по бул. „Сан Стефано“, участъци от бул.  “Демокрация”.\r\nДеница ДИМИТРОВА", "date": "2018.06.20", "title": "Бургас: С нормална интензивност се осъществява движението на моторни превозни средства в областта"}
{"url": "http://www.focus-news.net/news/2018/06/20/2536317/pregled-na-mezhdunarodnite-novini-do-18-chasa-agentsiya-fokus.html", "text": "С 69 гласа „за“ и без нито един „против“ и „въздържал се“, депутатите в парламента в Скопие ратифицираха договора за името. На заседанието не присъстваха депутатите от опозиционната партия ВМРО-ДПМНЕ.\r\nС 10 гласа „за“ във вторник Комисията по европейски въпроси утвърди проектозакона за ратификация на договора за разрешаване на спора с Гърция за името на страната, припомня агенцията.\r\nСлед ратификацията, договорът ще бъде изпратен на президента Георги Иванов, който има седемдневен срок да го подпише. Ако държавният глава наложи вето, споразумението ще бъде върнато обратно в парламента. В случай че при повторното гласуване договорът бъде приет с абсолютно мнозинство, Конституцията на Македония задължава държавния глава да го подпише. \r\nЗаседанието на Събранието в Скопие не бе съпътствано от протести. Ситуацията остана спокойна, а пред сградата на парламента отново се наблюдаваше засилено полицейско присъствие.\r\nДен по-рано разгорещените дебати в парламента за спораузмението с Гърция преминаха на фона на демонстрации пред сградата на законодателната власт в Скопие. Около стотина граждани на югозападната ни съседка изразиха недоволството си от договора за името. Те призоваха председателя на опозиционната ВМРО-ДПМНЕ Християн Мицковски да излезе от сградата и да се присъедини към демонстрацията.  По-късно към седалището на партията бе организирано шествие. Протестът все пак приключи мирно и без инциденти.\r\nСпоразумението за спора за името бе подписано в неделя от външните министри на Македония и Гърция Никола Димитров и Никос Коцияс. Церемонията се състоя на гръцкия бряг на езерото.\r\n*** Говорителят на кабинета в Атина Димитрис Цанакопулос обяви, че правителството ще поиска вот на доверие, ако младшият партньор в коалицията -  „Независими гърци“ (АНЕЛ) гласува против споразумението за името на Македония.\r\nВ отговор на молба за коментарите на изявление на Панайотис Сгуридис от АНЕЛ, според когото Атина е направила отстъпки за името на северния гръцки съсед, за да сключи сделка с международните кредитор за облекчаване на дълга си, Цанакопулос ги отхвърли като слухове.\r\n„Много хора се втурнаха да разпространяват слухове за македонския въпрос, за да се намери решение на проблема с държавния дълг. Тези слухове разкриват невежество за начина, по който институциите и правителствата в Европа работят\".\r\nВъпреки че е част от коалиционното правителство в Атина, „Независими гърци“ имат диаметрално противоположна позиция от тази на СИРИЗА по отношение на постигнатото споразумение, и точно както „Златна зора“ и „Съюз на центристите“ не приема новото име на северния гръцки съсед да съдържа термина „Македония. \r\nЛидерът на партията и министърът на отбраната на Гърция Панос Каменос увери, че няма да подкрепи споразумение, съдържащо име с термина „Македония“, но партията му няма да подкрепи действия, които биха довели до свалянето на кабинета в Атина. \r\n*** Проведеното днес заседание на косовските парламентарни парти приключи след два часа без консенсус за обща платформа за преговорите между Косово и Сърбия.\r\nПредседателят на Социалдемократическата партия на Косово и  кмет на Прищина Шпенд Ахмети, който ръководи дебата, заяви, че неговата и още няколко парламентарни партии са против това главен преговарящ от косовска страна в диалога със Сърбия да бъде президентът Хашим Тачи. Той допълни, че държавният глава ще води преговорите без съгласието на политическите партии и че неговата партия през следващите дни ще проведе двустранни срещи с другите политически организации във връзка с диалога между Белград и Прищина.\r\nНа заседанието, организирано от опозиционната социалдемократическа партия, присъстваха всички партии, представени в косовския парламент, освен партията на косовските сърби „ Сръбска листа“, която, по данни на местните  медии, изобщо не е била поканена.\r\nКосовският президент Хашим Тачи обяви, че със срещата със сръбския му колега Александър Вучич ще започне финалната фаза на  процеса на помирение между двете страни и двата народа. Срещата на двамата президенти с посредничеството на върховния представител на Европейския съюз за външна политика и политиката на сигурност Федерика Могерини ще се проведе  в Брюксел в неделя.\r\n*** Словашкият министър-председател Петер Пелегрини обяви, че страната  ще отложи решението си дали да купи американски изтребители Ф-15 или шведски „Грипен“, за да замени застаряващите си руски МиГ-29, които са в момента на въоръжение в нейната авиация.\r\nПървоначално министерството на отбраната трябваше да представи анализ за двата избора до 29 юни за одобрение от правителството, но Пелегрини заяви, че решението е твърде голямо и „струващо милиарди евро“, за да се вземе под натиск.\r\nСловакия има договор за поддръжка с Русия за своите 12 МиГ-29 до есента на 2019 г. Според договора десетки руски техници са установени във военните бази на словашката армия и той ще трябва да бъде удължен дори и след като правителството купи нови машини, докато се чака доставката на новите. \r\nСпоред словашкия военен аналитик Ярослав Над доставката на „Грипен“ ще отнеме между 18 и 24 месеца, докато  Ф-16 може да бъдат приети на въоръжение едва през 2023 г. „И двата избора ще са крачка напред за Словакия, но няма публичен дебат от какво се нуждае повече страната – от по-скъпите и по-напреднали Ф-16 или от по-приятелски настроените към бюджета „Грипени“, уточни той.\r\nВ региона Унгария и Чешката република използват шведския изтребител, докато Полша използва американски. Словакия планира да изразходва 6,5 милиарда евро до 2030 г., за да модернизира армията си и да доведе през 2024 г. разходите си за отбрана до 2% от БВП.\r\n***  Дипломатическите източници от САЩ уточниха, че излизането на страната от Съвета за човешките права на ООН  не означава, че страната спира работата си с него.\r\nДипломатическите служители на САЩ в Женева съобщиха, че офисът на висшия комисар за човешки права на ООН, в момента йорданският принц Зеид Раад ал Хюсеин, „провежда ценна работа за напредъка на човешките права“. \r\n„Имаме силни отношения със Съвета и ще продължим да подкрепяме основните свободи с нашите отношения“, пише в официално заявление на пресофиса на мисията на САЩ в Женева. \r\nСъветът за човешките права е постоянна организация на ООН , която е под прекия контрол на генералния секретар на Световната организация. САЩ традиционно са един от основните донори на агенцията. По-рано Вашингтон обяви, че се оттегля от нея, посочвайки предразсъдъците срещу Израел.", "date": "2018.06.20", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/06/20/2536315/ekathimerini-panos-kamenos-shte-prizove-ministar-predsedatelya-na-gartsiya-da-iska-kvalifitsirano-mnozinstvo-v-parlamenta-za-promyanata-na-imeto.html", "text": "Председателят на партията-младши партньор в управляващата коалиция на Гърция „Независими гърци“ Панос Каменос заяви, че ще поиска от министър-председателя Алексис Ципрас да иска квалифицирано мнозинство от 180 депутати в 300-местния парламент на страната за ратифицирането на споразумението за името с Македония, вместо обикновено мнозинство от 151, предвид важността на въпроса, пише  Ekathimerini.\r\nКаменос потвърди, че неговата националистическа партия никога няма да подкрепи споразумението, постигнато между неговото правителство и Скопие за Република Северна Македония и допълни, че то трудно ще бъде одобрено на референдума, който ще се свика в съседната страна. \r\nПо-рано днес парламентът на Македония ратифицира споразумението с  69 гласа за в 120-местния парламент. Основната опозиционна партия ВМРО-ДПМНЕ бойкотира гласуването. Виктор Турмаков", "date": "2018.06.20", "title": "Ekathimerini: Панос Каменос ще призове министър-председателя на Гърция да иска квалифицирано мнозинство в парламента за промяната на името"}
{"url": "http://www.focus-news.net/news/2018/06/20/2536318/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-gabrovo.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече  ремонт на пътно съоръжение при км 18+693. Това съобщиха за Радио „Фокус“ – Велико Търново от Областно пътно управление – Габрово. От там уточниха, че движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е ясно и слънчево. Трафикът към този час е интензивен. Настилките са сухи и нормално проходими. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение, при км 18+693.  Движението по направление Габрово – Севлиево се организира през селата Горна Росица, Райновци, Враниловци и град Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е проходът Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.06.20", "title": "Габрово: Ограничение за товарни автомобили над 5 тона е въведено в участък от пътя между село Драгановци и Габрово"}
{"url": "http://www.focus-news.net/news/2018/06/20/2536319/blagoevgrad-intenziven-za-tovarni-avtomobili-na-vhod-e-trafikat-na-gkpp-kulata.html", "text": "Интензивен за товарни автомобили на вход е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". На останалите пунктове по българо-гръцката граница трафикът е нормален. Без проблеми се извършва преминаването на българо-македонска граница.\r\nЛивия НИНОВА", "date": "2018.06.20", "title": "Благоевград: Интензивен за товарни автомобили на вход е трафикът на ГКПП „Кулата“"}
{"url": "http://www.focus-news.net/news/2018/06/20/2536322/kyustendil-okrazhniyat-sad-ostavi-v-aresta-mazh-zaplashil-zhena-si-s-ubiystvo.html", "text": "Окръжният съд в Кюстендил потвърди мярката „задържане под стража” за мъж, заплашил жена си с убийство, предаде репортер на Радио „Фокус” – Кюстендил. В съдебно заседание на Окръжен съд – Кюстендил, със съдия докладчик Ваня Богоева, беше потвърдена  мярката за неотклонение спрямо 46-годишен мъж от село Лозно, отправил заплахи за убийство на съпругата си. Мярката е постановена от страна на Районния съд в града, а днес беше потвърдена и от по-горна съдебна инстанция. Мотивите са, че съществува реална опасност  задържаният да се укрие или да извърши престъпление. Съдът прие като доказателства по делото свидетелски показания на двама свидетели от досъдебното производство и писмени доказателства по казуса от Районно управление на МВР – Кюстендил.Съдия Ваня Богоева припомни,че  Районният съд е наложил мярката във връзка с обвинение по Закона за домашното насилие. Освен това задържаният е излежал присъда за убийство на първата си съпруга. Пред съда той поиска да му бъде наложена по-лека мярка за неотклонение, което не беше уважено.\r\nВенцеслав ИЛЧЕВ", "date": "2018.06.20", "title": "Кюстендил: Окръжният съд остави в ареста мъж, заплашил жена си с убийство"}
{"url": "http://www.focus-news.net/news/2018/06/20/2536321/shumen-izklyuchitelno-natovaren-e-trafikat-po-ul-vdrumev-i-ul-vaprilov-v-grada.html", "text": "Изключително натоварен към този час е трафикът по ул. „В.Друмев“ и ул.“В.Априлов“ в Шумен, предаде репортер на Радио „Фокус“- Шумен. Потокът от автомобили и в двете посоки е почти непрекъснат. В колоните, освен леките автомобили и бусовете, има и автобуси и ТИР-ве. Изключително трудно става пресичането на пешеходци. Двете улици поемат част от движението от временно затворената ул. „Марица“ в района на „Арена Шумен“. Ограничението е въведено от днес, във връзка с изграждането на нови кръгови кръстовища край многофункционалната спортна зала.\r\nИвелина ИВАНОВА", "date": "2018.06.20", "title": "Шумен: Изключително натоварен е трафикът по ул. „В.Друмев“ и ул. „В.Априлов“ в града"}
{"url": "http://www.focus-news.net/news/2018/06/20/2536320/varna-obshtinata-dade-na-prokuraturata-sluchay-s-nesaotvetstvie-na-parametrite-na-uchilishtna-sgrada-s-arhitekturniya-proekt.html", "text": "Документация от извършено конструктивно обследване на сградата на Начално училище (НУ) „Васил Левски“ в район „Аспарухово“ е предадена от Община Варна на Районната прокуратура на 14 юни 2018 г. Това съобщиха от пресцентъра на Община Варна. Обследването е извършено от проектантско бюро „Статком“ ЕООД.  От него става ясно, че констативният акт 15 на сградата „не отговаря на истината за изпълнението на строежа – извършени са значителни промени в конструкцията, които не са отразени в констативния акт и това е възможна предпоставка представеният акт 15 да бъде считан като документ с невярно съдържание“. Сградата на НУ „Васил Левски“ бе построена на принципа на публично-частно партньорство (ПЧП), след сключване на договор между Община Варна и „Стоянстрой“ ЕООД. Откриването на строителната площадка на новата сграда на НУ „Васил Левски“ е било през май 2011 г., а на 09 декември 2011 г. е издадено разрешение за ползване на училището и въвеждане в експлоатация.\r\nВ края на 2017 г. със заповед на кмета учениците бяха изведени от училището, поради множество подадени сигнали от директора за сериозни проблеми със сградата. Те бяха настанени в 3 сгради, с осигурена целодневна организация на учебния ден –  във ВМГ „Св. Николай Чудотворец”,  в ДГ № 46 „Горска приказка” и в ДГ № 45 „Морски свят”.  Община Варна предприе допълнителни мерки за осигуряване на качествен учебен процес и комфорт за учениците в ДГ № 46 „Горска приказка” – монтирани бяха  бойлер, 3 броя климатици, 5 бели дъски, ремонтирана бе т.нар. разливочна. Осигурен бе автобус, извозващ децата от бариерата на „Галатекс“ до входа на детската градина.  В във ВМГ „Св. Николай Чудотворец” и ДГ № 45 „Морски свят” не са извършвани ремонтни дейности. Успоредно с това бяха извършени проверки и огледи на сградата. Изискана бе наличната документация по целия строителен процес, включително всички части на техническия проект.\r\nНа база на събраната информация бе възложено изготвяне на конструктивно обследване, геодезическо замерване за установяване изменение в геометрията на сградата и актуализация на техническия паспорт от 2011 г.  Част от установените основни проблеми в конструкцията на сградата са: несъответствие/смяна на основния конструктивен и архитектурен проект; несъответствия на гредови конструкции; некачествено изпълнение на най-дълга носеща греда; намалена носеща способност за вертикални натоварвания и несъответстваща на заложената в основния конструктивен проект от 2009 г.; покривната плоча е оставена с дебелина 16 см., която се увеличава почти двойно на местата на задигане за оформяне на наклони и това допринася за значително претоварване на отслабената стълбищна плоча; установени процеси на провисвания на стълбищните плочи по всички нива; неправилно изпълнение на хидроизолацията на покрива; липса на актове за приемане, в които да са отразени други решения на конструкцията.\r\nПланът за решаване на проблема със сградата на училището продължава с изработване на проект „Основен ремонт и реконструкция на НЧ „Васил Левски“. Предстои оценка на съответствие на проекта от специализирана надзорна фирма, издаване на разрешително за строеж, избор на изпълнител на СМР съгласно ЗОП и въвеждане на обекта в експлоатация.", "date": "2018.06.20", "title": "Варна: Общината даде на прокуратурата случай с несъответствие на параметрите на училищна сграда с архитектурния проект"}
{"url": "http://www.focus-news.net/news/2018/06/20/2536324/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvarditsa-i-elena.html", "text": "Свлачище затвори едната лента в участък от пътя между Твърдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 5 юли, съобщиха за Радио „Фокус“ – Велико Търново от Областно пътно управление. От там съветват водачите да карат внимателно и със съобразена скорост. Условията за пътуване в региона са нормални за сезона. Времето е ясно и слънчево, настилките са сухи. Трафикът в края на работния ден е интензивен. Допълнително въведени ограничения и нови затворени участъци няма. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица. Полицейски служители следят за правилното протичане на движението, патрули има на входовете и изходите на Велико Търново.\r\nЛуиза ТРАНЧЕВА", "date": "2018.06.20", "title": "Велико Търново: Свлачище затвори едната лента в участък от пътя между Твърдица и Елена"}
{"url": "http://www.focus-news.net/news/2018/06/20/2536323/predstoyashti-sabitiya-v-stranata-za-21-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 09.00 до 10.30 часа работещите в Националния институт по метеорология и хидрология (НИМХ) ще протестират пред централната сграда на БАН заради недостиг на средства.\r\n***\r\nОт 08.00 до 09.00 часа жителите на столичния квартал „Толева махала“ и град Божурище ще излязат на протест в района на кръстовището на Магазин Метро 2 на Международен път Е-80. Протестиращите настояват за незабавно изграждане на продължението на бул. „Царица Йоанна“ от ж.к. „Люлин“ до Индустриална зона Божурище. \r\n***\r\nВ 9.25 часа в ИНТЕРПРЕД-СТЦ ще бъде открит бизнес форум за транспорт, логистика, спедиторски и куриерски услуги ще дискутира новостите в сектора, иновативните технологии, дигиталната промяна и тенденциите за развитие – „MySuccess Logistics & Transport“. \r\n***\r\nОт 9.30 часа в заседателната зала на ВСС ще заседава Пленумът на Висшия съдебен съвет. \r\n***\r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n***\r\nОт 9.30 часа в хотел „Хемус“ в зала „Преслав“ ще се проведе събитие, организирано от Национална мрежа за децата, на което институции и експерти ще дискутират необходимостта от създаването на национална система за ранна детска интервенция. \r\n***\r\nОт 9.30 часа в Capital Fort ще се проведе конференцията „E-InfraТech“.\r\n***\r\nОт 10.00 часа 20 състав на СГС ще гледа делото срещу Й. М. обвинен за убийство в Борисовата градина (чл. 116 НК).\r\n***\r\nОт 10.00 часа 15-и състав на Специализирания наказателен съд ще заседава по делото срещу Петър Т., Ивайло С. и др., на които са повдигнати обвинения за образуване и ръководене на организирана престъпна група. \r\n***\r\nОт 10.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще се състои пресконференция на Национално представителни организации на и за хора с увреждания на тема „Ще толерираме ли социалната политика под натиск и докога? Защо за по-малко от 10 дни има втора оставка в МТСП?“.\r\n***\r\nОт 10.30 часа в конферентната зала на Центъра за изследване на демокрацията ще се проведе кръгла маса за формиране на политики на тема „Предизвикателства пред демократизацията и декарбонизацията на електроенергията в България“.\r\n***\r\nОт 11.00 часа до 13.00 часа в Националния пресклуб на БТА ще се състои кръгла маса на тема „Автомобилите и мръсният въздух“, организирана от Българска национална асоциация „Активни потребители“. \r\n***\r\nОт 11.00 часа в Дома на Европа (ул. „Георги С. Раковски“ 124) Фондация „Либерална интеграция“ организира форум на тема: „Борба с ксенофобията: реализиране на  успешни мултикултурни и мултиезични модели“. Участие ще вземат председателят на ДПС Мустафа Карадайъ, евродепутатът Илхан Кючюк, Роджър Кьолбенер, президент на международното крило на ФДП Швейцария, Красимир Кънев, учредител и дългогодишен председател на Българския хелзинкски комитет, Ерол Мехмед, заместник-председател на Комисията по образованието и науката в НС.\r\n***\r\nОт 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n***\r\nОт 11.00 часа 10-и състав на Специализирания наказателен съд ще гледа делото срещу Кольо К., Мариета В., Галина В., Маргарита К., Кирил К. за образуване и ръководене на организирана престъпна група. \r\n***\r\nОт 11.00 часа в сградата на КНСБ (пл. „Македония“ 1, ет. 2) в зала „Европа“ генералният директор на Европейския синдикален институт (ETUI/ЕСИ), към Европейската конфедерация на профсъюзите (ETUC/ЕКП) Филип Пуше ще представи доклад на тема „Контурите на трудова Европа-2018 година” - сравнителен анализ на тенденциите на труда, трудовите и индустриални отношения в страните членки на ЕС.\r\n***\r\nОт 11.30 часа в Центъра за книга на Нов български университет ще бъде представено изданието „Човекът, който спря Хитлер“. Веднага след представянето, в 12.00 часа, в двора на Нов български университет ще бъде засадено дърво в памет на Димитър Пешев, като част от Гората на Праведниците. \r\n***\r\nОт 11.30 часа в „Студио 5“ ще се проведе пресконференция на Нов симфоничен оркестър, по време на която оркестърът ще представи новия си артистичен директор Борислав Йоцов.\r\n***\r\nОт 13.00 часа в Националния пресклуб на БТА ГД „Покана за доброволно изпълнение“ ще даде пресконференция за резултатите от изслушването в Европейския парламент на 19 юни на тяхна петиция. \r\n***\r\nОт 13.30 часа 3-ти състав на Специализирания наказателен съд ще гледа делото срещу Николай Т., Галин М., Ивайло Г. и Георги С. за организиране и ръководене на организирана престъпна група. \r\n***\r\nОт 13.30 часа 11 състав на Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.  \r\n***\r\nОт 14.30 часа в Червената къща ще започне международна конференция „Да живеем заедно в мрежата: Посланици за толерантност“. \r\n***\r\nОт 14.30 часа в сградата на Народното събрание на пл. „Княз Александър I“ 1 в зала 232 Комисията по отбрана ще изслуша министърът на отбраната Красимир Каракачанов по актуални въпроси на политиката за отбрана. \r\n***\r\nОт 16.00 часа в сградата на Народното събрание на пл. „Княз Александър I“ 1 в зала 456 Комисията за наблюдение на приходните агенции и борба със сивата икономика и контрабандата ще изслуша ръководствата на Агенция „Митници“ и Национална агенция за приходите. \r\n***\r\nВ 17.30 часа в Тържествена зала на Военния клуб ще бъде представена книгата „История на БКП 1919-1989“. \r\n***\r\nОт 18.00 часа в Столична библиотека ще бъде представена книгата на Крикор Асланян „Моят роден град София“.\r\n***\r\nОт 18.00 часа в изложбена зала „Архиви” на ул. „Московска“ №5 ще бъде представена книгата на проф. д-р Петко Ст. Петков „Книга за върховете „Свети Никола“ и Шипка“.\r\n***\r\nОт 18.00 часа в Националната галерия „Двореца“ ще бъде открита изложбата „Бележитите портрети на Надар“, която ще представи четиридесет от най-добрите портрета на световноизвестния френски фотограф Феликс Надар (1820-1910).\r\n***\r\nОт 18.00 часа в Литературен клуб „Перото“ ще бъде представена книгата на Георги Велев – „Български литературни загадки: Елин Пелин, Йордан Йорвков, Емилиян Станев“. \r\n***\r\nОт 18.00 часа в галерия „Академиа“ ще се състои изложба „Проф. Андрей Даниел и ученици“.\r\n***\r\nОт 18.30 часа в Централния военен клуб ще се състои премиера на книгата „Царичина – съдбовен контакт“ с автор Елисавета Логинова. \r\n***\r\nОт 18.30 часа в галерия \"Финес\" (ул. \"Христо Белчев\" №17) в София ще бъде представена книгата \"Светът, какъвто го видях\" от Божил Добрев. \r\n***\r\nОт 20.00 часа в Зала „Славейков“ във Френския институт ще се състои концерт с френска музика. \r\n***\r\nОт 20.00 часа в зала 1 на НДК ще се състои концерт на шотландската поп рок банда TEXAS.\r\n***\r\nОт 15.00 часа часа в Алианс франсез Благоевград ще започне Караофолис - караоке с френска музика. Събитието е част от съпътстващата програма за „Francofolies. Благоевград”. \r\n***\r\nОт 16.00 часа Мира Радева ще представи своя спектакъл „Франция, Моя Любов” в Stage Bar. Събитието е част от съпътстващата програма за „Francofolies. Благоевград”.\r\n***\r\nОт 09.00 часа в Експо център „Флора Бургас“ бъде подписано Програмно споразумение по Финансовия механизъм на Европейското икономическо пространство за изпълнение на програма \"Възобновяема енергия, енергийна ефективност и енергийна сигурност\" между Комитета на финансовия механизъм, създаден от страните-донори и Националното координационно звено към Министерския съвет.\r\n***\r\nОт 13.00 часа в Бреговия център за управление на корабния трафик ще се проведе пресконференция по проект № BG16M1OP001-5.001-0017 „Предпроектно проучване за изграждане на система за електронен обмен на информация в българските пристанища (Port Community System – PCS)“.\r\n***\r\nВ зала „Георги Баев“  на Културен център „Морско казино“ ще се проведе регионалният форум „Бизнесът – сила за добро“, организиран от Българската мрежа на Глобалния договор на ООН.\r\n***\r\nОт 19.00 часа в Драматичен театър „Адриана Будевска“ ще бъде поставен музикално-поетичния спектакъл „Усещане за любов“.\r\n***\r\n20.00 часа  в Летния театър над 50 професионалисти от ансамбъл „Филип Кутев“ ще гостуват отново в Бургас. \r\n***\r\n20.00 часа на Морска гара  „Пристанище Бургас” ЕАД и Генералното консулство на Република Турция  в Бургас имаме удоволствието да Ви поканим на модно дефиле - „Хетско слънце над Бургас”, което ще Ви върне назад в историята. \r\n***\r\nОт 11.00 часа в Щаба на Военноморските сили ще се проведе тържество по случай 100-годишнината от създаването на химически войски в Българската армия. \r\n***\r\nОт 14.00 часа общинският съветник от ПП ГЕРБ Милена Димова  ще се срещне с граждани в офиса на партията на ул. „Георги Бенковски” №1.\r\n*** \r\nОт 10.00 часа в голяма зала на  Община Велико Търново ще се проведе връчване на дипломи на зрелостниците от ПМГ „Васил Друмев“. \r\n*** \r\nОт 10.00 часа в пресклуба на БТА ще се състои пресконференция на популярния певец Йордан Марков и представяне на предстоящия концерт „Любов и приятели“, съвместно с Тоника Домини.\r\n*** \r\nОт 10.00 часа на  крепостта Царевец ще започнат астрономически наблюдения на Слънцето, организирани от РИМ – В. Търново и обсерватория „Джордано Бруно“ – Димитровград. \r\n*** \r\nОт 11.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с предстоящи празнични прояви в общината. \r\n*** \r\nОт 11.00 часа в хотел „Арена“ ще се проведе Третия форум на младите педагогически специалисти „Предизвикателствата през нас“. \r\n***\r\nОт 19.00 часа в района на цирковата площадка край пътен възел „Качица“ ще се проведе концерт от турнето Coca-Cola The Voice Happy Energy Tour. \r\n*** \r\nОт 20.30 часа на сцена „Арт Лято“ до ХГ „Борис Денев“ Проект „Арт лято на Галерията представя: „Измерения на Любовта“ - поетичен спектакъл на Стоян Борисов. \r\n*** \r\nОт 21.30 часа на крепостта Царевец ще започне„Звездна нощ над Царевец II“ – астрономически наблюдения на Луната, Марс, спътниците на Юпитер и пръстените на Сатурн. Организатори - РИМ – В. Търново и обсерватория „Джордано Бруно“ – Димитровград. \r\n***\r\nОт 14.00 часа в залата на ет. 6 в административната сграда на Община Видин Огнян Ценков ще се срещне с учените от отборите на роботика от ПГ „Проф. д-р Асен Златаров“. В 17.30 часа в Драматичен театър - Видин Огнян Ценков ще участва в церемонията по връчване на дипломите на випуск 2018 на ГПЧЕ \"Йордан Радичков\".\r\n***\r\nОт 10.00 часа на новото изкуствено игрище на територията на Спортен комплекс „Христо Ботев“ ще се проведе футболен турнир в Международния олимпийски ден. \r\n*** \r\nОт 18.00 часа на пешеходната алея по пл. „Георги Измирлиев“  ще бъде представена концертна програма на участниците във XІV-ти Международен фолклорен фестивал „Раховче”. \r\n*** \r\nОт 20.30 часа в НЧ „Братя Грънчарови -2002“ /Летен театър/ предстои Трета фестивална вечер на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”. \r\n***\r\nОт 10.00 часа в градски парк „Св. Георги“ ще се състои Фестивал на балканската култура и кулинария „Добрич Мези“ 2018. \r\n***\r\nОт 18.00 часа на площад „Защитата на Каварна“ ще се състои концерт на състави от град Подолск, Русия. Събитието е част от програмата на Дни на славянската култура.\r\n***\r\nОт 11.00 часа в читалище „Братство” ще се състои откриване на годишна изложба на школата по изобразително изкуство.  \r\n***\r\nОт 15.00 часа в кабинета на председателя на ОбС ще се проведе пресконференция по повод предстоящото заседание на общинските съветници.  \r\n***\r\nОт 18.00 часа в залата на Възрожденското училище ще се проведе дискусионна вечер „Контрол на теглото”.  \r\n***\r\nОт 11.00 часа пред  Двореца на културата ще се проведе концерт на Духовия оркестър към ОК Дворец на културата с диригент Трифон Трифонов. \r\n***\r\nОт 11.00 часа в клуб „Миньор“ ще бъде представен проектът „Ръкотворие“ - изложба „Българско везмо“ на Латинка Богданова.\r\n***\r\nОт 12.30 часа в хотел „Империал“ премиерът Бойко Борисов ще открие „Икономически форум Пловдив“ под надслов „Комплексният контекст на растежа“. Във форума ще вземат участие вицепремиерът Екатерина Захариева, министърът на Българското председателство на съвета на ЕС Лиляна Павлова, министърът на енергетиката Теменужка Петкова.\r\n***\r\nОт 20.00 часа в кв. „Нов център“ в Раковски на тържествена церемония ще бъде открит и осветен военен паметник на загиналите във войните за национално обединение. \r\n***\r\nОт 18.00 часа в Регионалния исторически музей ще бъде показана изложбата „Преоткриване на наследства“.\r\n***\r\nОт 11.00 часа в землището на с. Желю войвода, Област Сливен ще бъде открита жътвената кампания в региона.\r\n***\r\nОт 10.00 часа в село Барутин ще бъдат поднесени цветя пред паметната плоча на жертвите на българското братоубийство. \r\n***\r\nОт 10.00 часа до 12.30 часа в детския отдел на библиотека „Родина“ ще се проведе инициативата „Четем и творим заедно“. \r\n***\r\nОт 19.00 часа в камерна зала на Драматичния театър ще се състои постановката „Голям колкото малка ябълка“ от Петър Анастасов. \r\n***\r\nОт 19.00 часа в парк „Артилерийски“ ще се състои премиера на „Опера в цирка“. \r\n***\r\nОт 10.00 часа, в зала № 2 на Областна администрация Шумен ще се проведе заседание на Областния съвет за намаляване риска от бедствия.\r\n***\r\nОт 05.15 часа на древното тракийско светилище в античния град „Кабиле“ ще бъде пресъздаден уникален орфически ритуал по посрещане на Слънцето.", "date": "2018.06.20", "title": "Предстоящи събития в страната за 21 юни (Агенция „Фокус“)"}
{"url": "http://www.focus-news.net/news/2018/06/20/2536327/vidin-natovaren-e-trafikat-po-glaven-pat-e-79-v-oblastta.html", "text": "Натоварен е трафикът по главен път Е-79 във Видинска област, каза за Радио „Фокус“ – Видин дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул.“Панония“.\r\nАнна ЛОЗАНОВА", "date": "2018.06.20", "title": "Видин: Натоварен е трафикът по главен път Е-79 в областта"}
{"url": "http://www.focus-news.net/news/2018/06/20/2536326/aktsenti-v-sutreshniya-blok-dobro-utro-balgariya-na-21-yuni.html", "text": "След два месеца тих протест служителите на Националния институт по метеорология и хидрология ще организират предупредителен протест. Кои са причините и очакванията ще разберем от Васко Гълъбов метеоролог от Националния институт по метеорология и хидрология. ПГ на „БСП за България“ внесе в деловодството на Народното събрание вот на недоверие към кабинета „Борисов 3“ на тема „Сигурност“. Това е вторият вот на недоверие към правителството, като първият на тема „Корупция“ през януари не успя да мине. ГЕРБ не очакват политическа криза и смяна на правителството. За аргументите и очакванията на БСП ще разговаряме с Пенчо Милков от ПГ на „БСП за България“. Мемориал на загиналите във войните ще бъде открит в град Раковски. Как се зароди идеята за паметника, за неговата символика ще потърсим подп. Стефан Марушкин - председател на общинската организация на офицерите и сержантите от запаса и резерва в община Раковски, председател на инициативния комитет за изграждане на паметника. За началото на развитието на Варна като курортен град ще научим в репортажа на Милена Стоева в разговор с директора на Музея за история на Варна Кънчо Григоров. Ансамбъл „Гайтан“ взе участие в престижния фестивал за професионални ансамбли в Будапеща. Как премина тяхното участие, ще разберем от интервюто на колегата Натали Стефанова с Йордан Николов, председател на Фондация „Гайтан“.\r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2018.06.20", "title": "Акценти в сутрешния блок „Добро утро, България“ на 21 юни"}
{"url": "http://www.focus-news.net/news/2018/06/20/2536328/blagoevgrad-dvizhenieto-po-pat-i-108-am-struma-petrich-do-km-13-tryabva-da-se-osashtestvyava-s-povisheno-vnimanie-poradi-montirane-na-patni-znatsi.html", "text": "Движението по път IІІ-108 АМ „Струма“ – Петрич до км 13 трябва да се осъществява с повишено внимание поради монтиране на пътни знаци. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по автомагистрала „Струма“ и главен път Е-79. Без проблеми се осъществява движението по второкласен път 19 Симитли – Гоце Делчев. Пътните настилки са сухи и нормално проходими, времето е слънчево и топло. Няма регистрирани инциденти на пътя през деня. В региона не са въведени ограничения за движението на леки и товарни автомобили.\r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nЛивия НИНОВА", "date": "2018.06.20", "title": "Благоевград: Движението по път IІІ-108 АМ „Струма“ – Петрич до км 13 трябва да се осъществява с повишено внимание поради монтиране на пътни знаци"}
{"url": "http://www.focus-news.net/news/2018/06/20/2536330/gd-granichna-politsiya-intenziven-e-trafikat-za-tovarni-avtomobili-na-gkpp-kulata-gkpp-kapitan-andreevo-gkpp-lesovo-i-gkpp-dunav-most-ruse.html", "text": "На българо-гръцката граница на ГКПП \"Кулата\" трафикът е интензивен за товарни автомобили на вход. Това съобщиха от пресцентъра на ГД \"Гранична полиция\". На българо-турската граница на ГКПП \"Капитан Андреево\" и на ГКПП \"Лесово\" трафикът е интензивен за товарни автомобили на изход. На българо-румънската граница на ГКПП \"Дунав мост Русе\" трафикът също е интензивен за товарни автомобили на изход.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.20", "title": "ГД \"Гранична полиция\": Интензивен е трафикът за товарни автомобили на ГКПП \"Кулата\", ГКПП \"Капитан Андреево\", ГКПП \"Лесово\" и ГКПП \"Дунав мост Русе\""}
{"url": "http://www.focus-news.net/news/2018/06/20/2536332/south-china-morning-post-nay-noviyat-samoletonosach-na-kitay-nay-veroyatno-shte-ima-katapultirashta-sistema-za-izlitane.html", "text": "Снимка, публикувана от една от компаниите, изграждащи китайските самолетоносачи, предполага, че най-новият морски съд на въоръжение на ВМФ на КНР ще бъде екипиран с катапултираща система за излитане за разлика от неговите предшественици, коментира   South China Morning Post.\r\n„Китайската корабостроителна индустриална корпорация“ (ККИК) публикува снимка в социалните медии, на която е показана графика на бъдещия, трети самолетоносач на въоръжение на ВМФ на страната, който има плоска палуба и инсталирани три катапулта.  И двата други морски съда от този тип на въоръжение – „Ляонинг“ и „Тип 001А“ – първият домашно построен на Китай, който в момента провежда изпитания, имат извита палуба. \r\nВ момента китайският флот работи по катапултираща технология, която позволява по-бързо опериране и по-дълъг обхват на изтребителите. Според експертът по военноморски въпроси Ли Чие публикуваната снимка показва, че строителството на третия самолетоносач напредва бързо.\r\nСпоред него е напълно възможно той да има електромагнитен катапулт, след като наскоро екип от китайски учени обявиха пробив в този тип технологии. Подобна система би означавала по-ниско износване на самолетоносача, както и възможността повече самолети да излитат от него за по-кратко време в сравнение с извитите палуби, използвани на „Ляонинг“ и „Тип 001А“. Виктор Турмаков", "date": "2018.06.20", "title": "South China Morning Post: Най-новият самолетоносач на Китай най-вероятно ще има катапултираща система за излитане"}
{"url": "http://www.focus-news.net/news/2018/06/20/2536325/sitel-makedoniya-pase-shte-nablyudava-referenduma-v-makedoniya.html", "text": "Парламентарната асамблея на Съвета на Европа съобщи, че ще изпрати наблюдатели на референдума в Македония, които да потвърдят споразумението за името между Скопие и Атина, предава скопският телевизионен канал  „Сител“.\r\nОт ПАСЕ коментират, че решението на президента на Македония Георги Иванов да не подпише ратифицирания договор може да спре процеса на прилагането му.  От там позитивно оцениха решението на ВМРО-ДПМНЕ да се върне в парламента, определяйки  партията за политически отговорна.\r\nСлед референдума наблюдателите ще  изготвят доклад, който ще бъде представен на ПАСЕ. Виктор Турмаков", "date": "2018.06.20", "title": "„Сител“ (Македония): ПАСЕ ще наблюдава референдума в Македония"}
{"url": "http://www.focus-news.net/news/2018/06/20/2536333/sotir-ivanov-istoricheski-muzey-petrich-revolyutsionerat-hristo-razboynikov-e-sred-osnovatelite-na-tyutyunevata-kooperatsiya-samuilova-krepost.html", "text": "Революционерът Христо Разбойников е сред основателите на тютюневата кооперация „Самуилова крепост“. Това каза за Радио „Фокус“ – Пирин Сотир Иванов, директор на Исторически музей – Петрич по повод днешната годишнина от смъртта на революционера. Той отбеляза, че този вид кооперации в последствие обхващат почти всички сфери на икономическия живот и се оказват изключително ефективни като форма на организация и като структура, която се опитва да регулира цените на пазара, лихвените проценти, икономическия живот. \r\n„До избухването на Втората световна война това кооперативно движение дава изключително положителни резултати, тъй като позволява на хората да се обединят на доброволен принцип. Тези обединени усилия водят до създаването на конкурентен продукт, тогава, когато говорим за производство. В същото време когато говори за задоволяване на обществените потребности, то дава възможност това да се случи чрез обединение – било то чрез доброволен труд, било то чрез вноски, но тази кооперативна дейност на практика е изключително успешна“, каза още Иванов. Той добави, че за съжаление във връзка с конфликтите, които вече назряват между Разбойников и неговите сътрудници и приятели, с неговите дългогодишни революционни партньори, през юни 1925 година в резултат на конфликта между Българският земеделски народен съюз и ВМРО, Христо Разбойников е заловен и убит в местността „Зиче“ край Петрич. \r\n„Това е един от тежките разломи, които настъпват между партньори в обществото, които в търсене на начини за реализиране на националния идеал, регулиране на социалния живот, икономически дейности и бъдещи политически перспективи не само  в Петрич, но и в страната довеждат до масови братоубийствени войни в цялата страна, а по-късно се стига и до разделение в обществото“, подчерта Иванов.\r\nЛивия НИНОВА", "date": "2018.06.20", "title": "Сотир Иванов, Исторически музей – Петрич: Революционерът Христо Разбойников е сред основателите на тютюневата кооперация „Самуилова крепост“"}
{"url": "http://www.focus-news.net/news/2018/06/20/2536334/varna-oblastnata-administratsiya-izbra-firma-koyato-shte-osiguri-spasiteli-na-neohranyaemite-plazhove.html", "text": "Областната администрация във Варна избра една фирма, която ще отговаря за обезпечаването на неохраняемите плажове със спасители. Това заяви за Радио „Фокус“ – Варна областният управител Стоян Пасев. По думите му в търга, който се проведе днес, е участвала още една фирма, която има 7-дневен срок да жали процедурата. „Най-оптимистичният срок е до 28  юни да има водно спасяване навсякъде“, каза областният управител. По думите му избраната фирма ще обезпечи със спасители 19 от неохраняемите плажове в областта. Но и тази година ще има места, на които дори държавата няма да осигури постове, тъй като терените са труднодостъпни. Това са плажовете „Паша дере“, „Кара дере“ и „Галата“. \r\n„За „Шкорпиловци – Север“ и за „Шкорпиловци – юг“ Министерството на туризма обяви процедура за наем. Надявам се да се намерят наематели, за да не се наложи да слагаме спасители по средата на сезона. „Камчия“ също остава без спасители, но там държавата ще осигури спасители“, каза още Стоян Пасев. Той добави, че има идея през това лято на плажа ще бъдат осигурени и химически тоалетни. И тази година Областната управа във Варна ще работи съвместно с общините за почистването на пясъчните ивици, останали без стопани.  Според обществената поръчка, фирмата избрана днес  трябва да осигури близо 40 водни спасители. Общата прогнозна стойност от почти 205 хил. лева без ДДС. Сред неохраняемите плажове, на които държавата ще осигури спасители това лято са „Чайка“, „Офицерски“, „Фичоза“, „Хижа Черноморец“ и „Романтика“.\r\nДиана СТОЕВА", "date": "2018.06.20", "title": "Варна: Областната администрация избра фирма, която ще осигури спасители на неохраняемите плажове"}
{"url": "http://www.focus-news.net/news/2018/06/20/2536302/a1on-makedoniya-zasedanieto-na-kosovskite-partii-priklyuchi-bez-konsensus-po-dialoga-s-belgrad.html", "text": "Проведеното днес заседание на косовските парламентарни парти приключи след два часа без консенсус за обща платформа за преговорите между Косово и Сърбия, предава скопският телевизионен канал  A1ON.\r\nПредседателят на Социалдемократическата партия на Косово и  кмет на Прищина Шпенд Ахмети, който ръководи дебата, заяви, че неговата и още няколко парламентарни партии са против това главен преговарящ от косовска страна в диалога със Сърбия да бъде президентът Хашим Тачи. Той допълни, че държавният глава ще води преговорите без съгласието на политическите партии и че неговата партия през следващите дни ще проведе двустранни срещи с другите политически организации във връзка с диалога между Белград и Прищина.\r\nНа заседанието, организирано от опозиционната социалдемократическа партия, присъстваха всички партии, представени в косовския парламент, освен партията на косовските сърби „ Сръбска листа“, която, по данни на местните  медии, изобщо не е била поканена.\r\nКосовският президент Хашим Тачи обяви, че със срещата със сръбския му колега Александър Вучич ще започне финалната фаза на  процеса на помирение между двете страни и двата народа. Срещата на двамата президенти с посредничеството на върховния представител на Европейския съюз за външна политика и политиката на сигурност Федерика Могерини ще се проведе  в Брюксел в неделя. Виктор Турмаков", "date": "2018.06.20", "title": "A1ON (Македония): Заседанието на косовските партии приключи без консенсус по диалога с Белград"}
{"url": "http://www.focus-news.net/news/2018/06/20/2536335/skopie-info-hilyadi-makedonski-grazhdani-byaha-izlagani-da-kupuvat-samoletni-bileti-ot-falshiva-internet-stranitsa.html", "text": "Хиляди македонски граждани бяха излъгани да участват в промоция за закупуване на евтини самолетни билети е за произволни дестинации от фалшива интернет страница, пише македонското електронно издание „Скопие инфо“. По мнение на македонската полиция става въпрос за измама, която цели не само отнемане на средства, но и за запаметяване на кодове на кредитни карти и тяхното евентуално източване и блокиране. „Скопие инфо“ пише, че в социалните мрежи се е появила фалшива интернет страница, с име подобно на популярна нискотарифна авиокомпания, на която е бил публикуван текст, рекламиращ закупуване на два самолетни билета на стойност 1 долар като промоция за отбелязване на 15-годишнината на авиокомпанията, предава Радио \"Фокус\" в рубриката \"Балкански туристически часовник\". В резултат на тази обява изключително голям брой македонски граждани, които според скопската полиция може да прехвърлят десетки хиляди, през своите профили официално са закупили билетите. Особеното в случая било, че при закупуване на билетите кандидат-туристите е трябвали да нанесат и данни на своите кредитни карти. Във вторник вечерта, когато измамата е разкрита, голяма част от потърпевшите са се опитали д си блокират картите. В резултат на това излиза и съобщение за всички, подвели се да закупят по 2 билети от нискотарифната компания, оставили или публикували оригинални данни за кредитните си карти, че спешно трябва да се явяват в банките за да ги блокират, ако искат да не останат без пари в тях. \r\nСпоред експерти забавената реакция на Министерството на вътрешните работи се дължи на това, че никой от пострадалите в първите часове в разкриването на измамата не е подал оплакване. Медията цитира говорител на институцията, който казва, че действат, когато получат официално съобщение или жалба. В продължение на часове за този случай не са имали постъпили оплаквания.", "date": "2018.06.20", "title": "„Скопие инфо“: Хиляди македонски граждани бяха излъгани да купуват самолетни билети от фалшива интернет страница"}
{"url": "http://www.focus-news.net/news/2018/06/20/2536338/alsat-m-makedoniya-makedonskite-turisti-predpochitat-da-rezervirat-pochivkite-si-prez-sarbiya-zaradi-po-niski-tseni.html", "text": "Македонските туристи все по-често прибягват до резервации през Сърбия, тъй като почивката им се удължава от 2 до 3 дни, предава излъчващата на албански език скопска телевизия „Алсат -М“. Ако се направи резервация, направена през сръбска туристическа агенция, лесно може да се види, че цените, които се предлагат, са много по-ниски – туристите получават бонус до 3 дни платен отдих. В репортажа се казва, че ако се съпоставят най-простите пакети, предлагани от туроператорите в двете страни, за едни и същи пари, македонските предлагат на туристите 7дни. Докато могат да бъдат девет дни за същите пари за настаняване чрез сръбска туристическа агенция. От македонския сектор потвърждават, че празниците могат да бъдат по-рентабилни чрез сръбските агенции, но те не се чувстват заплашени от конкуренцията на северната си съседка, предава Радио \"Фокус\" в рубриката \"Балкански туристически часовник\". В репортажа се привежда пример, че ако се наеме вила в Ханиоти, на полуостров Халкидики, оферта до 30 юни възлиза на 160 евро на човек за 7 нощувки по македонските условия. За същата сума през сръбска агенция може да получите 9 или 10 нощувки за същия период.", "date": "2018.06.20", "title": "„Алсат-М“ (Македония): Македонските туристи предпочитат да резервират почивките си през Сърбия заради по-ниски цени"}
{"url": "http://www.focus-news.net/news/2018/06/20/2536337/ekathimerini-obvineniyat-za-izmyana-kraynodesen-gratski-deputat-e-pusnat-na-svoboda-pod-garantsiya.html", "text": "Бившият депутат от гръцката крайнодясна партия „Златна зора“ Константинос Барбарусис, който е обвинен в измяна заради призива си армията да попречи на правителството да сключи споразумението за името на Македония, е освободен под гаранция, пише  Ekathimerini.\r\nБарбарусис е платил 30 хил. евро, няма право да напуска страната и ще трябва да се явява в съответното полицейско управление три пъти месечно. На излизане от сградата на съда, където се разглеждаше мярката му за неотклонение, той заяви, че „Македония е гръцка и това няма да се промени“.\r\nБарбарусис бе обвинен в измяна, след като призова по време на парламентарен депутат  въоръжените сили на страната да арестуват министър-председателя Алексис Ципрас, неговия коалиционен партньор Панос Каменос и президента Прокопис Павлополус, за да предотвратят сключването на споразумението за името.\r\nСпоред наказателния кодекс на Гърция всеки, който публично подклажда към актове на държавна измяна е заплашван с  до 20 години затвор. Виктор Турмаков", "date": "2018.06.20", "title": "Ekathimerini: Обвиненият за измяна крайнодесен гръцки депутат е пуснат на свобода  под гаранция"}
{"url": "http://www.focus-news.net/news/2018/06/20/2536336/pazardzhik-zhiteli-na-grad-septemvri-potarsiha-sadeystvie-ot-deputati-ot-gerb-za-podobryavane-kachestvoto-na-vazduha.html", "text": "Жители на град Септември потърсиха съдействие от народните представители  на ГЕРБ за подобряване качеството на въздуха и намаляване на  тежкотоварния трафик в района, съобщиха от пресцентъра на ГЕРБ - Пазарджик. Народните представители Даниела Малешкова, Десислава Тодорова и Димитър Гечев проведоха изнесена приемна да граждани от община Септември, в щаба на ПП ГЕРБ в града. Срещата бе по инициатива на кмета на общината Марин Рачев, във връзка със сериозния проблем на живущите в близост до предприятието „Рьофикс „ЕООД, а именно тежкотоварният трафик и високите стойности на запрашеност в района. Депутатите изслушаха кмета Марин Рачев, както и представители на живущите в близост до предприятието. Те поеха ангажимент да запознаят ресорните министри със случая и да търсят неговото решение съвместно с общинската администрация. Предвид сериозността на проблема на 2 юли в залата на Общинския съвет Септември ще се проведе нова среща, на която ще присъства и управителят на фирма „Рьофикс“ Красимир Христов.", "date": "2018.06.20", "title": "Пазарджик: Жители на град Септември потърсиха съдействие от депутати от ГЕРБ за подобряване качеството на въздуха"}
{"url": "http://www.focus-news.net/news/2018/06/20/2536339/varna-otchitat-rast-na-svatbite-v-grada-prez-2018-godina.html", "text": "От началото на 2018 година 600 двойки във Варна са сключили граждански брак. Броят на сватбите расте в сравнение с миналата година, коментира за Радио „Фокус“ – Варна Янна Иванова, която е организатор на венчавки в Ритуалната зала в града. Според нея, в момента е силният сезон и всеки ден има много записвания. Тя прогнозира, че до края на годината венчавките ще станат повече от 1000. Много от младоженците запазват дати за година напред. „През 2019 година вече имаме запазени часове за ноември. А за 18 август има двойки, които са запазили час още от края на по-предната година“, каза още Янна Иванова. Според нея, все повече младоженци избират да се подпишат на изнесени ритуали. Младоженците често предпочитат да сключат брак или на брега на морето, или в някоя красива градина. „Интересното, което ни предстои е, че ще правим ритуал на кораб във Варненския залив. Към тези ритуали има интерес и запитвания. Вече има записвания за юли и август“, допълни Янна Иванова. По думите й Ритуалната зала предлага и изнесена церемония в двора на ул. „Крали Марко“, като влюбените се подписват на място, докато в заведенията се прави по-скоро театър за пред гостите, тъй като двойките сключват брак предварително.\r\nДиана СТОЕВА", "date": "2018.06.20", "title": "Варна: Отчитат ръст на сватбите в града през 2018 година"}
{"url": "http://www.focus-news.net/news/2018/06/20/2536342/skopie-info-makedoniya-barmani-kelneri-gotvachi-kamerierki-ohrid-otvarya-vrati-za-golyam-broy-sezonni-rabotnitsi.html", "text": "Охрид отваря врати за голям брой сезонни работници от цяла Македония, като се търсят бармани, келнери, готвачи, камериерки, пише скопското електронно издание „Скопие инфо“. Медията уточнява, че 1 000 работни места са за без образование или със завършено основно. 1 800 са за средно специално, 700 са за висше образование, търсят се 52-ма магистри по туризъм, а други 700 без каквато и да е квалификация. \r\nСпоред изданието 45% намалява безработицата и същевременно с това са отбелязани 27% ръст на нови работни места като всичко това се дължи изцяло на ресторантьорско-туристическия сектор. Сред най-често търсените професии са на бармани, келнери, готвачи и камериерки във всички хотели, кафета, ресторанти по брега на езерото, предава Радио „Фокус“ в рубриката „Балкански туристически часовник“. Парадокс е това, че според данни на Агенцията за заетост на брега на Охридското езеро към момента има 250 безработни граждани, които въпреки че имат завършено средно образование в сферата, не желаят да работят нито една от обявените дейности. Туризмът налага на Охрид да се търсят допълнително фармацевти, медицински сестри за болници и центрове, икономисти и мениджъри по туризъм. Предпочитаният от български туристи град към момента бележи ръст от безработица от 3 800 души.", "date": "2018.06.20", "title": "„Скопие инфо“ (Македония): Бармани, келнери, готвачи, камериерки – Охрид отваря врати за голям брой сезонни работници"}
{"url": "http://www.focus-news.net/news/2018/06/20/2536331/kyustendil-poradi-padnala-skalna-masa-dvizhenieto-v-rayona-na-rilski-manastir-se-osashtestvyava-samo-v-ednata-lenta.html", "text": "Поради паднала скална маса движението в района на Рилски манастир се осъществява само в едната лента до 20 юни. Това съобщи за Радио „Фокус” – Кюстендил дежурният в Областно пътно управление – Кюстендил. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и в направлението София – Кюстендил. Слабо натоварен е пътят в посока ГКПП „Гюешево”.\r\nВенцеслав ИЛЧЕВ", "date": "2018.06.20", "title": "Кюстендил: Поради паднала скална маса движението в района на Рилски манастир се осъществява само в едната лента"}
{"url": "http://www.focus-news.net/news/2018/06/20/2536341/nimh-predimno-slanchevo-shte-bade-vremeto-v-parviya-den-ot-astronomicheskoto-lyato-no-sledobed-na-mesta-shte-prevali-i-pregarmi.html", "text": "Атмосферното налягане е малко по-високо от средното за юни – ще започне да се понижава. През нощта ще бъде предимно ясно и почти тихо. Утре в 13 часа и 7 мин. е лятното слънцестоене и започва астрономическото лято. Времето ще бъде предимно слънчево. След обяд над Северна и Западна България ще се развие купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра. Ще е топло, след обяд в равнините горещо с максимални температури между 29° и 34°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев. \r\nНад Черноморието ще бъде предимно слънчево, след обяд с характерния бриз. Максимални температури на въздуха: 29°-32°. Температурата на морската вода е 23°-26°. Вълнението на морето ще бъде 1-2 бала.\r\nНад планините ще бъде предимно слънчево. След обяд, главно над масивите в Западна България ще се развие купеста и купесто-дъждовна облачност и на места ще превали и прегърми. Ще духа умерен вятър от изток. Максимална температура на височина 1200 метра около 19°, на 2000 метра - около 13°.\r\nВ петък и събота, под влияние на добре изразен студен атмосферен фронт, отначало в северозападната половина от страната, а през втория ден в източните и южните райони ще се развива мощна купесто-дъждовна облачност. На много места ще има краткотрайни валежи и гръмотевични бури. В отделни райони, по преминаващия фронт, валежите ще са интензивни и значителни по количество. Очакват се градушки. С повече слънчеви часове и с високи температури ще бъде в петък в югоизточната половина от страната. С усилване на вятъра от северозапад, в събота в Източна България – и от север, температурите ще се понижат значително – с 5 до 7 градуса и максималните ще са между 21° и 26°. В неделя ще има променлива, в следобедните часове по-често значителна облачност и на места ще превали дъжд, в югозападните райони са възможни по-съществени количества. Температурите слабо ще се повишат, но ще останат под 30 градуса.", "date": "2018.06.20", "title": "НИМХ: Предимно слънчево ще бъде времето в първия ден от астрономическото лято, но следобед на места ще превали и прегърми"}
{"url": "http://www.focus-news.net/news/2018/06/20/2536343/politsiyata-izdirva-viktor-danailov-zerkov.html", "text": "Столичната полиция издирва 33-годишния Виктор Данаилов Зерков, който е в неизвестност от вечерта на 15 юни тази година, съобщиха от пресцентъра на МВР. Виктор Зерков живее в софийския ж.к. „Овча Купел“. \r\nВисок е 175-180 см, с нормално телосложение, кестенява коса, сини очи. Облечен е с къси панталони, черно яке „Адидас”,  с цветовете на бразилското знаме на яката. Придвижва се с червено колело, с бели надписи на латиница на рамката. \r\nХората, които могат да дадат информация за него, ще помогнат за издирването му като я съобщят на тел.112, 02/9821760, тел. 02/9821755 или в най близкото поделение на МВР.", "date": "2018.06.20", "title": "Полицията издирва Виктор Данаилов Зерков"}
{"url": "http://www.focus-news.net/news/2018/06/20/2536329/sofiyska-voda-nay-starite-kanali-v-sofiya-sa-ot-kraya-na-19-vek.html", "text": "Най-старите канали в София са от края на 19 век. Това коментираха за Агенция „Фокус“ от „Софийска вода“ АД по повод силните валежи на територията на столицата на 18 юни (понеделник). „По бул. „Мария Луиза“, например, два от каналите са строени през 1898 г. и все още работят. Проблем обаче е, че на някои места диаметрите на канализационната мрежа вече са недостатъчни да поемат количествата отпадъчни води поради сериозното презастрояване и преасфалтиране“, коментират още те. „Проблемни са зоните, в които липсва канализация или инфраструктурата е недоизградена, например в крайните квартали или вилните зони“, допълват от дружеството.\r\nЦветелин ДИМИТРОВ", "date": "2018.06.20", "title": "„Софийска вода“: Най-старите канали в София са от края на 19 век"}
{"url": "http://www.focus-news.net/news/2018/06/20/2536344/haskovo-kmetat-dobri-belivanov-vrachi-gramoti-i-podaratsi-na-uchastnitsi-v-proekt-ravni-v-starta.html", "text": "Изложба \"Работливко\" по проект \"Равни в старта\" бе открита тази вечер в Регионална библиотека \"Христо Смирненски\" в Хасково. Експонатите са изработени от деца от осем детски градини, участващи в проекта. Представени са пана, картички, рисунки, приказни герои, изработени от материали от природата и други. Кметът Добри Беливанов разгледа експозицията и поздрави децата за усърдието им. На всяко дете градоначалникът подари книжка, а преподавателите получиха грамоти. Проектът е финансиран от ЦОИДУЕМ.", "date": "2018.06.20", "title": "Хасково: Кметът Добри Беливанов връчи грамоти и подаръци на участници в проект \"Равни в старта\""}
{"url": "http://www.focus-news.net/news/2018/06/20/2536346/kyustendil-lek-avtomobil-se-e-zapalil-v-dvizhenie-na-ul-hadzhi-dimitar.html", "text": "Лек автомобил се е запалил на улица в Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Лекият автомобил е пламнал в движение на улица „Хаджи Димитър”. Няма пострадали хора. На място е изпратен екип на Районна служба „Пожарна безопасност и защита на населението” – Кюстендил, огънят е потушен. Нанесени са материални щети на моторното превозно средство. Изясняват се причините, довели до запалването на автомобила.\r\nВенцеслав ИЛЧЕВ", "date": "2018.06.20", "title": "Кюстендил: Лек автомобил се е запалил в движение на ул. \"Хаджи Димитър\""}
{"url": "http://www.focus-news.net/news/2018/06/20/2536308/tass-prezidentat-na-makedoniya-prizova-deputatite-da-zapochnat-protsedurata-na-impiychmant-sreshtu-nego.html", "text": "Президентът на Македония Георги Иванов призова парламента на страната да започне процедура по импийчмънт срещу него във връзка с неговата позиция по името на държавата, предава ТАСС.\r\n„Обръщам се към министър-председателя Зоран Заев и мнозинството депутати незабавно да започнат процедура за определяне на отговорността на президента на републиката, тоест за импийчмънт. Моята позиция по отношение на нанасящия вреда договор с Гърция за името е окончателна и неизменна, въпреки всички заплахи и натиск“, пише в официално заявление, публикувано от президентството на Македония. \r\nНеговата реакция последва заявление на Заев в интервю от вторник. Министър-председателят отбеляза, че ако президентът блокира споразумението с Гърция, парламентарното мнозинство ще разгледа възможността за начало на неговия импейчмънт.\r\nСпорът между Македония и Гърция и повод името на бившата югославска република, което съвпада с името на северна гръцка област, се води вече 25 години. В неделя външните министри на двете страни – Никос Коцияс и Никола Димитров подписаха споразумение, според което името на страната става Република Северна Македония. Виктор Турмаков", "date": "2018.06.20", "title": "ТАСС: Президентът на Македония призова депутатите да започнат процедурата на импийчмънт срещу него"}
{"url": "http://www.focus-news.net/news/2018/06/20/2536345/the-globe-and-mail-ot-22-yuni-es-shte-nalozhi-mita-na-amerikanskite-mototsikleti-fastacheno-maslo-i-barban.html", "text": "От петък, 22 юни  Европейският съюз ще започне да таксува с вносни мита в размер на 25%  редица американски стоки в  отговор на наложените от Вашингтон тарифи върху европейските стомана и алуминий, наложени по-рано този месец, пише канадският   The Globe and Mail.\r\nРешението може да доведе до ескалация на текущите търговски спорове до пълномащабна търговска война, особено, ако президентът на САЩ Доналд Тръмп на свой ред реши да наложи допълнителни тарифи, този път върху европейските автомобили.\r\nЕвропейската комисия реши  да наложи мита в размер на 2,8 милиарда евро върху американски стоки като стоманените и алуминиевите продукти, селскостопанската продукция като сладката царевица и фъстъците, бърбъна, джинсите и мотоциклетите.\r\n„Не бихме желали да сме в такава позиция“, заяви европейският комисар по търговията Сесилия Малстрьом и допълни, че „едностранното и неоправдано решение“ на САЩ не е оставило друг избор пред ЕС.\r\nПо-рано Доналд Тръмп удари ЕС, Канада и Мексико с мита от 25% за стоманата и 10% за алуминия. В отговор Канада, Мексико и ЕС отговориха с ответни мита, които най-силно удрят щатите, където Републиканската партия, от която е Тръмп, има силни позиции и на които разчита, за да запази мнозинството си в Конгреса на ноемврийските избори.  Виктор Турмаков", "date": "2018.06.20", "title": "The Globe and Mail: От 22 юни ЕС ще наложи мита на американските мотоциклети, фъстъчено масло и бърбън"}
{"url": "http://www.focus-news.net/news/2018/06/20/2536347/plovdiv-pozharnikari-ot-oblastta-se-obuchavat-za-okazvane-na-parva-domeditsinska-pomosht-pri-patnotransportni-proizshestviya.html", "text": "Пожарникари и спасители от Регионална дирекция „Пожарна безопасност и защита на населението“ – Пловдив се обучават за оказване на първа домедицинска помощ при пътнотранспортни произшествия. Това съобщи за Радио „Фокус“ – Пловдив инсп. Цвятко Дешев, говорител на Пожарната. Обучението се провежда от специалисти на Технологичния център за спешна медицина в град Пловдив, изграден по процедура „Създаване на нови и укрепване на съществуващи технологични центрове“ по ОП „Развитие на конкурентоспособността на българската икономика 2007 – 2013“.  В обучението, което ще продължи до 26 юни, са включени 98 служители на Регионална дирекция „Пожарна безопасност и защита на населението“ – Пловдив от районните служби в Пловдив, Асеновград, Карлово и Раковски, както и пожарникари и спасители от Сектор „Специализирани оперативни дейности“ – Пловдив.\r\nИнициативата за това обучение е планирана с цел непрекъснато повишаване на квалификацията и подготовката на пожарникари и спасители, които са професионално изложени на висок риск и продължителен ежедневен стрес. Целта на обучението е да се представят най-съвременните постановки относно ефективността при съхраняване на човешкия живот в критични ситуации. Чрез използване на манекени с реалистична анатомия и клинична функционалност се създават максимално реалистични ситуации с пострадали при инциденти. Практическото обучение е индивидуално, като всеки курсист отработва и непосредствено прилага теоретичните си знания. В резултат, преминалите обучението пожарникари и спасители ще затвърдят и надградят досегашните си познания и умения и ще се запознаят с най-новите общоприети методи и техники от добрите европейски практики за борба с шока, за дихателно и сърдечно-съдово въстановяване при критични животозастращаващи инциденти, при различен вид травматизъм – механичен, химичен, радиационен, както и при масови инциденти със засягане на много хора. В рамките на обучението е предвидено провеждането на редица практически тренинги за пожарникарите и спасителите.\r\nТони МИХАЙЛОВ", "date": "2018.06.20", "title": "Пловдив: Пожарникари от областта се обучават за оказване на първа домедицинска помощ при пътнотранспортни произшествия"}
{"url": "http://www.focus-news.net/news/2018/06/20/2536349/afp-ungariya-prie-zakon-koyto-e-nasochen-sreshtu-organizatsiite-podpomagashti-migrantite.html", "text": "Унгарският парламент прие спорен пакет от закони, насочен срещу неправителствените организации, които помагат на мигрантите. Наричани закони „Спрете Сорос“, по името на американския милиардер от унгарски произход Джордж Сорос, обвинен от правителството на министър-председателя Виктор Орбан, че е оркестрирал миграционната вълна към Европа, те са приети в парламента със 160 срещу 18 гласа, предава  AFP.\r\nЗаконите предвиждат до година затвор за всеки, признат за виновен, че е помагал да чуждестранно лице да проникне незаконно на територията на  Унгария. Депутатите са приели промяна в конституцията, според която никой не може да влияе върху „облика на унгарското население“, - клауза, която да предотврати участието на страната в схемите на ЕС за задължително разпределение на мигрантите. \r\nМярката включва и конституционното задължение всички държавни институции да „защитават християнската култура“ на страната.\r\nСпоред официално заявление на унарското правителство измененията в законите „са прилагане на волята на народа“.  Виктор Турмаков", "date": "2018.06.20", "title": "AFP: Унгария прие закон, който е насочен срещу организациите, подпомагащи мигрантите"}
{"url": "http://www.focus-news.net/news/2018/06/20/2536351/inzh-deyan-ivanov-kmet-na-beloslav-uvelichavat-se-postanovenite-aktove-za-izhvarlyane-na-stroitelni-i-bitovi-otpadatsi-na-nereglamentirani-mesta.html", "text": "Увеличават се постановените актове за изхвърляне на строителни и битови отпадъци на нерегламентирани места на територията на община Белослав. Това каза в интервю за Радио „Фокус” – Варна кметът на Община Белослав инж. Деян Иванов. Той отбеляза, че регулярно в общинската администрация постъпват сигнали, свързани със замърсяване на деретата с битови и строителни отпадъци. „Актовете спрямо граждани за изхвърляне на строителни и битови отпадъци на нерегламентирани места са се увеличили в пъти през последните години“, допълни инж. Деян Иванов.\r\nМарияна ВАЛЕНТИНОВА", "date": "2018.06.20", "title": "Инж. Деян Иванов, кмет на Белослав: Увеличават се постановените актове за изхвърляне на строителни и битови отпадъци на нерегламентирани места"}
{"url": "http://www.focus-news.net/news/2018/06/20/2536353/mladen-bogdanov-obshtina-valchi-dol-3-sa-potentsialno-opasnite-yazoviri-koito-se-kontrolirat-i-ohranyavat-denonoshtno.html", "text": "3 са потенциално опасните язовири, на територията на общината, които се контролират и охраняват денонощно. Това каза за Радио „Фокус“ – Варна Младен Богданов, служител по сигурността на информацията и отбранително-мобилизационната подготовка към Община Вълчи дол. „Като потенциално опасен се води яз. „Генерал Киселово“, който е разположен над село Генерал Киселово, но от „Напоителни системи“ – Варна го контролират постоянно, като поддържат кота водно ниво 3 м под кота преливник, т.е. има достатъчно свободен обем“, добави Младен Богданов. По думите му потенциално опасен е и яз. „Звънец“, който при евентуално преливане може да прекъсне четвъртокласен път, свързващ селата Звънец и Страхил. „Язовирът „Генерал Колево“ също е опасен, защото е разположен над самото село. Той е отдаден на концесия и се охранява и източва контролирано, като в момента е сух и по него се извършват ремонтни дейности. Всички останали язовири са извън населените места и няма реална опасност за населението, тъй като не заливат териториите. На практика, от 12 язовира към Община Вълчи дол 6 са действащи, а останалите са трайно сухи. Действащите имат свободен обем към този момент“, допълни Младен Богданов.\r\nМилена СТОЕВА", "date": "2018.06.20", "title": "Младен Богданов, Община Вълчи дол: 3 са потенциално опасните язовири, които се контролират и охраняват денонощно"}
{"url": "http://www.focus-news.net/news/2018/06/20/2536355/plovdiv-mezhdu-100-i-500-artefakta-izzeti-ot-imanyari-postapvat-v-regionalniya-arheologicheski-muzey-za-godina.html", "text": "Между 100 и 500 артефакта, иззети от иманяри при акции на полицията и прокуратурата, постъпват в Регионален археологически музей (РАМ) – Пловдив в рамките на година. Това каза за Радио „Фокус“ – Пловдив директорът на музея доц. д-р Костадин Кисьов. По думите му става въпрос за артефакти, които са били конфискувани по време на обиски на коли и домове на иманяри. „Всичко това, което е по дознанието на полицията и прокуратурата, постъпва при нас за експертни оценки и за подпомагане на самия съдебен процес. И вече когато минат делата, те се отнемат в полза на държавата и остават в музея като артефакти. Ние ги придобиваме и ги завеждаме в музейните фондове като държавна собственост“, обясни доц. д-р Костадин Кисьов. Той посочи, че много често в Археологическия музей се получават сигнали от хора, живущи в селата на територията на Пловдивска област, които са забелязали действия на иманяри. „Те съобщават за наличието на иманярски групи с металотърсачи или такива, които копаят по могилите. Когато се обадят в музея, ние предприемаме мерки съвместно с Криминална полиция и се извършват нужните адекватни действия. В това отношение полицията в Пловдив работи много ефикасно и бързо. Почти във всички случаи тези групи са заловени и арестувани, а дейността им – прекратена“, коментира директорът на Регионален археологически музей – Пловдив.\r\nДоц. д-р Костадин Кисьов каза още, че в България активно работят звена, които се занимават не само с иманярите, правещи изкопи и откриващи исторически артефакти, а и с тези, които ги търгуват в рамките на страната или в чужбина. „Това е един доста сложен процес, в изпълнение на който са организирани различни видове служби. Постигат се добри резултати“, смята той.\r\nТони МИХАЙЛОВ", "date": "2018.06.20", "title": "Пловдив: Между 100 и 500 артефакта, иззети от иманяри, постъпват в Регионалния археологически музей за година"}
{"url": "http://www.focus-news.net/news/2018/06/20/2536356/predstoyashti-mezhdunarodni-sabitiya-za-21-yuni-agentsiya-fokus.html", "text": "Ще се проведе среща между австрийския канцлер Себастиан Курц и министър-председателите на Унгария, Чешката република, Словакия и Полша за обсъждане на миграцията.\r\n*** Турският президент Реджеп Тайип Ердоган ще проведе митинг в южния град Газиантеп преди президентските и парламентарните избори от 24 юни.\r\n*** Британските външен министър Борис Джонсън и министър на отбраната Гевин Уилямсън ще проведат среща със своите колеги от Полша.\r\n*** Руският външен министър Сергей Лавров ще приеме генералния секретар на ООН Антонио Гутереш.\r\n*** Председателят на Европейската комисия Жан-Клод Юнкер ще посети Ирландия и ще се срещне с нейния министър-председател Лео Варадкар.\r\n*** Министрите на финансите на Еврозоната ще се съберат да обсъдят края на спасителната програма за Гърция.\r\n*** Германският канцлер Ангела Меркел ще проведе среща с краля на Йордания Абдула Втори.\r\n***", "date": "2018.06.20", "title": "Предстоящи международни събития за 21 юни (Агенция \"Фокус\")"}
{"url": "http://www.focus-news.net/news/2018/06/20/2536350/premierat-boyko-borisov-prie-ostavkata-na-zam-ministara-na-truda-i-sotsialnata-politika-rositsa-dimitrova-vitsepremierat-valeri-simeonov-e-protiv-obzor.html", "text": "Премиерът Бойко Борисов прие оставката на зам.-министъра на труда и социалната политика Росица Димитрова. Мотивът на Димитрова е създалата се обществена чувствителност във връзка с участието й в 11-тата сесия на Конференцията по Конвенцията за правата на хората с увреждания, проведена в Ню Йорк. Поводът за изразеното недоволство е, че Министерството на труда и социалната политика е платило малко над 16 хил. лв. за самолетни билети в първа класа на фона на продължаващия протест на майките на деца с увреждания, който е под надслов \"Системата ни убива\".\r\nВицепремиерът Валери Симеонов заяви, че е категорично против приемането на оставката на зам.-министър Димитрова и посочи, че тя е пътувала в първа класа не за да се наслаждава на лукса, а защото така са се стекли обстоятелствата и в последния момент не е имало други билети. „Това за мен е несериозно и смятам, че по този начин държавната администрация ще се обезкръви“, каза Симеонов и коментира, че приемането на оставката ѝ не е било съгласувано с него, въпреки че Димитрова е в неговия ресор. „Категорично заявявам, че тя е един добър професионалист. В държавната администрация се създават много трудно професионалисти, за да бъдат толкова лесно харчени. И то за абсолютно безумни обвинения. Не можеше да не отиде - на такова ниво трябва да се отиде, не може България да не бъде представена. В края на краищата това е в синхрон с общата политика на правителството, в интерес на хората с уврежданията“, каза още Симеонов и коментира, че на майките не им е работа да гледат кой с какъв билет пътува. Вицепремиерът обясни, че е говорил с министър-председателя Бойко Борисов и го е уведомил за своето несъгласие.\r\nЦветилена СИМЕОНОВА", "date": "2018.06.20", "title": "Премиерът Бойко Борисов прие оставката на зам.-министъра на труда и социалната политика Росица Димитрова, вицепремиерът Валери Симеонов е против (ОБЗОР)"}
{"url": "http://www.focus-news.net/news/2018/06/20/2536357/narusheniya-na-bilkozagotviteli-sa-ustanoveni-v-oblastite-ruse-i-razgrad.html", "text": "Експертите на РИОСВ – Русе са установили за една седмица сериозни нарушения на билкозаготвители, извършващи дейност в областите Русе и Разград. Това съобщиха от Регионалната инспекция по околната среда и водите – Русе. Проверките са извършени по план и във връзка с множество постъпили сигнали, в т.ч. и от държавни институции, за нерегламентирано добиване на големи количества липов цвят и унищожаване на дървесни видове. В град Кубрат билкозаготвител е съхранявал на регистрирана площадка около 30 тона цвят и лист липа, при издадени позволени за ползване 6 тона. В град Сеново са установени 20 тона цвят липа, при разрешени 10.500 тона. За установените нарушения на билкозаготвителите са съставени актове за установяване на административни нарушения. Законът за лечебните растения предвижда глоби от 100 до 1000 лв. за физически и от 200 до 2000 лв. за юридически лица. Добиването на цвят и лист от липа се извършва съгласно разрешените количества без да се допуска унищожаване и увреждане на дърветата.", "date": "2018.06.20", "title": "Нарушения на билкозаготвители са установени в областите Русе и Разград"}
{"url": "http://www.focus-news.net/news/2018/06/20/2536312/sofiyska-voda-godishno-se-otdelyat-nad-100-hil-leva-za-remont-na-vrazkite-mezhdu-dazhdopriemnite-shahti-i-kanalite.html", "text": "Годишно се отделят над 100 хил. лева за ремонт на връзките между дъждоприемните шахти и каналите. Това коментираха за Агенция „Фокус“ от „Софийска вода“ АД по повод силните валежи на територията на столицата на 18 юни (понеделник). „Канализационната мрежа в София е над 1 600 км. Само за изминалата 2017 г. „Софийска вода“ е инвестирала около 12 000 000 лв. в поддръжка на съществуващата и изграждане на нова канализационна мрежа. За една година се прави профилактика на 10-15% от мрежата“, допълват още от дружеството. „Извършваме профилактика на канали с лоши хидравлични характеристики, както и редовно почистваме хоризонталните връзки на дъждоприемните шахти. Работим в тясна координация със Столичен инспекторат, тъй като за вертикалната част на дъждоприемните шахти отговарят районните общини. Все пак, при голямото количество дъжд, каквото падна в града на 18 юни за кратко време, няма как да не се забави поемането на водата“, казаха още от „Софийска вода“.\r\nЦветелин ДИМИТРОВ", "date": "2018.06.20", "title": "„Софийска вода“: Годишно се отделят над 100 хил. лева за ремонт на връзките между дъждоприемните шахти и каналите"}
{"url": "http://www.focus-news.net/news/2018/06/20/2536360/aneta-valeva-mkbppmn-gotse-delchev-obshtinata-organizira-lyatna-prevantivna-programa-az-izbiram-dobroto-za-shesta-poredna-godina.html", "text": "Общината организира лятна превантивна програма „Аз избирам доброто“ за шеста поредна година. Това каза за Радио „Фокус“- Пирин Анета Вълева, председател на Местната комисия за борба с противообществените прояви на малолетни и непълнолетни лица в Гоце Делчев. Тя отбеляза, че тази програма създава възможност за ангажиране на децата с интересни за тях дейности през лятната ваканция, за да може лятото им да бъде уплътнено; да развиват своите таланти, знания и умения и същевременно да не бъдат пред компютрите и техниката, а да бъдат навън сред природата и да правят нещо полезно за себе си. Вълева посочи, че има няколко възможности за записване в програмата. „Единият вариант е родителите да се обадят на посочените телефони на клубовете на сайта на Община Гоце Делчев. След това родителите трябва да попълнят декларация по образец, каквато е публикувана на страницата на Общината в отдел „Съобщения“. Такива декларации могат да бъдат получени и в кабинета на Общинската комисия за борба с противообществените прояви на малолетни и непълнолетни лица, както и от Информационния център на Община Гоце Делчев. Това е декларация по образец. Другият вариант е електронно родителят да изпрати заявление до председателя на Местната комисия за борба с противообществените прояви – г-н Валери Сарандев, което ще бъде обработено“, обясни тя.\r\nНатали СТЕФАНОВА", "date": "2018.06.20", "title": "Анета Вълева, МКБППМН-Гоце Делчев: Общината организира лятна превантивна програма „Аз избирам доброто“ за шеста поредна година"}
{"url": "http://www.focus-news.net/news/2018/06/20/2536358/izvestiya-moskva-ne-izklyuchva-novi-provokatsii-s-himichesko-orazhie-v-siriya.html", "text": "Руското министерство на външните работи не изключва нови провокации с обвинения, че правителството на Сирия е използвало химическо оръжие, пише  Известия.\r\nПрессекретарят на руското МВнР Мария Захарова съобщи, че ако съответната информация се потвърди, то Москва „ще се опита да се подготви отрано, за да предотврати подобни акции“. Дипломатът също така съобщи, че има налична информация, че сътрудниците на „Белите Каски“ – неправителствена организация, известна със своите постановки на химически нападения и финансова подкрепа от страна на САЩ, имат тесни връзки с терористичната организация „Джебхат ан Нусра“.\r\nВ началото на април редица медии и неправителствени организации, в това число и „Белите каски“ разпространиха съобщения, че в сирийския град Дума е извършено нападение с химическо оръжие, за което бе обвинено правителството в Дамаск. Представителите на руския Център за примирие на враждуващите страни изследваха района, но не откриха следи от употреба на отровни вещества. Въпреки това на 14 април САЩ, Великобритания и Франция, без съгласието на Съвета за сигурност на ООН, нанесоха ракетни удари по територията на Сирия. Виктор Турмаков", "date": "2018.06.20", "title": "Известия: Москва не изключва нови провокации с химическо оръжие в Сирия"}
{"url": "http://www.focus-news.net/news/2018/06/20/2536362/pazardzhik-predstoi-asfaltirane-na-400-metra-obshtinski-pat-okolo-vilnata-zona-v-sarnitsa.html", "text": "Предстои асфалтиране на 400 метра общински път около вилната зона в Сърница, каза за Радио „Фокус” – Пазарджик Неби Бозов, кмет на община Сърница. По думите му средствата са заделени по капиталовата програма на Общината и се очаква фирмата-изпълнител да започне ремонтните дейности. „Със съдействието на Областно пътно управление – Пазарджик през миналата година бяха закърпени част от дупките по пътя Сърница-Велинград. Пътят като цяло се нуждае от основен ремонт, но това изисква и голямо финансиране от страна на държавата. Миналата година бе асфалтирана и 7-километрова отсечка от пътя Сърница-Доспат”, уточни Бозов. Той допълни, че язовир Доспат е най-голямата забележителност около Сърница, като местността е облагородена, има много хотели и къщи за гости, условия за риболов и планински туризъм. Кметът коментира още, че Сърница се развива успешно като туристическа дестинация и ежегодно вилната туристическа зона се обогатява и разраства. Има и туристически катамаран, който прави цялостна обиколка на язовира.\r\nАлбена ЖИЛЕКОВА", "date": "2018.06.20", "title": "Пазарджик: Предстои асфалтиране на 400 метра общински път около вилната зона в Сърница"}
{"url": "http://www.focus-news.net/news/2018/06/20/2536359/bsp-s-vtori-vot-na-nedoverie-sreshtu-kabineta-obzor.html", "text": "БСП внесе вот на недоверие към правителството за сектор „Сигурност” с подписите на всички 80 депутати от парламентарната група левицата. Вотът беше внесен от говорителя на ПГ на „БСП за България“ Елена Йончева, ръководството на парламентарната група и депутати. Дебатите по вота на недоверие ще се проведат най-вероятно следващия вторник. В мотивите на БСП се посочва, че зад всеки един от разтърсилите обществото ни инциденти се крият неизпълнени предизборни обещания, нечути институционални, политически, граждански и синдикални предупреждения и липса на политическа визия и компетентност за управление на Министерството на вътрешните работи. Според опозицията провалът при гарантирането сигурността на обществото е най-видим по отношение на битовата престъпност. Те изтъкват и че през последната година показните убийства са се превърнали в нещо нормално.  В мотивите се посочва, че сривът на доверието в МВР се дължи и на неспазването на предизборните обещания и управленска програма на управляващите. БСП обвиняват управляващите и в провала в областта на пътната безопасност.\r\nСъгласно мотивировката на вота на недоверие обещаните 6000 нови полицаи и „във всяко село полицай\" са се оказали само голи приказки. Опозицията смята, че усилията да се привлекат кадри към МВР не успяват да компенсират голямото текучество. От БСП обръщат внимание и на протестите на служителите на арестите и затворите пред сградата на Министерство на правосъдието. БСП посочва, че апотеозът на държавническото безсилие в сектор „Сигурност\" е бягството на двама осъдени от най-охранявания в България затвор -Централния софийски, извършено с особена дързост и при наличие на огнестрелно оръжие. БСП отчита и провал в областта на отбраната. Опозицията допълва, че състоянието на българските въоръжени сили днес е критично, отбранителните способности продължават да деградират. Според БСП това поставя под въпрос капацитета на държавата да гарантира както собствената си сигурност, така и да участва успешно в системата за колективна отбрана на НАТО и Общата политика за сигурност и отбрана на ЕС. Това е вторият вот на недоверие към кабинета „Борисов“ 3 след като първият на тема „Корупция“ не мина. Той  бе подкрепен единствено от  БСП и ДПС. \r\nСлед внасянето на вота на недоверие пред журналисти говорителят на ПГ на „БСП за България“ Елена Йончева заяви, че правителството на Бойко Борисов е вредно за всеки български гражданин, опасно е за България и трябва да си ходи. Тя отбеляза, че когато и да бъде внесен вотът на недоверие, ще е закъснял, защото всички български граждани страдат от некадърното управление. Колегата ѝ Иван Иванов коментира, че БСП иска вот на недоверие заради провала на Министерски съвет в политиката по сигурността, но уточни, че левицата не е провеждала разговори с другите парламентарни сили за подкрепа на вота. Председателят на ПГ на ГЕРБ Цветан Цветанов заяви, че мотивите на БСП за вота са неоснователни. По думите му от левицата показват устойчивост в поведението си, тъй като са искали  вот на недоверие преди председателството, сега искат след него. Според него най-добре на извънредно заседание във вторник да се проведе дебатът по вота на недоверие, за да не се пилее излишно парламентарно време. Цветанов отчете, че вотът на недоверие не  кореспондира с очакването на хората и изтъкна, че не искат политическа криза и смяна на правителството, а правителството да има пълен управленски мандат. Председателят на ПГ на „Обединени патриоти“ Волен Сидеровзаяви, че БСП нямат силен аргумент за внасянето на вота на недоверие, а просто напомнят за себе си. Сидеров поясни, че статистическите данни не са в полза на БСП, тъй като по отношение на престъпността те са повече в полза на сегашното управление, отколкото при тяхното.Зам.-председателят на ПГ на ДПС Йордан Цонев съобщи, че ДПС ще подкрепи БСП за вота на недоверие към кабинета „Борисов 3“, но направи уточнението, че от партията му още не са се запознали с мотивите по него. Цонев припомни, че през януари партията му е предложила тази тема на БСП за първия вот на недоверие. Лидерът на „Воля“ Веселин Марешки обяви, че депутатите му няма да подкрепят вота на недоверие към днешна дата, но при реални доводи от БСП може да го преосмислят. \r\nДеница КИТАНОВА", "date": "2018.06.20", "title": "БСП с втори вот на недоверие срещу кабинета (ОБЗОР)"}
{"url": "http://www.focus-news.net/news/2018/06/20/2536354/nova-makedoniya-shofyorite-v-harvatiya-protestirat-sreshtu-visokite-tseni-na-gorivata.html", "text": "В Хърватия протестиращите срещу високите цени на горивата шофьори блокираха няколко от основните пътища на страната, пише „Нова Македония“.\r\nПротестиращите са блокирали за известно време и трите ленти на окръжния път на Загреб. \r\nОрганизаторът на протестите от „Инициатива СТОП“ Дамир Християн Рогин съобщи, че единствено линейки ще могат да преминават през блокадите и че подобни протести се организират във Вараждин, Прелог, Пула, както и на магистрала Д1, която води към Адриатическо море.\r\nХърватската полиция обяви, че ще накаже всички, които блокират трафика. Виктор Турмаков", "date": "2018.06.20", "title": "„Нова Македония“ : Шофьорите в Хърватия протестират срещу високите цени на горивата"}
{"url": "http://www.focus-news.net/news/2018/06/20/2536364/vzglyad-rusiya-generalniyat-sekretar-na-nato-otkazva-da-otgovorya-na-rusiya-tank-za-tank-i-raketa-za-raketa.html", "text": "Генералният секретар на НАТО Йенс Столтенберг заяви, че Алиансът няма намерение да отговаря на Русия „танк за танк и ракета за ракета“, а се стреми да търси баланс между отбрана и диалог, пише  „Взгляд“.\r\nСтолтенберг заяви, че Русия е съсед на НАТО „и така ще бъде занапред“. Затова и въпросът пред Алианса на първо място е „търсенето на баланс между отбраната и диалога“. \r\n„Смятаме, че имайки надеждни средства за сдържане, можем да водим политически диалог с Русия, стараейки се да подобрим нашите отношения с Русия и да снижим напрежението\", заяви той.\r\nГенералният секретар подчерта, че Алиансът няма намерение да отговаря огледално на действията на Москва – „танк за танк, ракета за ракета“. При това съюзниците искат да са уверени, че „НАТО се адаптира къв все по-решително настроената Русия, активно инвестирайки в съвременни въоръжения“.  Виктор Турмаков", "date": "2018.06.20", "title": "„Взгляд“ (Русия): Генералният секретар на НАТО отказва да отговоря на Русия „танк за танк и ракета за ракета“"}
{"url": "http://www.focus-news.net/news/2018/06/20/2536365/blagoevgrad-chetirima-nelegalni-migranti-sa-bili-zadarzhani-na-gkpp-kulata.html", "text": "Четирима нелегални мигранти са били задържани на ГКПП „Кулата“. Това съобщи за Радио „Фокус“ – Пирин говорителят на Главна дирекция „Гранична полиция“ Лора Любенова. Тя обясни, че около 17.30 часа на пункта, на влизане в България, е спрян товарен автомобил, управляван от полски гражданин. „Граничните полицаи са селектирали автомобила по метода „Анализ на риска“. В каросерията, между товара са открити четирима нелегални мигранти, а товарът е бил дини, превозвани от Гърция за Полша. Четиримата нелегални мигранти са задържани. В момента се установява самоличността им“, каза още Любенова. Тя добави, че самоличността на шофьора на товарния автомобил е установена, като той също е задържан. Работата по случая продължава.\r\nЛивия НИНОВА", "date": "2018.06.20", "title": "Благоевград: Четирима нелегални мигранти са били задържани на ГКПП „Кулата“"}
{"url": "http://www.focus-news.net/news/2018/06/20/2536352/inzh-doncho-atanasov-aheloy-shte-ima-dva-vhoda-i-dva-izhoda-kam-republikanskite-patishta-kakvito-nyama-i-burgas.html", "text": "700 м е  маршрутът на автобусите в Ахелой до настоящата спирка на ул. \"Цар Симеон\" за пътуващите от Слънчев бряг към Бургас. Разстоянието се преминава за около 3-4 минути. Това стана ясно на среща на председателя на Управителния съвет на Агенция „Пътна инфраструктура“ инж. Дончо Атанасов с жителите на Ахелой, съобщиха от пресцентъра на Агенция \"Пътна инфраструктура\". Срещата бе организирана, за да се отговори на въпросите, възникнали след пускането на 15 юни на движението по директното трасе на обходния път на Ахелой. В нея участваха и кметовете на Ахелой Иван Георгиев и на Поморие - Иван Алексиев, заместник-областният управител на Бургас проф. Севдалина Турманова,  представители на превозвачите, осигуряващи автобусния транспорт на жителите на Ахелой със съседните населени места и др.\r\nСпирката за гражданите на Ахелой, пътуващи с обществен транспорт, както и досега ще е на ул. „Цар Симеон\". Автобусите, идващи от Слънчев бряг и продължаващи за Бургас ще влизат по ул. „Цар Симеон\", ще преминават по улиците „Рила\", „Черно море\", „Струга\" и след това отново по ул. „Цар  Симеон\" ще достигат до настоящата спирка. По този начин не се прави опасен ляв завой, каквито твърдения има.\r\nИнж. Атанасов и кметовете на Несебър, Поморие и Ахелой обсъдиха възможността за изграждането на допълнителна  връзка за влизане в град Ахелой от съществуващото кръгово кръстовище на път I-9 с пътя за Равда и по общински пътища. Дължината й е около  480 м. Утре започват геодезическите заснемания и през следващата седмица се предвижда да стартират и строителните работи, които ще бъдат изпълнени съвместно с община Несебър. Разгледани са различни варианти и е избран възможно най-оптималният вариант за влизане от Слънчев бряг към Бургас.\r\nС изграждането на тази връзка Ахелой ще има два входа и два изхода към републиканската пътна мрежа, каквито нямат и областният център Бургас, както и всички други населени места по Южното Черноморие.  Връзката на пътуващите от Слънчев бряг към Ахелой с първокласния път се осъществява посредством новото кръгово кръстовище на път I-9 Слънчев бряг - Бургас и третокласния път III-6009 Каблешково – Ахелой. Кръстовището е на около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда.\r\nС изграждането на обходния път и въвеждането му в експлоатация, преди началото на активния туристически сезон, се улеснява пътуването по път I-9 Слънчев бряг – Бургас и се повишава безопасността на движение. С построяването на обходния път интензивният транзитен трафик вече не преминава през Ахелой, с което се опазва живота и здравето на жителите на града и се намалява опасността от тежки пътни инциденти, категорични са кметовете от региона.", "date": "2018.06.20", "title": "Инж. Дончо Атанасов: Ахелой ще има два входа и два изхода към републиканските пътища, каквито няма и Бургас"}
{"url": "http://www.focus-news.net/news/2018/06/20/2536366/plovdiv-pametnik-na-zaginalite-vav-voynite-za-natsionalno-obedinenie-shte-bade-otkrit-v-grad-rakovski-na-21-yuni.html", "text": "Военен паметник на загиналите във войните за национално обединение ще бъде официално открит и осветен в град Раковски на 21 юни. Това съобщиха за Радио „Фокус“ – Пловдив от отдел „Връзки с обществеността“ на Общината. Тържествената церемония ще се състои от 20.00 часа в квартал „Нов център“ на града. С шествие и военен церемониал събитието ще открият военнослужещите от 68-ма бригада „Специални сили“ и Духовият оркестър на ВВС. Ще присъстват председателят на комисията по отбрана в Народното събрание ген. Константин Попов, депутати, заместник-областният управител на Пловдив Димитър Керин, представители на министъра на отбраната, кметове на съседни общини и населени места, също общински съветници и граждани.", "date": "2018.06.20", "title": "Пловдив: Паметник на загиналите във войните за национално обединение ще бъде открит в град Раковски на 21 юни"}
{"url": "http://www.focus-news.net/news/2018/06/20/2536367/kyustendil-d-r-albena-rapatinska-e-noviyat-direktor-na-tsentara-za-speshna-meditsinska-pomosht-v-grada.html", "text": "Доктор Албена Рапатинска е новият директор на Центъра за спешна медицинска помощ в Кюстендил. Тя замени на поста д-р Анелия Георгиева, поради нейното пенсиониране. Пред Радио „Фокус” – Кюстендил доктор Албена Рапатинска каза, че към момента центърът се справя с изпълнение на функциите си. Има достатъчно екипи от фелдшери, медицински сестри и лекари. „На този етап няма затруднения при достъпа до отдалечените и високопланинските села. Имаме оборудван автопарк”, каза д-р Рапатинска По думите й всички центрове в страната се нуждаят от нови линейки. В момента има процедура за нови автомобили, които ще бъдат разпределени в страната. Става въпрос за 400 линейки. „Проектът за нов Спешен център в Кюстендил е утвърден, преминати са процедурите пред Община Кюстендил”, каза д-р Рапатинска. Проектът е за нов двуетажен Спешен център, отделни помещения за линейки и всичко необходимо.\r\nВенцеслав ИЛЧЕВ", "date": "2018.06.20", "title": "Кюстендил: Д-р Албена Рапатинска е новият директор на Центъра за спешна медицинска помощ в града"}
{"url": "http://www.focus-news.net/news/2018/06/20/2536369/plovdiv-pozhar-unishtozhi-mezhdu-50-i-100-dka-zhitni-nasazhdeniya-mezhdu-kvartalite-proslav-i-komatevo.html", "text": "Пожар унищожи между 50 и 100 дка житни насаждения между кварталите „Прослав“ и „Коматево“ в Пловдив. Това съобщи за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“. Сигналът за възникнали пламъци е подаден около 18.00 часа. Шест противопожарни екипа са посетили местопроизшествието. Огънят е потушен сравнително бързо, въпреки трудния терен. Няма пострадали хора. Работи се по изясняване на причините за пожара.  \r\nТони МИХАЙЛОВ", "date": "2018.06.20", "title": "Пловдив: Пожар унищожи между 50 и 100 дка житни насаждения между кварталите „Прослав“ и „Коматево“"}
{"url": "http://www.focus-news.net/news/2018/06/20/2536340/24-vesti-makedoniya-savetat-na-evropa-prizova-georgi-ivanov-da-podpishe-sporazumenieto-za-imeto.html", "text": "Съветът на Европа призова президента на Македония Георге Иванов да не възпрепятства работата на парламента по споразумението за името, а гражданите да подкрепят договора на готвения референдум, предава македонската електронна медия  „24 Вести“.\r\nСъветът на Европа заяви, че позицията на Георги Иванов да не подписва ратифицираното споразумение е недемократична. От там призоваха политическите партии в страната да заемат активна и отговорна позиция при ратифицирането на споразумението и изпълнението на реформите по пътя към евроинтеграцията.\r\nВалериу Гилечи, докладващ на Парламентарната асамблея на Съвета на Европа заяви, че в случай, че има блокиране във функциите на държавата, конституционният съд трябва да намери изход от ситуацията.\r\nСпоразумението за спора за името бе подписано в неделя от гръцката страна на Преспанското езеро, в присъствието на представители на Европейския съюз и Обединените нации. Подписването попадна под критиките на основните опозиционни партии в Македония и Гърция, които незабавно го отхвърлиха, като и в двете страни се стигна до насилствени протести срещу договора и ратификациите му. Виктор Турмаков", "date": "2018.06.20", "title": "„24 Вести“ (Македония): Съветът на Европа призова Георги Иванов да подпише споразумението за името"}
{"url": "http://www.focus-news.net/news/2018/06/20/2536371/ansambal-gaytan-i-mazhka-folklorna-pevcheska-grupa-ograzhdenska-chetvorka-vzeha-priz-za-nay-dobra-horeografiya-na-festivala-dunavski-karnaval-v-budapeshta.html", "text": "Ансамбъл „Гайтан“ и Мъжка фолклорна певческа група „Огражденска четворка“ взеха приз за „Най-добра хореография“ на фестивала „Дунавски карнавал“ в Будапеща, Унгария. Това каза за Радио „Фокус“-Пирин Йордан Николов, председател на Фондация „Гайтан“ и хореограф на ансамбъла. Той отбеляза, че фестивалът е проведен в рамките на 9 дни – от 9 до 18 юни. По думите му Дунавският фолклорен фестивал е много престижен и тази година е било неговото 23-то издание. „И аз, и всички членове на Ансамбъл „Гайтан“, както и певците от „Огражденската четворка“, останахме наистина впечатлени и заредени с приятни емоции от този 9-дневен престой там, защото наистина фестивалът беше на много високо ниво, организацията беше страхотна. Сцените бяха много големи с възможност за много публиката, въобще това беше един изключително добре организиран и стегнат фестивал от страна на организаторите“, коментира Николов. Той посочи, че организаторите са били предвидили различни награди – за „Най-оригинална музика“, спечелена от Турция; „Най-автентично изпълнение на сцената“, спечелена от Македония; за „Най-добро солово изпълнение“, спечелена от Перу, и много други. „Будапеща е един много хубав европейски град. Лично аз не за първи път отивам там, така че успяхме да направим една добра екскурзия за тези, които не са посещавали града, и да съчетаем полезното с приятното. Посетихме българската черква, българския културен дом, цитаделата, рибарските кули и много други. Заключителният концерт беше на остров Маргит, едно много хубаво място, което разделя река Дунав на две в средата на града“, каза още председателят на Фондация „Гайтан“.\r\nНатали СТЕФАНОВА", "date": "2018.06.20", "title": "Ансамбъл „Гайтан“ и Мъжка фолклорна певческа група „Огражденска четворка“ взеха приз за „Най-добра хореография“ на фестивала „Дунавски карнавал“ в Будапеща"}
{"url": "http://www.focus-news.net/news/2018/06/20/2536387/plovdiv-gotov-e-proektat-za-lokalnite-platna-na-patya-plovdiv-asenovgrad.html", "text": "Готов е проектът за локалните платна на пътя Пловдив-Асеновград. Това съобщиха за Радио „Фокус“ – Пловдив от Областната администрация. На поредната оперативка проектантите са предоставили на трите общини Куклен, Родопи и Асеновград готовия проект за локалните платна на пътя. Проектът трябва да бъде разгледан, гласуван и приет на извънредни сесии на общинските съвети, които кметовете на трите общини трябва да инициират, след което той ще бъде даден на областния управител, който от своя страна ще го предостави на АПИ до 26 юни. В най-кратък срок трябва да започне процедирането и изпълнението на проекта по изграждане на локалните платна, за да може той да се реализира успоредно с основното трасе.", "date": "2018.06.20", "title": "Пловдив: Готов е проектът за локалните платна на пътя Пловдив-Асеновград"}
{"url": "http://www.focus-news.net/news/2018/06/20/2536389/varna-50-000-leva-sa-vlozheni-za-izkarpvane-na-dupki-po-patnata-i-ulichna-mrezha-v-obshtina-beloslav.html", "text": "50 000 лева са вложени за изкърпване на дупки по пътната и улична мрежа в община Белослав след зимния сезон. Това каза в интервю за Радио „Фокус” – Варна кметът на Община Белослав инж. Деян Иванов. Той отбеляза, че дейностите по закърпване на дупките вече са приключили. „Отделената сума не е задоволителна, но успяхме да покрием участъците с най-сериозни проблеми. Работили сме само върху пътната и улична мрежа, без тротоари и бордюри, за да обхванем по-голяма площ с наличните средства“, допълни инж. Иванов. Той подчерта, че уличната мрежа в Белослав е обемна и сумата от 50 000 лева за тези дейности е недостатъчна.\r\nМарияна ВАЛЕНТИНОВА", "date": "2018.06.20", "title": "Варна: 50 000 лева са вложени за изкърпване на дупки по пътната и улична мрежа в община Белослав"}
{"url": "http://www.focus-news.net/news/2018/06/20/2536368/fokus-makedoniya-nikola-dimitrov-zayavi-che-uslovie-za-prisaedinyavane-na-makedoniya-kam-nato-shte-bade-palnoto-prilagane-na-sporazumenieto-s-gartsiya.html", "text": "Външният министър на Македония Никола Димитров заяви, че страната ще влезе в НАТО с ново име, а едно от условията за поканата в Алианса ще бъде пълното прилагане на споразумението с Гърция, предава македонският   „Фокус“.\r\nМинистърът заяви, че тези процеси са включени към прилагането на споразумението и допълни, че срещата на високо равнище на Алианса през юли всички страни-членки на организацията ще вземат решение за изпращане на поканата за членство. Той уточни, че винаги има условия пред кандидат-членките в НАТО и че за Македония такова е прилагането на споразумението. \r\n„Ние ще влезем в НАТО под новото име Република Северна Македония“, заключи Димитров.  Виктор Турмаков", "date": "2018.06.20", "title": "„Фокус“ (Македония):  Никола Димитров заяви, че условие за присъединяване на Македония към НАТО ще бъде пълното прилагане на споразумението с Гърция"}
{"url": "http://www.focus-news.net/news/2018/06/20/2536388/komisar-tencho-tenev-sdvr-petima-dushi-sa-postradali-v-katastrofata-v-rayona-na-bulevardite-balgariya-i-todor-kableshkov-taksito-e-minalo-na-cherveno-i-e-blasnalo-druga-kola.html", "text": "Петима души са пострадали в катастрофата в района на булевардите „България“ и „Тодор Каблешков“, таксито е минало на червено и е блъснало другата кола. Това каза за Агенция „Фокус“ комисар Тенчо Тенев - началник на „Пътна полиция’’ към СДВР във връзка с катастрофата между такси и друг лек автомобил в района на булевардите „България“ и „Тодор Каблешков“. „Таксито минава на червен сигнал на светофара и се блъска в друг автомобил. Има петима пострадали, откарани са за преглед в болнично заведение“, обясни комисар Тенев.  \r\nГоворителят на Центъра за спешна медицинска помощ (ЦСМП) – София Катя Сунгарска обясни, че освен 22-годишното тежко пострадало момче, има и второ - на 20 години с нараняване на главата и съмнение за комоцио. „Закаран е в „Пирогов“. Повикана е била и трета линейка, която в момента е на мястото за още двама души. Те са с по-леки наранявания. Третата линейка все още е на мястото. 20-годишното момче е било водач на единия от автомобилите“, каза още Катя Сунгарска.", "date": "2018.06.20", "title": "Комисар Тенчо Тенев, СДВР: Петима души са пострадали в катастрофата в района на булевардите „България“ и „Тодор Каблешков“, таксито е минало на червено и е блъснало друга кола"}
{"url": "http://www.focus-news.net/news/2018/06/20/2536348/alsat-m-makedoniya-reaktsiite-v-gartsiya-sled-ratifitsiraneto-na-dogovora-za-imeto-v-makedonskiya-parlament.html", "text": "Гръцките партии реагираха по най-разнообразен начин на новините, че в македонският парламент е подписал договора за името, предава скопският телевизионен канал „Алсат-М“.\r\nЗаместник-министърът на външните работи на Гърция Янис Аманатидис припомни, че договорът ще влезе в сила едва след като Македония извърши конституционните промени. \r\nПрессекретарят на гръцкото правителство Димитрис Цанакополус обвини опозицията и в двете страни в безотговорност. Той допълни, че „Нова демокрация“ и ВМРО-ДПМНЕ не само пренебрегват историческата отговорност за решаването на проблема, но и се опитват да играят с „картата на разделението между патриоти и предполагаеми предатели“.\r\nПрессекретарят на „Нова демокрация“ Мария Спираки заяви, че споразумението е погрешно и че партията ѝ няма да го подкрепи. \r\nПредседателят на опозиционната партия \"Потами\" Ставрос Теодоракис заяви, че договорът е полезен, макар и да има недостатъци. „Турците модернизират летищата в  Скопие и Охрид. Това е бизнес сделка, но тя има и военна цел – да получат въздушна база северно от Гърция. Ще позволим ли това?“, заяви той. Виктор Турмаков", "date": "2018.06.20", "title": "„Алсат-М“ (Македония): Реакциите в Гърция след ратифицирането на договора за името в македонския парламент"}
{"url": "http://www.focus-news.net/news/2018/06/20/2536392/kyustendil-oblastniyat-informatsionen-tsentar-organizira-hepaning-po-povod-priklyuchvane-na-initsiativata-nashata-evropa-nasheto-badeshte.html", "text": "Областният информационен център в Кюстендил организира хепънинг по повод приключване на инициативата „Нашата Европа, нашето бъдеще“. Това съобщи за Радио „Фокус” – Кюстендил Любомира Велинова, управител на Областния информационен център в града. Хепънингът ще се проведе на 22 юни от 18.00 часа в градинката пред областната администрация. „Това е част от заложените дейности при провеждането на инициативата „Нашата Европа, нашето бъдеще“ и ежегодният общински Празник на черешата”, каза Любомира Велинова. По думите й в програмата са предвидени щафетни игри и викторина, работилница, концерт. Екипът на информационния център ще има и изнесена приемна, по време на която ще информира за актуални и предстоящи възможности за кандидатстване по европейски програми.\r\nВенцеслав ИЛЧЕВ", "date": "2018.06.20", "title": "Кюстендил: Областният информационен център организира хепънинг по повод приключване на инициативата „Нашата Европа, нашето бъдеще“"}
{"url": "http://www.focus-news.net/news/2018/06/20/2536391/afp-donald-tramp-podpisa-izpalnitelna-zapoved-za-prekratyavane-na-razdelyaneto-na-semeystva-na-granitsata-s-meksiko.html", "text": "Президентът на САЩ Доналд Тръмп подписа в сряда изпълнителна заповед насочена към прекратяването на разделянето на мигрантски семейства на границата с Мексико, предава AFP.\r\n„Идеята е семействата да не се разделят“, заяви Тръмп по време на подписването на заповедта.\r\n„Не ми харесваше гледката на семейства, които биват разделени“, допълни той. Йонислав Дочев", "date": "2018.06.20", "title": "AFP: Доналд Тръмп подписа изпълнителна заповед за прекратяване на разделянето на семейства на границата с Мексико"}
{"url": "http://www.focus-news.net/news/2018/06/20/2536393/petima-dushi-postradaha-pri-katastrofa-mezhdu-taksi-i-drug-lek-avtomobil-v-rayona-na-bulevardite-balgariya-i-todor-kableshkov-obzor.html", "text": "Петима души пострадаха при катастрофа между такси и друг лек автомобил в района на булевардите „България“ и „Тодор Каблешков“ в София. Сигналът за инцидента е бил подаден в 20.52 часа. На него са се отзовали три линейки. Най-тежко пострадал е 22-годишен мъж, който е с черепно-мозъчна травма и множество тежки наранявания и разкъсвания. Той е транспортиран във ВМА. Говорителят на Центъра за спешна медицинска помощ (ЦСМП) – София Катя Сунгарска обясни, че има и второ момче - на 20 години с нараняване на главата и съмнение за комоцио, което е закарано в „Пирогов“. Другите двама души са с по-леки наранявания. Шофьорът на таксито е с охлузни рани, леко пострадал и не се е налагало транспортирането му в болнично заведение. \r\nНачалникът на „Пътна полиция’’ към СДВР комисар Тенчо Тенев обясни, че таксито е пътувало по бул. „България“ в посока Околовръстен път, а друг лек автомобил „Опел Корса“ е пътувал от Околовръстния път по бул. „България“ и е искал да завие наляво по бул. „Тодор Каблешков“. Той е минал по разрешен сигнал на светофара. Таксито е преминало на червено и е ударило странично „Опел Корса“, който е завивал наляво за „Каблешков“. „От страничния удар е пострадал тежко пътникът от лекия автомобил „Опел Корса“, водачът също доста е пострадал. Закарани са в болница. От таксито има двама ранени пътници – алжирци. Те също са закарани за преглед в болница. Шофьорът на таксито е с по-леки наранявания. Тестван е за алкохол, резултатът е бил отрицателен. Няма проблем за движението в пътния участък“, каза още комисар Тенчо Тенев.\r\nЛюба АЛЕКСИЕВА", "date": "2018.06.20", "title": "Петима души пострадаха при катастрофа между такси и друг лек автомобил в района на булевардите „България“ и „Тодор Каблешков“ (ОБЗОР)"}
{"url": "http://www.focus-news.net/news/2018/06/20/2536395/inzh-tsvetelina-kaneva-baseynova-direktsiya-iztochnobelomorski-rayon-napraveni-sa-predpisaniya-za-pochistvane-na-rechnite-korita-ot-hrastovidna-rastitelnost.html", "text": "Задължение на кметовете е да поддържат проводимостта на речните легла в регулацията на населеното място. Това каза за Радио „Фокус“ – Пазарджик инж. Цветелина Кънева, директор на Басейнова дирекция „Източнобеломорски район“. Тя уточни, че задължение на областните управители е да поддържат проводимостта на речните корита извън регулацията на населените места. „Какви дейности трябва да се извършат в тези участъци, се определят от комисии, назначени с тяхна заповед. В тези комисии участват представители на различни институции, общини, областни администрации, областни дирекции по горите, РИОСВ, напоителни системи и други. Експертите ни от регионалното бюро в Пазарджик отговарят за област Пазарджик и част от област София. Към момента са проверени  участъци на река  Марица в регулацията на Костенец, река Марино дере, река Буновска и река Мирковска в община Мирково. За всичките участъци са направени предписания за почистване от храстовидна растителност“, коментира Кънева. Тя допълни, че проверките продължават.\r\nВаня НИКОЛОВА", "date": "2018.06.20", "title": "Инж. Цветелина Кънева, Басейнова дирекция „Източнобеломорски район“: Направени са предписания за почистване на речните корита от храстовидна растителност"}
{"url": "http://www.focus-news.net/news/2018/06/20/2536396/dots-d-r-kostadin-kisyov-ram-plovdiv-interesat-na-imanyarite-veche-ne-e-nasochen-kam-razkopavane-na-mogili-a-kam-tarseneto-na-haydushki-sakrovishta-po-legendi.html", "text": "Интересът на иманярите вече не е насочен към разкопаване на могили, а към търсенето на хайдушки съкровища по легенди. Това каза за Радио „Фокус“ – Пловдив директорът на Регионалния археологически музей в Пловдив доц. д-р Костадин Кисьов. По думите му иманярски набези и изкопи се изместват главно към планинската част, по северните склонове на Родопите. „Като обект на такива нерегламентирани изкопи са обекти, които се виждат, като например останки от крепости и селища. Въпреки, че в много от случаите иманярите не откриват ценни находки и старини, те унищожават археологически структури – крепостни зидове и гробни съоръжения. По този начин не откриват нищо ценно, но крайният резултат е, че разрушават самите паметници, които не могат да бъдат проучени и социализирани в цялостен мащаб“, коментира доц. д-р Костадин Кисьов. Той подчерта, че иманярските набези не се осъществяват в лятно време, както се предполага, а през зимата, когато почвата е най-мека и по полето няма никой. „Общо взето, може да се каже, че през последните години иманярството като тенденцията намалява, защото по-голяма част от могилите вече са разкопани и ограбени. Въпреки това, през последните месеци имаше няколко случаи на иманярски набези. Една част от тях са оповестени от полицията. Последният случай беше този над село Храбрино, където двама иманяри бяха изкопали тунел в гората, мислейки че са попаднали на пещера, в която има съкровища. В резултат на това и двамата иманяри бяха пред задушаване и съответно закарани в болницата. Това беше един от последните случай. Друг случай е свързан с могила в района на Хисаря, която беше разкопана. Установи се, че иманяри са разрушили част от могилния насип и не са стигнали до гробното съоръжение. Набезите, които се извършват, са главно по полето, където се знае, че има селища. Там правят изкопи с багери и търсят монети. В крайна сметка, наистина може да се каже, че тенденцията е към намаляване на тази дейност на територията на Пловдивска област“, коментира директорът на Регионален археологически музей – Пловдив.\r\nДоц. д-р Костадин Кисьов посочи, че някои от групите иманяри се ръководят от легенди, а други от карти, които си разменят помежду си, мислейки че са автентични. „Има изработени фалшиви „книги на съкровищата“, направени от хора, търсещи лесни и бързи пари. Тоест, те съставят документ с невярно съдържание и го продават на някоя от иманярските групи, а оттам нататък иманярите започват да се движат по нея. Друга група иманяри търсят съкровища главно по легенди, нишани в скали и подобни истории. Трети пък са иманярите, които са по-образовани и четат археологическа литература. Те насочват интереса си към определени археологически обекти, където се предполага, че има артефакти с по-голяма номинална стойност, а това са главно могилите и гробниците“, добави Кисьов.\r\nТони МИХАЙЛОВ", "date": "2018.06.20", "title": "Доц. д-р Костадин Кисьов, РАМ-Пловдив: Интересът на иманярите вече не е насочен към разкопаване на могили, а към търсенето на хайдушки съкровища по легенди"}
{"url": "http://www.focus-news.net/news/2018/06/20/2536394/reuters-gornata-kamara-na-britanskiya-parlament-odobri-pravitelstveniya-zakonoproekt-za-brekzit.html", "text": "Горната камара на британския парламент (Камара на лордовете) в сряда одобри законопроекта на министър-председателя Тереза Мей за Брекзит, слагайки край на месеци парламентарен дебат върху законодателството, което ще сложи формален край на членството на страната в Европейския съюз, предава Reuters.\r\nЛордовете са одобрили правителствения план без гласуване, след като бунтът на тези, които желаеха парламентът да има по-голямо влияние върху процеса на излизане, беше потушен в долната камара по-рано през деня.\r\nЗаконопроектът за излизане от ЕС сега ще премине в закон в идните седмици, след като получи „Кралско одобрение“ – формалност, което не включва по-нататъшен дебат. Йонислав Дочев", "date": "2018.06.20", "title": "Reuters: Горната камара на британския парламент одобри правителствения законопроект за Брекзит"}
{"url": "http://www.focus-news.net/news/2018/06/20/2536398/dzhastin-tryudo-kanabisat-v-kanada-shte-bade-legalen-ot-17-oktomvri.html", "text": "Канада ще легализира употребата и култивирането на канабис от 17 октомври, заяви в сряда министър-председателят на страната Джъстин Трюдо, цитиран от AFP.\r\nНовината идва, след като двете камари на парламента гласуваха за легализация на субстанцията за развлекателна употреба, правейки Канада първата държава от Г7 извършваща подобна легализация, и втората в света след Уругвай. Йонислав Дочев", "date": "2018.06.20", "title": "Джъстин Трюдо: Канабисът в Канада ще бъде легален от 17 октомври"}
{"url": "http://www.focus-news.net/news/2018/06/20/2536399/makfaks-makedoniya-trite-izgoreli-detsa-vav-veles-sa-bili-sami-i-zaklyucheni-v-doma-si.html", "text": "Трите деца, които изгоряха в пожар в македонския град Велес, са били сами и заключени в дома си, докато родителите им са пазарували в магазина, заяви говорителят на полицейското управление във Велес Веролюб Додевски, предава македонската информационна агенция „Макфакс“.\r\nСемейството, което е било социално затруднено, е живеело в изолирана и импровизирана незаконна постройка, в която не е имало електричество и вода, което прави още по-неясна причината за предизвикването на пожара. Йонислав Дочев", "date": "2018.06.20", "title": "„Макфакс“ (Македония): Трите изгорели деца във Велес са били сами и заключени в дома си"}
{"url": "http://www.focus-news.net/news/2018/06/20/2536361/nazavisen-vesnik-makedoniya-makedonskoto-mvnr-izprati-na-gartsiya-saobshtenie-che-sporazumenieto-za-imeto-e-ratifitsirano.html", "text": "Македонското външно министерство изпрати на Гърция съобщение, че споразумението за името е ратифицирано в парламента. Бележката, която трябва да проправи пътя на Македония за преговорите с ЕС и да получи покана за членство в НАТО, е получена от гръцкото МВнР, пише  македонският  „Назависен весник“.\r\nКакто е посочено в споразумението, след  ратифицирането в парламента македонското правителство трябва да информира гръцкото, че това задължение е изпълнено. След това гръцките власти трябва да изпратят уведомление до ЕС и НАТО, че основната пречка за по-нататъшната интеграция на Македония в тези организации е преодоляна. Известието се очаква да бъде изпратено от гръцките власти през следващите дни, най-вероятно утре, тъй като срещата на високо равнище на Европейския съвет ще се проведе следващата седмица.\r\nПредседателят на парламента Талат Джафери подписа и представи Закона за ратифициране на подписаното споразумение на президента Георге Иванов. Той има срок от седем дни да реши дали да одобри споразумението, подписано в неделя край Преспанското езеро. Виктор Турмаков", "date": "2018.06.20", "title": "„Назависен весник“ (Македония): Македонското МВнР изпрати на Гърция съобщение, че споразумението за името е ратифицирано"}
{"url": "http://www.focus-news.net/news/2018/06/20/2536390/vitsepremierat-na-kosovo-enver-hodzhay-asotsiatsiya-na-srabskite-obshtini-shte-se-sazdade-kogato-kosovo-se-prisaedini-kam-oon.html", "text": "Вицепремиерът на Косово Енвер Ходжай заяви, по време на събрание на парламентарната комисия по външни работи, че Асоциацията на сръбските общини ще бъде създадена заедно с членството на Косово в ООН, пише Gazeta Express.\r\n„Колкото до притесненията относно създаването на Асоциацията и членството в ООН, моята позицията е че трябва да интегрираме споразумението за създаването на Асоциацията на сръбските общини в рамките на по-голямо споразумение за нормализация на отношенията между Косово и Сърбия. Действието за създаване на Асоциацията върви паралелно с място в ООН“, заяви Ходжай.\r\nПравителството на Косово обяви, че проектозаконът за Асоциация на сръбските общини ще бъде внесен в Конституционния съд на Косово, който трябва да провери съвместимостта му със законите на Косово. Сръбската страна твърди, че Асоциацията ще има изпълнителни правомощия, но властите в Прищина твърдят, че Асоциацията няма да бъде трето ниво на правителството в Косово и тя трябва да бъде в пълно съответствие със законите на Косово.  Йонислав Дочев", "date": "2018.06.20", "title": "Вицепремиерът на Косово Енвер Ходжай: Асоциация на сръбските общини ще се създаде когато Косово се присъедини към ООН"}
{"url": "http://www.focus-news.net/news/2018/06/20/2536363/prof-aleksandar-marinov-bsp-ne-e-podgotvena-i-za-vtoriya-si-vot-na-nedoverie-kam-kabineta-borisov-3-tay-kato-motivite-y-sa-razpileni-i-vidimo-beztselni.html", "text": "БСП не е подготвена и за втория си вот на недоверие към кабинета \"Борисов 3\", тъй като мотивите й са разпилени и видимо безцелни, коментира в обзора на деня на Радио \"Фокус\" \"Това е България\" професор Александър Маринов. \"Има и друг аспект на вота на недоверие, който също би могъл да се разглежда от позиция на ефективността, но, за съжаление, той много рядко се случва в нашите условия. А именно тези, които искат вота на недоверие, първо да изнесат много сериозни аргументи за недостатъците в дадения сектор, ако говорим за секторен вот на недоверие. Второ, да подскажат  поне в общи линии, какво по-различно, по-добро, по-качествено, по-ефективно биха правили на мястото на политиката, която критикуват и заради която искат правителството да си отиде. За съжаление, на пръсти се броят вотовете, в които се е получила смислена дискусия, сериозни аргументи от страна на опозицията, достатъчно убедителни отговори от страна на управляващите. Имам опасенията, че и този път ще се повтори подобен сценарий\", коментира проф. Маринов. Според него, за да бъде убедителен вотът на недоверие пред общество е необходимо да има сериозно концентрирана и убедителна мотивировка. Само с тема „Сигурност“ нещата се разливат, а това води до загуба на позиции на вносителите му.", "date": "2018.06.20", "title": "Проф. Александър Маринов: БСП не е подготвена и за втория си вот на недоверие към кабинета \"Борисов 3\", тъй като мотивите й са разпилени и видимо безцелни"}
{"url": "http://www.focus-news.net/news/2018/06/20/2536401/a1-on-protestirashtite-pred-rezidentsiyata-na-george-ivanov-prezidentat-e-posledniyat-bastion.html", "text": "От вечерния протест пред сградата на парламента в Скопие в сряда, протестиращите са се упътили към резиденцията на президента на Македония Георге Иванов, където са му предали писмо в подкрепа да не предава своята позицията, предава македонската електронна медия A1 On.\r\n„Да му дадем силна подкрепа. Той е бастион в тези моменти, в които има толкова много предатели. Той е единственият легитимен, всички други са нелегитимни, всички трябва да си ходят. Искаме да му кажем и да му вдъхнем смелост, да не се плаши, защото ние сме с него и има нашата подкрепа, както морална, така и физическа. Ние ще го защитаваме“, заявиха протестиращите пред парламента.\r\n„Цялата ни надежда сега е в Иванов. Не трябва да се залага името на референдум, това е съвременен геноцид. Македонският народ не може вечно да търпи този терор, налаган от властта. Трябва да дойде народна власт, която ще се бори за македонския народ и македонската държава. Ние сто години не можем да повдигнем главите си от проблеми, които сега се потвърждават с този договор“, допълниха част от протестиращите.  Йонислав Дочев", "date": "2018.06.20", "title": "A1 On: Протестиращите пред резиденцията на Георге Иванов: Президентът е последният бастион"}
{"url": "http://www.focus-news.net/news/2018/06/20/2536370/darzhavno-predpriyatie-shte-stopanisva-yazovirite-obzor.html", "text": "С окончателни промени в Закона за водите народните представители създадоха Държавно предприятие „Управление и стопанисване на язовири“. То ще контролира поддръжката на язовирните стени и съоръженията към тях в изправно техническо състояние, по-конкретно язовирите публична и частна държавна собственост. Предприятието няма да бъде търговско дружество, да формира и разпределя печалба. То ще контролира и язовирите, чиято собственост общините са прехвърлили безвъзмездно на държавата. Извън обхвата му са язовирите, които се стопанисват от НЕК и ВиК операторите. До 1 март предприятието трябва да внася в Министерството на икономиката план за дейността си през годината и отчет за предишната. Държавното предприятие ще се управлява от управителен съвет с 8 членове. Председател ще бъде икономическият министър. А останалите членове - представители на министерствата на околната среда и водите, регионалното развитие и благоустройство, земеделието, храните и горите, на енергетиката, както и на Националното сдружение на общините. При спор или неяснота относно собствеността на язовир държавното предприятие осъществява организацията и техническата му експлоатация до установяване на собственика. Областните управители ще назначават комисии, които веднъж годишно да проверяват готовността за безопасна експлоатация на язовирите и съоръженията. \r\n3 ще бъдат степените на потенциална опасност на язовирите- висока, значителна и ниска. Критериите за степента на опасност ще се определят от междуведомствена комисия, назначена от Министерския съвет. В закона язовирите вече се разделят на големи и малки, в зависимост от височината на язовирната стена и обема на водохранилището. Големи са язовирите с височина на стената по-голяма от 15 метра; с височина между 5 и 15 метра, с обем по-голям от 3 млн. куб. метра. Малки са останалите. В 14-дневен срок кметовете на общините са длъжни да уведомяват председателя на ДАМТН за разрушаване на хидротехническото съоръжение или на част от него.\r\nКметовете на общини ще могат да предложат прехвърляне на язовири на държавата в срок до 3 месеца след влизането в сила на промените в Закона за водите. В такива случаи трябва да има взето решение от съответния общински съвет за прехвърляне на собствеността безвъзмездно на държавата. Кабинетът, по предложение на ДАМТН, ще одобрява списъка на язовирните стени и съоръженията към тях, които трябва да ремонтират. \r\nВ края на февруари беше сформирана работна група за безопасна експлоатация на язовирите и съоръженията към тях. ДАМТН извърши пълно обследване на всички язовири у нас, които са около 6000. Собственост на НЕК са 30-те най-големи язовира, които осигуряват ел. енергията, доставяна от водноелектрическите централи. Около 200 са язовирите на „Напоителни системи“, които осигуряват напояването за земеделски площи. На трето място са ВиК дружествата, които се разпореждат около 10 язовира, които обезпечават огромния процент от необходимата за питейни нужди вода. Около 4500 са общинските язовири, а частните- няколко стотин. В средата на март станаха ясни намеренията за създаване на държавно дружество, което да стане собственик на язовирите, които общините не могат да поддържат. Основна причина за лошото стопанисване на язовирите е липсата на финансови средства. В края на март правителството обяви, че язовирите ще се класифицират по големина и опасност.\r\nБиляна ИВАНОВА", "date": "2018.06.20", "title": "Държавно предприятие ще стопанисва язовирите (ОБЗОР)"}
{"url": "http://www.focus-news.net/news/2018/06/20/2536397/oliver-spasovski-ministar-na-vatreshnite-raboti-na-makedoniya-tezi-koito-protestirat-da-se-otkazhat-ot-chernite-stsenarii-politsiyata-shte-zashtiti-naroda-i-darzhavata.html", "text": "„За всеки един, който се опита да удари полицай или институция, полицията трябва да реагира и да се намеси. Протестиращите са използвани като средство в тези протести“, заяви министърът на вътрешните работи на Македония Оливер Спасовски в предаването „Редакционен брифинг“ в ефира на македонската телевизия „1 TV“.\r\n„Тези, които ги използват, не се появяват, за да питат къде са, какво правят и дали са в полицията. Групите, които се занимават с организирането на такива протести, искат да покажат сила пред полицията на различни събития, но е лошо че това се случва на такива протести“, допълни той.\r\n„В събота отново ще се организират протести и имаме указателни дни, организирани за безредици. Искам да използвам тази емисия, за да апелирам към тези хора да се откажат от черни сценарии, защото държавата няма да позволи да бъде въвлечена в подобни сценарии“, подчерта вътрешният министър.\r\n„Заявявам, че полицията ще защити гражданите, самите себе си и институциите. Това е ключовата роля на полицията“, завърши Спасовски. Йонислав Дочев", "date": "2018.06.20", "title": "Оливер Спасовски, министър на вътрешните работи на Македония: Тези, които протестират, да се откажат от черните сценарии – полицията ще защити народа и държавата"}
{"url": "http://www.focus-news.net/news/2018/06/20/2536400/sputnik-dogovorat-za-imeto-s-makedoniya-shte-sazdade-novi-rabotni-mesta-i-shte-podpomogne-logistikata.html", "text": "Договорът за промяна на името на Македония ще създаде нови работни места и ще направи транспортирането на стоки към Централна Европа по-лесно, заяви в сряда депутатът от Европейския парламент от управляващата „Сириза“ в Гърция Стелиос Кулоглу пред Sputnik.\r\n„Договорът носи мир и стабилност в региона, докато в същото време побеждава национализма и екстремизма в двете страни. Нови работни места ще се създадат и ще бъде по-лесно за компаниите да транспортират стоките си към Централна Европа и обратно“, заяви Кулоглу.\r\nСпоред него договорът е „най-добрият, който можехме да получим“ и е приветстван от почти всички политически партии в Европейския парламент.\r\n„Колкото до Гърция, приключването на спора за името, който съществуваше над 25 години, показва че страната е посветена на това да бъде част от решението, а не от проблема. Ние желаем приятелство и сътрудничество в нашите северни граници, а не врагове и затворени граници“, отбеляза той. Йонислав Дочев", "date": "2018.06.20", "title": "Sputnik: Договорът за името с Македония ще създаде нови работни места и ще подпомогне логистиката"}
