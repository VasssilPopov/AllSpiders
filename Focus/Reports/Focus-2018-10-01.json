{"url": "http://www.focus-news.net/news/2018/10/01/2573432/sport-botev-vratsa-pobedi-slaviya-s-10-kato-gost.html", "text": "Отборът на Ботев (Враца) победи Славия с 1:0 като гост в мач от десети кръг на Първа професионална лига. На стадион „Васил Левски“ в София единственото попадение в двубоя отбеляза Юлиян Ненов в 78-ата минута. В 42-ата минута гостите от Враца останаха с човек по-малко, след червен картон на Даниел Гаджев, но това не им попречи да стигнат до крайния успех. След този двубой Ботев се намира на 11-ата позиция със също толкова точки, докато Славия остава на 7 място с две повече.", "date": "2018.10.01", "title": "Спорт: Ботев (Враца) победи Славия с 1:0 като гост"}
{"url": "http://www.focus-news.net/news/2018/10/01/2573435/the-times-of-israel-benyamin-netanyahu-opredeli-kato-absurden-opitat-na-iran-da-obvini-izrael-za-teroristichniya-akt-v-ahvaz.html", "text": "Министър-председателят на Израел Бенямин Нетаняху разкритикува Иран за това, че се опитва да обвини страната му за терористичното нападение по време на военен парад в южния град Ахваз през изминалия месец, в който поне 24 души бяха убити, пише израелското електронно издание  The Times of Israel . \r\nНетаняху говори, след като Иран изстреля ракети с лозунги призоваващи за „Смърт на Израел“ и „Смърт на Америка“ срещу цели на „Ислямска държава“ в Сирия по-рано в понеделник, за които твърди че са свързани с нападението. Техеран обвини широк спектър от противници, включително Израел, САЩ, „Ислямска държава“ и други. \r\n„Опитът на Иран да обвърже Израел с терористичното нападение в Ахваз е абсурден“, заяви израелският премиер в изявление. „Фактът, че на изстреляните ракети срещу Сирия пише „Смърт на Израел“, доказва всичко“, добави той. \r\nРеволюционната гвардия на Иран изстреля шест балистични ракети, както и дронни бомбардировачи в понеделник срещу Източна Сирия, целейки се в това, което описа като терористи, които обвини за нападението по време на военния парад.  Йонислав Дочев", "date": "2018.10.01", "title": "The Times of Israel: Бенямин Нетаняху определи като „абсурден“ опитът на Иран да обвини Израел за терористичния акт в Ахваз"}
{"url": "http://www.focus-news.net/news/2018/10/01/2573433/gabrovo-zapochna-postavyaneto-na-protivogripni-vaksini-v-imunizatsionniya-kabinet-na-rzi.html", "text": "В имунизационния кабинет на Регионалната здравна инспекция в Габрово започна поставянето на противогрипни ваксини. Това съобщиха за  Радио „Фокус“ – Велико Търново  от РЗИ. Желаещите ще могат да се ваксинират от днес, всеки работен ден от 10.00 до  12.00  и от 15.00 до 16.00 часа. Имунизационният кабинет предлага поставяне на противогрипна ваксина, която е закупена само от аптечната мрежа. При извършване на имунизацията  се заплаща такса от  2.00 лева.  Противогрипната ваксина се поставя веднага след закупуването. При невъзможност за непосредствено поставяне след закупуване, се съхранява в хладилни условия при температура от +2 градуса до +8 градуса. Ваксина, за която има съмнение, че не е съхранявана правилно, няма да бъде поставена“, посочват здравните експерти. \r\nОт РЗИ уточняват, че най-тежката и честа инфекция през есенно-зимния сезон е грипът. \r\nПричинява се от вирус – Influenza virus, с два типа – А и В. Според Световната здравна организация през предстоящия зимен сезон се очакват четири грипни щама: „Мичиган“, „Сингапур“, „Колорадо“ и „Пукет“. Грипът е силно заразен. Разпространява се чрез пръски при  кихане и кашляне. Протича с обща отпадналост, висока температура, втрисане, главоболие, болки в ставите, кашлица, хрема. За разлика от другите остри респираторни заболявания засяга целия организъм и може да доведе до усложнения, най-често пневмония. \r\nЛечението се провежда в домашни условия с витамини и медикаменти облекчаващи симптомите. Важно значение има и приемът на достатъчно количество течности – вода, плодови сокове, чай. По преценка на лекар може да се приемат и антивирусни препарати, но засега ваксинирането си остава най-ефективният метод за предпазване от грипна инфекция. \r\nПротивогрипната ваксина съдържа убити грипни вируси и се поставя всяка година, преди настъпването на зимния период. Имунитетът се развива за около две седмици. Препоръчителна е за рискови групи, в които влизат хора над шейсет години, болни от хронични белодробни и сърдечни заболявания, диабет, хора с потиснат имунитет. \r\nНадежда КРЪСТЕВА", "date": "2018.10.01", "title": "Габрово: Започна поставянето на противогрипни ваксини в имунизационния кабинет на РЗИ"}
{"url": "http://www.focus-news.net/news/2018/10/01/2573429/d-r-dora-georgieva-dietolog-veganstvoto-namalyava-nivata-na-loshiya-holesterol-s-okolo-20-problemite-svarzani-s-kravnoto-nalyagane-i-sardechno-sadovite-zabolyavaniya.html", "text": "Веганството намалява нивата на лошия холестерол с около 20%, проблемите свързани с кръвното налягане и сърдечно-съдовите заболявания. Това каза за  Радио „Фокус“ – Пирин  д-р Дора Георгиева, диетолог. Тя поясни, че е много важно да видим ползата от всяка дадена методика, хранене и режим. „Растителните протеини нямат холестерол, като помагат за баланса между алкалност и киселинност в организма. Броколите и варивата, от които могат да се набавят протеини съдържат голямо количество фибри, които имат перфектно влияние върху функциите на храносмилателната система“, каза още диетологът. По думите ѝ от това хранене получаваме диета, богата на магнезий, фолиева киселина, витамин С, витамин Е и други полезни вещества. „При веганите и вегетерианците е установено, че съдържанието на Омега 3 мастни киселини е по-ниско, затова се препоръчва да се набавят от растителни масла, като ленено масло“, обобщи д-р Дора Георгиева. \r\nДенис НИКИФОРОВ", "date": "2018.10.01", "title": "Д-р Дора Георгиева, диетолог: Веганството намалява нивата на лошия холестерол с около 20%, проблемите свързани с кръвното налягане и сърдечно-съдовите заболявания"}
{"url": "http://www.focus-news.net/news/2018/10/01/2573430/nimh-nay-mnogo-valezhi-prez-dneshniya-den-sa-padnali-v-ahtopol-110-lkv-m.html", "text": "Най-много валежи през днешния ден са паднали в Ахтопол - 110 л/кв. м. по данни към 15.00 часа. Това съобщиха за  Агенция „Фокус“  от Националния институт по метеорология и хидрология (НИМХ). Останалите данни са към 21.00 часа като в Бургас през днешния ден количеството паднали валежи е 42 л/кв.м. В Стара Загора са паднали 28 л/кв.м. Във Велико Търново и Хасково количеството валежи за днешния ден е 20 л/кв.м. 15 л/кв.м. са валежите на нос Емине за днешния ден, а в Русе - 11 л/кв.м.", "date": "2018.10.01", "title": "НИМХ: Най-много валежи през днешния ден са паднали в Ахтопол - 110 л/кв. м"}
{"url": "http://www.focus-news.net/news/2018/10/01/2573436/sport-latsio-udalzhi-dogovorite-na-dvama-osnovni-igrachi.html", "text": "Лацио удължи договорите на двама от основните си играчи. Италианският нападател Чиро Имобиле подписа нов договор до 2023 година. Той премина в клуба от Рим през 2017 година и през изминалия сезон отбеляза 29 попадения, превръщайки се в голмайстор на Серия А. Другият футболист с нов договор е сръбският полузащитник Сергей Милинкович-Савич, който също ще остане в клуба до лятото на 2023 година, ако изпълни споразумението си. Милинкович-Савич играе за Лацио от 2015 година, когато беше привлечен от белгийския Генк, като за този период е изиграл 100 мача и е отбелязал 18 гола.", "date": "2018.10.01", "title": "Спорт: Лацио удължи договорите на двама основни играчи"}
{"url": "http://www.focus-news.net/news/2018/10/01/2573442/tass-v-barselona-protestirashtite-sa-povalili-zashtitno-ograzhdanie-blizo-do-sgradata-na-parlamenta-na-kataluniya.html", "text": "Група протестиращи в Барселона са повалили защитно ограждение край сградата на парламента на Каталуния, където има пазачи на пост, предава  ТАСС , като се позовава на испанския вестник „El Pais“. \r\nСпоред информациите на вестника, инцидентът се е случил след шествия на поддръжниците на независимостта на Каталуния по случай една година от референдума за независимост от Испания. Участниците в акцията са хвърляли яйца срещу служители на каталунската полиция и са горили флагове на Испания. Протестиращите са скандирали с призиви за оставка на премиера на автономията Куим Тора и съветника по вътрешни работи Микел Буч.  Йонислав Дочев", "date": "2018.10.01", "title": "ТАСС: В Барселона протестиращите са повалили защитно ограждание близо до сградата на парламента на Каталуния"}
{"url": "http://www.focus-news.net/news/2018/10/01/2573440/sport-sportniyat-direktor-na-ferari-e-variant-za-yuventus.html", "text": "Спортният директор на Ферари Маурицио Аривабене е вариант за овакантения пост на изпълнителен директор в Ювентус. Предполага се, че холдингът Ексор, който е собственост на фамилия Аниели и притежава 64% от футболния клуб и 23% от Ферари, може да изиграе съществена роля за назначаването на 61-годишния Аривабене. Досегашният изпълнителен директор на Ювентус Джузепе Марота обяви, че напуска клуба. Той не даде подробности, но разкри, че това е решение на собствениците.", "date": "2018.10.01", "title": "Спорт: Спортният директор на Ферари е вариант за Ювентус"}
{"url": "http://www.focus-news.net/news/2018/10/01/2573431/gazeta-express-kosovskata-opozitsiya-shte-vnese-iskane-za-vot-na-nedoverie.html", "text": "Абдула Хоти, лидер на парламентарната група на основната опозиционна партия „Демократическа лига на Косово“ (ЛДК), заяви че опозицията ще внесе искане за вот на недоверие в правителството на министър-председателя Рамуш Харадинай, предава базираното в Прищина албанско електронно издание  Gazeta Express . \r\nХоти заяви, че парламентарната група на ЛДК е започнала изготвянето на избирателна платформа, защото, както той каза, вотът на недоверие в правителството на Харадинай е въпрос на дни. \r\nТой заяви пред телевизионния канал „KTV“, че на опозицията липсват само няколко гласа, за да успеят с вота. Хоти поясни, че вече е дадена задача на работна група, която да изготви платформа за диалога със Сърбия и една от ключовите точки, според него, е обявяването на предсрочни избори, за да може бъдещите преговарящи да имат легитимността да водят диалога с Белград. \r\nДругата опозиционна партия „Самоопределение“ също заяви, че единственият начин да се прекрати настоящата политическа безизходица е да се обявят предсрочни избори. Депутатът от „Самоопределение“ Реджеп Селими заяви, че настоящето правителство е под влиянието на президента на страната Хашим Тачи и министрите от управляващия коалиционен партньор ДПК.  Йонислав Дочев", "date": "2018.10.01", "title": "Gazeta Express: Косовската опозиция ще внесе искане за вот на недоверие"}
{"url": "http://www.focus-news.net/news/2018/10/01/2573434/krasimir-uzunov-glasuvaneto-na-referenduma-za-imeto-na-makedoniya-pokazva-agoniya-na-tnar-natsionalna-identichnost-stranata-e-v-sastoyanie-na-politicheska-nestabilnost.html", "text": "Гласуването на референдума за името на Македония показва агония на т.нар. „национална идентичност“, страната е в състояние на политическа нестабилност. Това каза за  Радио „Фокус“  президентът на Агенция и Радио „Фокус“ Красимир Узунов. Според него първият извод след неделното гласуване е, че македонският премиер Зоран Заев е загубил референдума. Той обясни, че тази грешка Заев е допуснал още със самото назначаване на референдума, завещан му от 10-годишното управление на бившия македонски премиер Никола Груевски. По думите на Узунов вторият извод е, че резултатите от референдума могат да се приемат като своеобразен вот на недоверие към настоящия министър-председател на Македония. „Заев няма постоянни изказвания – тоест, има разминаване между това, което говори в началото, в средата и в края на кампанията. С други думи, може да се направи кампания по западен тип, но няма как да се внуши какво да се говори. И от тук нататък се стига до тези превъртания. Трябва да се има предвид, че средният македонски гласоподавател е уплашен. Той не вярва на лидерите си, включително и на управляващите си в момента, какво те ще направят като се отвори Конституцията и какво ще се промени“, обясни Красимир Узунов. Той добави, че обясненията, които се дават на македонските граждани за договора с Гърция, не са добри. „Този договор за голяма част от населението има празноти и не може да гарантира идентичността и езика на Македония“, каза още президентът на „Фокус“. Той припомни, че все пак през последните 25 години в страната е било инвестирано много в тезата за античния характер на македонската история, което неминуемо рефлектира върху настоящите схващания за вида на договора между двете страни.", "date": "2018.10.01", "title": "Красимир Узунов: Гласуването на референдума за името на Македония показва агония на т.нар. „национална идентичност“, страната е в състояние на политическа нестабилност"}
{"url": "http://www.focus-news.net/news/2018/10/01/2573441/vecher-makedoniya-albanskoto-dvizhenie-za-sotsialisticheska-integratsiya-albanskata-opozitsiya-razglezhda-vazmozhnostta-za-tsyalosten-boykot.html", "text": "Албанската опозиция разглежда възможността за пълен бойкот на парламента, заяви за тиранския телевизионен канал „Ора нюз“ Клайда Гьоша, депутат от редиците на Движението за социалистическа интеграция, което е част от обединената опозиция, водена от Демократическата партия, предава скопското електронно издание  „Вечер“ . \r\nСпоред нея, имайки предвид най-новата политическа ситуация и последните събития, цялостният бойкот е алтернатива, която се разглежда. \r\n„Имайки предвид как се движи политическата ситуация в страната с последните събития, разглеждаме възможността за цялостен бойкот. Опозицията има няколко опции, предоставени ѝ от мнозинството, какъвто е \"ветингът\" в политиката, за който предоставихме проектозакон, който очаква одобрение или отхвърляне от правителственото мнозинство, въпрос, който стана обект на множество дебати в последно време. Ако мнозинството каже „не“ вярвам, че тук би било началото на края на диалога между политическите партии и изборът на друг път, освен институционалният“, заяви Гьоша. \r\nТя смята, че още е рано да се говори за избори с премиера на страната Еди Рама. \r\n„Вярвам, че е малко рано да се говори за избори. Всички възможности са налице, опозицията има всички алтернативи и цялата сила. Тя трябва да се бори със своята програма, за да повиши осведомеността на албанските граждани. Не е нужно да се чакат изборите, ако искате да сложим край на тази власт, на едно лошо управление, което се случва на страната. Всички други начини, протести и граждански реакции, са добре дошли и ние ще бъдем с гражданите винаги, когато го поискат от нас“, посочи Гьоша.  Йонислав Дочев", "date": "2018.10.01", "title": "„Вечер“ (Македония): Албанското Движение за социалистическа интеграция: Албанската опозиция разглежда възможността за цялостен бойкот"}
{"url": "http://www.focus-news.net/news/2018/10/01/2573419/prez-oktomvri-v-10-bolnitsi-zhenite-shte-mogat-da-se-pregledat-bezplatno-za-rak-na-gardata-obzor.html", "text": "Световният месец за борба с рака на гърдата започна. За шеста поредна година ПСАГБАЛ „Света София“ постави началото на информационна и профилактична кампания, посветена на битката с тежкото заболяване. През октомври безплатни мамологични прегледи ще се провеждат в: ПСАГБАЛ „Света София“, ПМБАЛ – София, Пета МБАЛ – София, Университетска специализирана болница за активно лечение по онкология  - София, ВМА – София, УМБАЛ „Александровска“, УМБАЛ „Света Анна“ – София, УМБАЛ „Свети Георги“ – Пловдив, УМБАЛ „Света Марина“ – Варна и УМБАЛ „Професор доктор Стоян Киркович“ – Стара Загора. В първия ден на месеца за втора поредна година фасадата на Националния дворец на културата ще бъде осветена в розово – цветът, който символизира борбата с коварното заболяване. На 24 октомври в 11.00 часа пред НДК ще бъдат пуснати около 1200 символични балона в памет на загиналите от рак на гърдата за предходната година. \r\nПрез 2017 година в ПСАГБАЛ „Света София“ са извършени 219 операции на карцином на млечната жлеза, а през първата половина на 2018 година техният брой е 145. В това число са включени новооткритите случаи и рецидивите. По данни на Националния статистически институт смъртността от рак на гърдата през 2017 година е 33,6 на 100 000, а през 2016 година е 34,1 на 100 000.  \r\nНа пресконференция за началото на кампанията изпълнителният директор на ПСАГБАЛ „Света София“ д-р Гергана Коларова обърна внимание, че заболеваемостта от рак на гърдата при жените между 30 и 35 години се увеличава почти двойно. Най-младата пациентка в лечебното заведение е на 23 години. Според д-р Коларова информационната и профилактична кампания за рака на гърдата трябва да се насочи по-активно към младите хора. \r\nСтолична община отделя 350 хил. лева годишно за скрининговата си програма за рак на млечната жлеза. От 2015 по програмата са прегледани 16,5 хил. жени. Групата обикновено включва жените, работещи в общински училища, детски градини и ясли, в културни институти и др. Тази есен по програмата са прегледани и медицински специалисти от училищни здравни кабинети, детски ясли и градини, както и кухни за детско хранене. Зам.- кметът на СО Дончо Барбалов обясни, че при 1500 от 7 хил. прегледани жени през 2017 година е била извършена допълнителна мамография. 23 са случаите на установен карцином на гърдата, при 52 случая са назначени допълнителни изследвания. Има и 2323 случая на доброкачествени образувания. \r\nБиляна ИВАНОВА", "date": "2018.10.01", "title": "През октомври в 10 болници жените ще могат да се прегледат безплатно за рак на гърдата (ОБЗОР)"}
{"url": "http://www.focus-news.net/news/2018/10/01/2573439/kathimerini-matyu-nimits-zayavi-che-dogovorat-ot-prespa-tryabva-da-bade-varnat-v-parlamenta-na-makedoniya.html", "text": "Специалният пратеник на ООН Матю Нимиц, който беше посредник в преговорите между Атина и Скопие за решаване на спора за името, заяви че резултатите от референдума в Македония за договора, сключен с Гърция, трябва да бъдат обсъдени отново в парламента на страната, предава електронното издание на гръцкия вестник  Kathimerini . \r\nНимиц говори пред гръцкото радио „ANT1“, заявявайки че политическият елит на Македония трябва да вземе предвид консултативния референдум и да го обсъди в парламента и отбелязвайки че правителството има „няколко много важни решения за вземане“. \r\nСпоред Нимиц договорът от Преспа е най-добрият път напред за региона и двете страни, добавяйки че тези, които му се противопоставят, не изглежда да имат алтернативно решение. \r\n„Моята реакция е, че трябва да отправим специално внимание на хората, които гласуваха и го направиха със „За“. Деветдесет процента от гласоподавателите избраха „За““, заяви той. \r\nЗапитан дали е очаквал този резултат, специалният пратеник на ООН заяви, че вярвал, че има подкрепа за споразумението, но не е правил предположения за резултата.  Йонислав Дочев", "date": "2018.10.01", "title": "Kathimerini: Матю Нимиц заяви, че договорът от Преспа трябва да бъде върнат в парламента на Македония"}
{"url": "http://www.focus-news.net/news/2018/10/01/2572974/predstoyashti-sabitiya-v-stranata-za-1-oktomvri-agentsiya-fokus.html", "text": "*** \r\nОт 10.00 часа в Аулата на Софийския университет ще бъде официално открита академичната учебна година на най-старото  висше училище в България, което през 2018 отбелязва 1 3 0 години от своето основаване.  Гости на официалното откриване ще бъдат вицепрезидентът на Илияна Йотова и заместник министър-председателят Томислав Дончев.  В началото на тържествената церемония, от 09.55 часа, ректорът проф. дфн Анастас Герджиков, членовете на Академичния съвет на Софийския университет и вицепрезидентът Илияна Йотова ще поднесат цветя пред паметниците на Евлоги и Христо Георгиеви.    \r\n***   \r\nОт 11.00 часа с тържествена церемония Академията на МВР ще отбележи началото на учебната 2018/2019 година. На празника ще присъстват министър Младен Маринов, политическото и професионално ръководство на министерството, директори на главни и административни дирекции.  \r\n***   \r\nОт 11.30 часа министърът на вътрешните работи Младен Маринов ще открие „Детско полицейско управление“ в 120 ОУ „Г. С. Раковски“ в ж. к. „Лозенец“ в столицата.   \r\n***   \r\nВ Министерството на отбраната ще бъдат отворени постъпилите оферти за придобиване на нов тип боен самолет.  \r\n*** \r\nОт 10.30 часа министърът на труда и социалната политика Бисер Петков ще посети Дома за стари хора в община Етрополе. Поводът за посещението е честването на Международния ден на възрастните хора, който традиционно се отбелязва на тази дата.   \r\n*** \r\nОт 08.00 часа Мелнишкият епископ Герасим ще оглави утринната служба по повод началото на новата академична година в Богословския факултет на СУ „Св. Климент Охридски“. От 09.00 часа ще започне светата Литургия. \r\n***   \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа в зала „Триадица“ на Гранд хотел София ще се проведе конференция „Бъдещето на икономическия и паричен съюз“.  В нея участие ще вземат председателят на ПГ на ГЕРБ Цветан Цветанов, председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер. \r\n***   \r\nОт 10.00 часа комисарят по цифровата икономика и общество Мария Габриел ще изнесе лекция във Военна академия „Г.С.Раковски“, посветена на киберсигурността в ЕС. Тя ще представи подробно пакета от мерки за подобряване на кибер защитата на ЕС, предложен от Европейската комисия, и отделните измерения от политиката за киберсигурност.  \r\n***   \r\nОт 10.00 часа в аула „Максима“ ще започне тържеството по случай откриването на 98-ата академична учебна година в Университета за национално и световно стопанство (УНСС). \r\n***   \r\nОт 10.00 часа в зала 1 на Столична община (град София, ул. „Московска“ 33)  ще се проведе пресконференция, с която ще бъде поставено началото на информационна и профилактична кампания за борба с рака на гърдата, организирана от Първа САГБАЛ „Света София“. В пресконференцията ще участват г-н Дончо Барбалов, заместник-кмет по направление „Финанси и стопанска дейност“ и временно изпълняващ длъжността заместник-кмет по направление „Столично общинско здравеопазване“, д-р Гергана Коларова, изпълнителен директор на Първа САГБАЛ „Света София“, д-р Стефан Константинов, изпълнителен директор на Университетска специализирана болница за активно лечение по онкология и други представители на партньорите на кампанията.   \r\n***   \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 13-и състав на Специализирания наказателен съд ще заседава по делото срещу  Йордан Ш., на когото е повдигнато обвинение за безстопанственост. \r\n***   \r\nОт 10.00 часа в хотел „Best Western Premier“ ще се проведе пресконференция във връзка с излизането на книгата „Основно ръководство за учене“ на Л.Р.Хъбърд на българския книжен пазар. \r\n***   \r\nОт 10.30 часа 18-и състав на Специализирания наказателен съд ще заседава по делото срещу и Браиан С. и Калин Й., на които са повдигнати обвинения за организиране и ръководене на престъпна група. \r\n***   \r\nОт 11.00 часа в зала 11 на Националния дворец на културата - кино „Люмиер“ омбудсманът Мая Манолова ще присъства на тържественото честване на Международния ден на възрастните хора. \r\n*** \r\nОт 11.00 часа във Висшето училище по застраховане и финанси (ВУЗФ) ще бъде открита новата академична 2018/2019 учебна година. Церемонията ще се състои в 501 зала на университета. \r\n***   \r\nОт 11.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на престъпна група. \r\n***   \r\nОт 11.00 часа в ресторант „LAVANDA” Асоциацията на филмовите и телевизионните продуценти организира публична дискусия на тема „Насърчаване на чуждестранни инвестиции в българската филмова индустрия”. \r\n***   \r\nОт 11.15 часа в Заседателна зала 1 в Ректората ректорът проф. Анастас Герджиков и ръководството на Студентския съвет ще направят изявления за медиите във връзка с настанителната кампания в общежитията на Софийския университет. \r\n***   \r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за организиране и ръководене на престъпна група. \r\n*** \r\nОт 14.00 часа кметът на Столична община Йорданка Фандъкова ще се срещне с официалната делегация от Правителството на Москва, която ще участва в Дните на Москва в София (1 – 2 октомври 2018 г.).  \r\n***   \r\nОт 14.00 часа 13-и състав на Специализирания наказателен съд ще заседава по делото срещу Богоя Б., Сашо Ч. и др., на които са повдигнати обвинения за организиране и ръководене на престъпна група. \r\n***   \r\nОт 14.00 часа в НСА ще се проведат спортни състезания по волейбол между отборите на Москва и София. От 17.00 часа в Спортната академия ще се проведе турнир по шах. Събитията са част от програмата на Дните на културата на Москва в България.  \r\n***   \r\nОт 16.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за изнудване. \r\n***   \r\nОт 17.00 часа в „Галерия „УниАрт“ ще бъде открита експозиция „Деструктивният позитивизъм на Милош Гавазов“ по повод 110 години от рождението на художника Милош Гавазов. \r\n***   \r\nОт 18.00 часа в Централния военен клуб ще се  състои среща на български архитекти с архитекта на град Москва Сергей Кузнецов. Събитието е част от програмата на Дните на културата на Москва в България.  \r\n***   \r\nОт 18.00, 19.30 и 21.00 часа в Пространство „M1” ще бъде представен пърформансът „Портретът“ на Бояна Бъчварова, Лорина Камбурова и Мариана Георгиева. Събитието е част от програмата на театралния фестивал „Панаир на младите – SITE-SPECIFIC Theatre“ 2018.  \r\n***   \r\nОт 19.00 часа в Литературния клуб в поредицата „Дебюти в Столична библиотека“ ще бъде представена първата книга на Ана-Мария Герасимова „Пияните мисли на една трезва глава“. \r\n***   \r\n От 20.00 часа с премиерата на българския филм „Пътят на Сантяго: Пътешествие на духа” на Пламен Симеонов в Дома на киното ще бъде открито шестото издание на фестивала за документално кино Sofia Biting Docs. \r\n***   \r\nОт 20.00 часа в Софийската опера и балет ще се състои концерт на българския оркестър с участие на московския пианист Кирил Рихтер и солисти на Болшой театър. Събитието е част от програмата на Дните на културата на Москва в България. \r\n***   \r\nОт 22.00 часа в Клуба на актьора в Младежки театър „Николай Бинев“ ще се състои концерт на Harlem Jazz. Събитието е част от програмата на театралния фестивал „Панаир на младите – SITE-SPECIFIC Theatre“ 2018. \r\n***   \r\nОт 13.30 часа в зала „Сий“ на хотел „Парадайс блу“ ще се проведе закриващо публично събитие по проект на Националното сдружение на общините в Р България (НСОРБ) „Подобряване капацитета на общинските служители за предоставяне на качествени услуги“ по процедура „Повишаване на експертния капацитет на служителите в администрацията“. Събитието ще се проведе в рамките на 13-ата Годишна среща на местните власти, организирана от Националното сдружение на общините в България (НСОРБ). \r\n***   \r\nОт 16.30 часа в градския парк ще се проведе детски спортен празник под мотото  „Растем здрави и силни“. \r\n***   \r\nОт 10.00 часа кметът на Бургас Димитър Николов ще се срещне със световната оперна прима и почетен гражданин на Бургас Райна Кабаиванска. Срещата ще се състои в заседателната зала на Общината по повод Международния ден на музиката.  \r\n***   \r\nОт 10.00 часа в аулата на Бургаския свободен университет ще бъде открита академичната 2018/19 година.  \r\n***   \r\nОт 17.30 часа в Дома на писателя ще бъдат открити Есенните литературни празници ’2018. \r\n*** \r\nОт 18.00 часа в читалище „Хамалогика 2014“ - Бургас ще бъде представена фотографска изложба на бургаската урбанистка Мария Съботинова. \r\n***   \r\nОт 19.00 часа в залата на Държавна опера – Бургас Райна Кабаиванска ще представи Галаконцерт на лауреатите на своя XVIII Международен майсторски клас в Нов български университет и стипендиантите на фонд „Райна Кабаиванска“ за 2018 година. \r\n*** \r\nОт 19.00 часа ще бъде открита новата учебна година на Центъра за подкрепа на личностното развитие - Бургас.  \r\n***   \r\nОт 10.00 часа ген. Константин Попов, председател на Комисията и народните представители от Комисията ще открият новата учебна година във Висшето военоморско училище „Н. Й. Вапцаров” на ул. „Васил Друмчев” №63. \r\n***   \r\nОт 10.00 часа официално ще бъде открита академичната учебната 2018/2019 година във Варненския свободен университет „Черноризец Храбър”.  \r\n***   \r\nОт 11.00 часа Комисията по отбрана към 44-тото Народното събрание ще проведе изнесено заседание в Командването на Военоморските сили на ул. „Преслав“ №16.  \r\n***   \r\nОт 13.00 часа в  централата на ГС на БСП на ул. „Македония” 33 народният представител от ПГ „БСП за България“ Иван Иванов ще приема граждани. \r\n*** \r\nОт 11.00 часа пред паметника на светите равноапостоли братята Кирил и Методий ще се състои  тържествената церемония за откриването на новата академична година във Великотърновския университет „Св. Св. Кирил и Методий“. Гост на събитието ще бъде министърът на образованието и науката Красимир Вълчев. \r\n*** \r\nОт 13.30 часа в ОУ „Васил Левски“ ще бъде открита новата  учебна година по програмата „Детско полицейско управление“.  \r\n***   \r\nОт 09.30 часа в Зала 1 на Общината ще се състои преглед на самодейните състави при клубовете на пенсионера от община Горна Оряховица по повод Международния ден на възрастните хора. \r\n***   \r\nОт 17.30 часа на стадион „Локомотив“ ще се проведе среща от Втора лига между футболните отбори на ОФК „Локомотив” гр. Горна Оряховица и ФК „Струмска слава” гр. Радомир. \r\n***   \r\nОт 12.30 часа зам.-кметът на Добрич с направление „Хуманитарни дейности“ д-р Емилия Баева ще открие инициативата „Детско полицейско управление“ в СУ „Свети Климент Охридски“. \r\n***   \r\nОт 17.00 часа в Дом-паметник „Йордан Йовков“ ще бъде представен първи том от двутомник с поезия и проза за деца и възрастни от Дора Габе. Книгата е част от Библиотека „Музеи на български писатели“ на издателство „Славена“ –  Варна. \r\n*** \r\nОт 09.00 часа Пловдивският митрополит Николай ще оглави архиерейска света Литургия в храм „Покров на Пресвета Богородица” в манастира „Св. св. Козма и Дамян” по повод празника  \r\nПокров на Пресвета Богородица.  \r\n***   \r\nОт 17.30 часа на пл. „Жеравица“ ще се състои концерт по повод откриването на новия художествено-творчески сезон 2018-2019 на НЧ „Разум 1883“ и ОШИ „Добри Христов“. \r\n***   \r\nОт 08.30 до 16.30 часа Териториалното поделение на НОИ – Пазарджик ще отбележи Международния ден на възрастните хора с Ден на отворени врати. \r\n***   \r\nОт 10.30 часа в Регионалниа пресклуб на БТА ще се състои пресконференция във връзка с предстоящия трети пешеходен поход Плевен - Тотлебен. За възможностите да се включат желаещите ентусиасти от Плевен ще говорят Радостин Ангелов от фирмата, която подкрепя начинанието, и кметът на село Тотбелен Емил Гашев - инициатор за проявата. Походът е планиран за 6 октомври. \r\n*** \r\nОбщинските съветници от ГЕРБ-Пловдив ще проведат приемни с граждани. Даниела Дженева, от 17:00 до 18:00 часа в офиса на  ГЕРБ в район „Южен”, ул. „Академик Петър Динеков“ № 1А. Атанас Узунов, от 17:30  до 19:00 часа в офиса на ГЕРБ в район „Южен” на ул. „Академик Петър Динеков” №1А. Александър Радев, от 17:30  до 19:00 часа в офиса на ГЕРБ в район „Централен” на ул. „Прага” № 2. Спартак Николов, от 17:00 до 18:30 часа в офиса на ГЕРБ в район „Източен” на ул. „Коста Паница“ №5. Вихър Захов,  от 17:00 до 18:30 часа в офиса на ГЕРБ в район „Източен” на ул. „Коста Паница“ № 5. Вера Тоскова, от 16:00 до 18:00 часа в офиса на ГЕРБ в район „Тракия” - в ж. к. „Тракия“, бл.91. Ели Гатева, от 16:00 до 18:00 часа в офиса на ГЕРБ в район „Тракия” - в ж. к. „Тракия“, бл.91. \r\n*** \r\nНародните представители от ГЕРБ-Пловдив ще проведат приемни с граждани от избирателния си район. Менда Стоянова от 16.00 в централния офис на ГЕРБ-Пловдив на бул. „Марица” 91. Димитър Лазаров от 16.30 часа в партийния офис на  ГЕРБ на улица „Прага” 2. Инж. Атанас Ташков от 16.00 часа в партийния офис на ул. „Стефан Стамболов” № 21. Спас Гърневски от 16.00 в офиса на  ГЕРБ на ул. „Коста Паница” № 5. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Никола К. за умишлено убийство на мъж с инициали Б.М. \r\n*** \r\nОт 09.00 часа в Зала 2 на Окръжен съд ще се гледа делото на подсъдимия Росен С., който е причинил по непредпазливост смъртта на Г. С. от с. Леново, обл. Пловдив, починал на 17.08.2017 г. в гр. Пловдив. \r\n***   \r\nОт 09.15 часа Апелативен съд -Пловдив ще заседава по жалба на трима осъдени за контрабанда на хероин през ГКПП „Капитан Андреево“  срещу присъда на Окръжен съд – Хасково. \r\n***   \r\nОт 09.30 часа в „Бизнес зала-1“ на Гранд хотел Пловдив ще се проведе пресконференция преди началото на Национална консултативна среща за новата Национална стратегия за детето. Официалното откриване на срещата ще се проведе от 10.30 часа в зала „Москва“ на Гранд хотел Пловдив. \r\n*** \r\nОт 13.30 часа в Зала 10 на Окръжен съд ще се гледа делото на подсъдимите полицейски служители Димчо Т., Ангел Ч. и Иван Б.. Срещу Димчо Т. и Иван Б. са повдигнати обвинение за подкуп, а срещу Ангел Ч.- за противозаконно присвояване на 20,960 литра дизелово гориво на стойност 46,12 лева. \r\n*** \r\nОт 18.00 часа в храм „Свети Климент Охридски“ в парк „Ружа“ ще завърши есенното издание на „Музика в парка“ с изпълнения на хор „Иван Спасов“ с диригент Гергана Люцканова. \r\n***   \r\nОт 18.00 часа в Народно читалище „„Христо Г. Данов“ ще се проведе литературно четене по повод Деня на поезията. \r\n***   \r\nОт 11.00 часа в заседателната зала на Община Русе ще се проведе пресконференция по повод предстоящия 11-и Литературен фестивал Русе 2018. \r\n*** \r\nОколо 12.00 часа в село Полето ще бъде отбелязан храмовия празник на църквата  „Покров Богородичен“.  \r\n*** \r\nОт 18.00 часа в читалище „Св. Климент Охридски – 1922“ – Симитли ще бъде открита новата творческа година за културната институция.  \r\n***   \r\nОт 08.00 часа с отслужването на Утреня ще започне храмовият празник на „Покров Богородичен“. От 09.00 часа архиерейският наместник на Смолянска духовна околия архимандрит Висарион ще  възглави празничната св. божествена Литургия.  В богослужението ще  участват  смолянски свещеници. На празника ще  бъдат и ктиторите на храма – семейството на Георги и Росица  Чилингирови. От 11.00 часа пред храма ще бъде отслужен празничен водосвет, а след това ще бъде раздадена благословена трапеза. \r\n***   \r\nОт 10.30 часа служителите на Териториалното поделение на НОИ в Смолян ще връчат закупени с лични средства плодове и хранителни продукти за всички 87 души, настанени в Дома за възрастни хора. Дарението е по повод Международния ден на възрастните хора. \r\n***   \r\nОт 15.00 часа кметът на Смолян Николай Мелемов ще се срещне със Съюза на българските писатели за подписване на договор за сътрудничество. \r\n***   \r\nОт 18.00 часа пред паметника на „Орфей и Родопа” ще бъде открит Националният празник на поезията. От 19.00 часа в зала „Петър Стайков“ на Клуба на дейците на културата ще бъде представен музикално-поетичен спектакъл. \r\n***   \r\nОт 10.00 часа на официална церемония ще бъде открит пенсионерския клуб в село Казанка. Обектът е реализиран с помощта на Общината след ремонта на кметството, което е с нов покрив, дограма и тоалетни.  \r\n***   \r\nОт 10.00 до 12.30 часа Централният артилерийски технически изпитателен полигон - Змейово ще отвори своите врати за граждани. \r\n***   \r\nОт 19.00 часа в залата на Народно читалище „Заря“ ще се състои празничен концерт по повод Световния ден на музиката. \r\n*** \r\nОт 09.00 часа в Регионалния пресклуб на БТА ще се състои пресконференция на ръководството на КТ „Подкрепа“, с участието на председателя на конфедерацията Димитър Манолов. По-късно, от 10.00 часа в хотел „Шумен“ ще се проведе заседание на Конфедеративния съвет на КТ „Подкрепа“. \r\n*** \r\nОт 10.30 часа в Регионалния пресклуб на БТА ще се състои и пресконференция на кмета на Хитрино Нуридин Исмаил във връзка с повдигнатите въпроси от омбудсмана Мая Манолова за злоупотреби с даренията в Хитрино и отчет за изразходените до момента средства за пострадалите след инцидента през 2016 година. \r\n***   \r\nОт 12.30 часа в СУ „Панайот Волов“ ще бъде открито второ поред Детско полицейско управление.", "date": "2018.10.01", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2018/10/01/2573418/d-r-dora-georgieva-dietolog-za-mnogo-hora-veganstvoto-i-vegetarianstvo-sa-nachin-na-zhivot.html", "text": "За много хора веганството и вегетарианство са начин на живот. Това каза за  Радио „Фокус“ – Пирин  д-р Дора Георгиева, диетолог. Тя отбеляза, че веганството е една от любимите ѝ теми на разговор, защото този начин на хранене се превръща в начин на живот и не всеки може да бъде веган. „Докато вегетарианците добавят към храната си риба и млечни продукти, то веганите се отказват напълно от всички продукти с животински произход, включващи млечни продукти, яйца. Всичко това си има своите предимства, но и своите недостатъци“, каза още д-р Георгиева. Тя уточни, че важен е въпросът дали отказът от животински продукти е здравословен.  „Този спор се води откакто веганството съществува и не се е стигнало разбирателство за или против“, допълни още специалистът. По думите й веганството е алтернативен режим на здравословно хранене и всеки има право да направи своя избор как да се храни, но е важно да се следят показателите. \r\nДенис НИКИФОРОВ", "date": "2018.10.01", "title": "Д-р Дора Георгиева, диетолог: За много хора веганството и вегетарианство са начин на живот"}
{"url": "http://www.focus-news.net/news/2018/10/01/2572979/sport-real-madrid-bez-kapitana-si-v-moskva-trima-ot-roma-propuskat-macha-sreshtu-pilzen.html", "text": "Треньорът на Реал Мадрид Хулен Лопетеги няма да разчита на капитана Серхио Рамос за предстоящото гостуване на ЦСКА Москва на стадион „Лужники“, в мача от груповата фаза на Шампионска лига идната седмица. По-рано от сметките на Лопетеги отпадна и Гарет Бейл заради травма на десния крак. Контузени за Реал са още Марсело и Иско. \r\nРома също има сериозни кадрови проблеми преди втория си мач от групите на Шампионска лига срещу чешкия шампион Виктория Пилзен. Трима от основните полузащитници - Даниеле Де Роси, Хавиер Пасторе и Диего Пероти, ще пропуснат срещата заради контузии. Очаква се Александър Коларов да играе във вторник срещу чехите, въпреки че счупи малкия пръст на левия крак.", "date": "2018.10.01", "title": "Спорт: Реал Мадрид без капитана си в Москва, Трима от Рома пропускат мача срещу Пилзен"}
{"url": "http://www.focus-news.net/news/2018/10/01/2573438/makfaks-makedoniya-yunmik-ne-e-bila-informirana-za-poseshtenieto-na-hashim-tachi-kray-yazovira-gazivoda.html", "text": "Временната администрация на ООН в Косово (ЮНМИК) не е била информирана за посещението на косовския президент Хашим Тачи край язовира Газивода на 29 септември, предава македонската информационна агенция  „Макфакс“ . \r\nТова беше потвърдено от говорителя на ЮНМИК Санам Долатшахи, чрез съобщение предадено на сръбската държавна информационна агенция „Tanjug“ по повод част от медийните информации в Сърбия за посещението на Тачи.  Йонислав Дочев", "date": "2018.10.01", "title": "„Макфакс“ (Македония): ЮНМИК не е била информирана за посещението на Хашим Тачи край язовира Газивода"}
{"url": "http://www.focus-news.net/news/2018/10/01/2573437/reuters-konservatorite-tryabva-da-podkrepyat-tereza-mey-tvardi-dzheykab-riys-mog.html", "text": "Промяна на лидера на Консервативната партия би причинило повече проблеми, отколкото може да реши и партията трябва да подкрепи министър-председателя Тереза Мей, заяви евроскептичният британски депутат Джейкъб Рийс-Мог, предава  Reuters . \r\nРийс-Мог, който се счита за един от възможните наследници на Тереза Мей, заяви че липсата на парламентарно мнозинство за консерваторите означава, че ще бъде трудно за друг лидер да прокара по-амбициозно споразумение за Брекзит. \r\n„Партията често смята, че лесното решение е да смени лидера си, а всъщност смяната на водача често причинява повече проблеми, отколкото решава и затова в моето съзнание е разумно и предпазливо да подкрепим министър-председателя“, заяви той по време на събитие покрай ежегодната конференция на Консервативната партия в Бирмингам. \r\n„Има много малко (парламентарно) мнозинство за консерваторите, заедно с ДЮП (Демократичната юнионистка партия) и ще бъде много трудно за който и да е да прокара една наистина амбициозна политика за Брекзит на този етап. Това, от което имаме нужда, е да се придвижим към (споразумение тип) Супер-Канада и това в крайна сметка ще събере нужното мнозинство“, поясни Рийс-Мог. \r\n„Супер-Канада“ е предложение от някои привърженици на Брекзит за една по-амбициозна сделка за свободна търговия от тази, която Канада и Европейският съюз сключиха през 2016 година.  Йонислав Дочев", "date": "2018.10.01", "title": "Reuters: Консерваторите трябва да подкрепят Тереза Мей, твърди Джейкъб Рийс-Мог"}
{"url": "http://www.focus-news.net/news/2018/10/01/2572975/mia-makedoniya-zoran-zaev-e-provel-telefonen-razgovor-s-gratskiya-premier-za-referenduma-za-imeto.html", "text": "Министър-председателите на Македония и Гърция – Зоран Заев и Алексис Ципрас, са провели телефонен разговор след края на изборния ден в югозападната ни съседка, гражданите на която гласуваха за промяна на името на страната, предава  Македонска информативна агенцијa (МИА) , като се позовава на ANA-MPA. \r\nСъгласно разпространената от източници на гръцката агенция информация, Ципрас е похвалил Заев за „решителността и смелостта да продължи с изпълнението на споразумението\". Тереза Герова", "date": "2018.10.01", "title": "МИА (Македония): Зоран Заев е провел телефонен разговор с гръцкия премиер за референдума за името"}
{"url": "http://www.focus-news.net/news/2018/10/01/2572978/proval-na-referenduma-za-imeto-na-makedoniya-parvi-reaktsii-v-gartsiya-obzor.html", "text": "Гражданите на югозападната ни съседка гласуваха на референдум за промяна на името на страната на Република Северна Македония - компромисен вариант, който управляващите в Скопие и Атина постигнаха през месец юни като ключова стъпка за прекратяване на дългогодишния спор, възпрепятстващ евроатлантическата интеграция на страната. Въпросът, на който македонците трябваше да отговорят, бе „Подкрепяте ли членството в ЕС и НАТО с приемане на договора между Република Македония и Република Гърция?“. \r\nВъпреки интензивната кампания „за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците не се оправдаха. И макар след гласуването министър-председателят Зоран Заев да заговори за „успех на гражданите и на страната“, то за никого не е тайна, че референдумът за името претърпя пълно фиаско: по данни, публикувани на официалната интенет страница на Държавната избирателна комисия (ДИК) малко преди полунощ българско време, при малко над 80% обработени бюлетини, избирателната активност на референдума е била 35,90%. „За“ са отбелязали 91,20% от упражнили правото си на глас, „против“ - 5,86%. За да бъдат обаче легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, бе необходима избирателна активност от над 50%. По данни на ДИК в избирателните списъци са регистрирани 1 806 366 гласоподаватели. Това означава, че референдумът можеше да бъде валиден, само в случай че правото си на глас упражнят 903 168 гласоподаватели, но и при условие, че повече от половината от тях са гласували „за“ евроатлантическата ориентация на Македония, т.е. одобрят Преспанския договор и промяната на името на страната им. \r\nПървите резултати за референдума в Македония бяха посрещнати с тревога в съседна Гърция.  \r\nОт  Министерството на външните работи в Атина  определиха като противоречиви резултатите от референдума.  В разпространеното изявление се подчертава, че Гърция уважава избора на гражданите на северната си съседка и още веднъж се отбелязва, че Гърция е обвързана с Преспанския договор.  \r\n„Резултатът за референдума в бившата югославска република Македония, който е консултативен, а не задължителен, е противоречив. Преобладава „за\", но без адекватна избирателна активност“, коментираха от външнополитическото ведомство в Атина.  \r\nСпоред тях климатът на национализма и подозренията, фалшивите новини и фанатизмът са допринесли за скептицизма на македонците към споразумението за името. В текста се подчертава, че следващите стъпки изискват трезвост от всички страни. Панос Каменос, председателят на партията „Независими гърци“ , младши партньор в коалицията на премиера Алексис Ципрас, публикува съобщение в социалната мрежа „Туитър“, в което обяви референдума за името на Македония за „недействителен“ поради ниската избирателна активност. Каменос, който е и гръцки министър на отбраната, отново подчерта, че в парламента неговата партия ще гласува против ратифицирането на Преспанския договор.  \r\nСъобщено бе, че след края на гласуването в Македония лидерът на кабинета в Скопие Зоран Заев е разговарял по телефона с  министър-председателя на Гърция Алексис Ципрас . Съгласно разпространената от правителствени източници информация, Ципрас е похвалил Заев за „решителността и смелостта да продължи с изпълнението на споразумението\". \r\nНай-голямата опозиционна сила в Гърция – партията  „Нова демокрация“  на Кириакос Мицотакис, също не пропусна да коментира референдума в Македония. От партията бяха категорични, че ще положат всички необходими усилия, за да не влезе в сила Преспанският договор за новото име на северния гръцки съсед.  \r\nИ гръцките медии не останаха равнодушни към провала на референдума в Македония.  \r\nСекциите на референдума за договора с Гърция и за промяната на името, проведен в БЮРМ завърши при ниска активност, въпреки опитите на правителството да мобилизира гласоподавателите през последните часове на гласуването, написа атинският вестник  Naftemporiki. \r\nСпоред изданието, след като в 18:00 часа е станало ясно, че гласувалите са само около 450 000 души, е направена мобилизация на избирателите с цел достигането на 600 000 упражнили правото си на глас, което се определя от изданието като „психологически праг на Зоран Заев\".  \r\nПървите изводи от референдума за одобрение на договора с Гърция и за промяната на името на страната, който приключи в БЮРМ са достатъчно показателни, написа електронното издание на гръцкият вестник  Аvgi . В краткия, но изключително съдържателен анализ по темата изданието извежда няколко основни заключения след провала на референдума за името:  \r\n1. Големият брой граждани, бойкотирали референдума (около 60 %) е равносилно на отхвърляне на дилемата за членство в НАТО и ЕС с промяна на името на страната. \r\n2. Въпреки, че референдумът не е обвързващ, той е израз на неодобрение на министър-председателя Зоран Заев и на неговата политика, който е заложил на отговора \"Да\". По този начин страната е доведена до политическа нестабилност и много вероятно до предсрочни избори, въпреки мнозинството на правителствената коалиция в настоящия парламент. \r\n3. Правителството на Заев и партиите от неговата коалиция бяха наясно с проблемите на избирателните списъци, но въпреки това проведоха гласуването, без да ги приведат в съответствие с действителността. \r\n4. Резултатите от референдума са равносилни на неодобрение на политиката на Запада ( НАТО, ЕС, САШ, Германия и др.) и може да се очаква, че Русия ще се възползва от тази ситуация по-нататък. \r\n5. Националистическото противопоставяне в БЮРМ става все по-силно, тъй като успя да се възползва от несъвършенството на избирателните списъци. \r\n6. Участието на някои депутати от ВМРО-ДПМНЕ в референдума даде надежди за бъдеща колаборация, които обаче най-вероятно няма да се осъществят заради ниската избирателна активност провалила референдума. \r\n7. Албанският етнически елемент, който в избирателните списъци изглежда много по-висок от действителния, може да се изкуши да потърси други начини за осъществяване на визията си за НАТО, дори чрез амбицията за Велика Албания. Но дали тези амбиции ще слязат от теоретично на практично ниво остава да бъде доказано. \r\nЕлектронното издание на вестник  Kathimerini  публикува няколко статии, в които акцентира върху проблемите, пред които е изправен Преспанският договор и правителството на македонския министър-председател Зоран Заев. „Неясна перспектива за името на Македония след слабото участие в референдума“, гласи заглавието на една от поредиците статии по темата. „В неделя вечерта референдумът за името на Бившата югославска република Македония приключи с ниска избирателна активност, а това не дава яснота за бъдещето на т. нар. Преспанско споразумени между Атина и Скопие, както и за съдбата на самото правителство на републиката“, отбеляза Kathimerini.  Тереза Герова", "date": "2018.10.01", "title": "Провал на референдума за името на Македония: Първи реакции в Гърция (ОБЗОР)"}
{"url": "http://www.focus-news.net/news/2018/10/01/2572984/jutarnji-list-harvatiya-proval-na-referenduma-v-makedoniya-vsichko-ostava-po-staromu-protsesat-prodalzhava-i-shte-zavisi-ot-edin-chovek.html", "text": "Референдумът в Македония, на който гражданите трябваше да подкрепят договора за промяна на името, подписан с Гърция, претърпя провал. На него излязоха по-малко от 40% от избирателите, а за успеха му бяха нужни гласовете на повече от половината, регистрирани в списъците, отбелязва електронното издание на водещия хърватски ежедневник  Jutarnji List . \r\nСлед затварянето на избирателните секции македонският министър-председател обяви очакваното: консултативният референдум се провали, но процесът на промяна на името на страната продължава. В парламента Заев няма подкрепата на необходимия брой достатъчно депутати за конституционни промени, така че ситуацията остава същата както преди референдума, се подчертава в статията на Jutarnji List. \r\nОтговорът на въпроса защо македонците реагираха по този начин на референдума не е еднозначен. По-голямата част от тях знаеха, че процесът на промяна на името ще продължи независимо от резултата. Друга част игнорираха гласуването, защото основната опозиционна партия ВМРО-ДПМНЕ смекчи реториката. Ситуацията е шизофренична – партията хем се противопоставя на договора, хем подкрепят влизането на страната в ЕС и НАТО, коментира изданието.  \r\nПодчертава се, че част от македонските граждани са били разгневени от информацията, че албанците ще излязат и ще гласуват „за“ промяната на името. Няма значение влиянието на негативната кампания на Москва, както и много по-силната кампания на проруските сили в Македония, се казва в текста на хърватското издание.  \r\nРеферендумът не промени нищо, процесът ще продължи и ще зависи от способността на премиера Заев да спечели подкрепата на повече депутати в парламента, за да проведе необходимите конституционни промени. „Това го знаехме и в събота“, пише Jutarnji List. Тереза Герова", "date": "2018.10.01", "title": "Jutarnji List (Хърватия): Провал на референдума в Македония, всичко остава по старому, процесът продължава и ще зависи от един човек"}
{"url": "http://www.focus-news.net/news/2018/10/01/2572976/kathimerini-gartsiya-neyasna-perspektiva-za-imeto-na-makedoniya-sled-slaboto-uchastie-v-referenduma.html", "text": "В неделя вечерта референдумът за името на Бившата югославска република Македония приключи с ниска избирателна активност, а това не дава яснота за бъдещето на т. нар. Преспанско споразумени между Атина и Скопие, както и за съдбата на самото правителство на републиката, отбелязва електронното на гръцкия вестник  Kathimerini . \r\nВъншното министерство на Гърция потвърди ангажимента си по сделката и обяви, че ще „уважи“ избора на народа на Бившата югославска република Македония. \r\nВъпросът, зададен на гласоподавателите, гласеше: „Подкрепяте ли членството в НАТО и в Европейския съюз, като приемате сделката между Република Македония и Република Гърция?“ \r\nСпоред подписаното през юни в района на Преспанското езеро споразумение балканската държава трябва да промени името си на Северна Македония, за да може Гърция да отмени своите възражения за нейното членство в НАТО и в ЕС. Гърция дълго време налагаше вето върху приема на Македония, тъй като се страхуваше от насърчаване на иредентизма. Затова и сделката включва и промяна в Конституцията на държавата, за да стане ясно, че не съществуват иредентистки претенции спрямо Гърция.  \r\nНо макар и официално Атина и Скопие, а също и западните сили, да приветстваха постигнатото споразумение, то предизвика редица протести от двете страни на границата. Опозиционните партии и в двете държави му се противопоставиха.  \r\nВ Гърция срещу него се обяви и Панос Каменос, водач на малкия коалиционен партньор „Независими гърци“ (АНЕЛ), който се закле, че ще напусне правителството, ако споразумението стигне до парламента. В \"Туитър\" Каменос определи резултатите от референдума в неделя като „невалидни“, заради ниската избирателна активност. \r\nГръцкото външно министерство заяви, че възраженията срещу споразумението ще се смятат за „фалшиви“ и „грешни“.  \r\nПо-рано говорителят на Нова демокрация, Мария Спираки, призова АНЕЛ да предизвика светкавични избори, като напусне коалицията.", "date": "2018.10.01", "title": "Kathimerini (Гърция): Неясна перспектива за името на Македония след слабото участие в референдума"}
{"url": "http://www.focus-news.net/news/2018/10/01/2572977/zoran-zaev-nyamam-namerenie-da-podavam-ostavka-do-nyakolko-dni-shte-razberem-dali-imame-neobhodimoto-mnozinstvo-za-konstitutsionni-promeni.html", "text": "Министър-председателят на Македония Зоран Заев увери, че няма намерение да подава оставка, след като стана ясно, че референдумът за името претърпя провал, съобщава електронното издание на македонския  „Фокус“ . \r\nВ изявление след края на изборния ден, Заев заяви, че през следващите дни ще стане ясно дали може да бъде постигнато мнозинство от две трети в парламента в Скопие, за да бъдат прокарани необходимите конституционните промени. Ако не бъде събрана необходимата подкрепа, ще се върви към организирането на предсрочни парламентарни избори. \r\nЗаев бе категоричен, че няма да се оттегля от поста си, а ще продължи да работи за присъединяването на Македония към Европейския съюз и НАТО. \r\n„Гласовете на избирателите проправиха нашия път и нашето светло бъдеще към НАТО и ЕС. Гражданите доказаха своята демократична зрялост. Решението не беше лесно, но трябваше да бъде взето. Въпреки бойкота, който ВМРО-ДПМНЕ обяви, гражданите излязоха и гласуваха на референдума, гласът им и гласът на всеки гражданин са тухла в бъдещето на нашата Македония\", подчерта Заев.  \r\nПредседателят на СДСМ заяви, че повече от 650 000 граждани са гласували на референдума. Според него повече от 90% са гласували „за\" новото име, за приемане на споразумението с Гърция и евроатлантическата интеграция на страната.  \r\nТой се обърна към депутатите в парламента и ги призова да поставят интересите на държавата пред тези на партиите си.  Тереза Герова", "date": "2018.10.01", "title": "Зоран Заев: Нямам намерение да подавам оставка, до няколко дни ще разберем дали имаме необходимото мнозинство за конституционни промени"}
{"url": "http://www.focus-news.net/news/2018/10/01/2572982/a1-on-makedoniya-generalniyat-sekretar-na-nato-prizova-partiite-v-makedoniya-kam-otgovornost-i-konstruktivnost.html", "text": "Генералният секретар на НАТО Йенс Столтенберг публикува съобщение в социалната мрежа „Туитър“, с което призова партиите в Македония към „отговорност и конструктивност“, предава скопската електронна медия  A1 On . \r\nНорвежкият политик подчерта, че вратите на Алианса остават отворени за Македония, но същевременно припомни, че за да стане членството факт е необходимо да бъдат завършени всички „национални процедури“.  \r\n„Поздравявам гласуването „за“ на референдума в Македония, спешно призовавам всички лидери и партии да се ангажират конструктивно и отговорно, за да сграбчат тази историческа възможност“, написа Столтенберг в „Туитър“.  Тереза Герова", "date": "2018.10.01", "title": "A1 On (Македония): Генералният секретар на НАТО призова партиите в Македония към „отговорност и конструктивност“"}
{"url": "http://www.focus-news.net/news/2018/10/01/2572981/proval-na-referenduma-za-makedoniya-po-posledni-danni-na-dik-izbiratelnata-aktivnost-e-3679-protsenta.html", "text": "Последните данни, публикувани на  официалната интернет страница на Държавната избирателна комисия  на Македония (ДИК), при 97% обработени бюлетини, показват, че избирателната активност на референдума за името е била 36,79%, т.е. правото си на глас са упражнили 649 376 избиратели.  \r\n„За“ са гласували 91,37% от упражнилите правото си на глас, или 593 315 души, а „против“ – 5,64%, или 36 596 избиратели. Недействителните бюлетини са 2,99%.  \r\nНа последната пресконференция на ДИК председателят й Оливер Дерковски увери, че първите официални данни ще бъдат представени по-късно в понеделник, съгласно определените от закона срокове.  \r\nЗа да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, бе необходима избирателна активност от над 50%. По данни на ДИК в избирателните списъци са регистрирани 1 806 366 гласоподаватели. Това означава, че референдумът можеше да бъде валиден, само в случай че правото си на глас бяха упражнили 903 168 гласоподаватели, но и при условие, че повече от половината от тях са гласували „за“ евроатлантическата ориентация на Македония, т.е. одобрят Преспанския договор и промяната на името на страната им. Тереза Герова", "date": "2018.10.01", "title": "Провал на референдума за Македония: По последни данни на ДИК избирателната активност е 36,79 процента"}
{"url": "http://www.focus-news.net/news/2018/10/01/2572985/makfaks-makedoniya-partiyata-na-solza-garcheva-poiska-ostavkata-na-makedonskiya-premier.html", "text": "Партията „Глас за Македония“, председател на която е бившия депутат Солза Гърчева, поиска „спешна и неотменима“ оставка от министър-председателя Зоран Заев, предава информационната агенция  „Макфакс“. \r\n„Македонският народ и други граждани на Република Македония ясно демонстрираха, че неговата политика на безкрайни законови нарушения е истинско корабокрушение. Хората твърдо заявиха, че са против преименуването на македонците и Македония. Опитът да се създаде изкуствено създание, наречено Северна Македония, е неприемливо за огромното мнозинство\", се казва в изявлението на партията. \r\n„Глас за Макeдония“ призова Заев да престане да манипулира обществото и да представя краха като успех. Тереза Герова", "date": "2018.10.01", "title": "„Макфакс“ (Македония): Партията на Солза Гърчева поиска оставката на македонския премиер"}
{"url": "http://www.focus-news.net/news/2018/10/01/2572986/dpa-na-menduh-tachi-grazhdanite-glasuvaha-za-nato-i-es-s-absolyutno-mnozinstvo.html", "text": "Демократичната партия на албанците (ДПА) на Мендух Тачи честити на гражданите за „демократичната култура“, която са показали на референдума, както и за подкрепата, която с техния глас „за“ са дала за интеграцията в Европейския съюз и НАТО, съобщава скопското електронно издание  МКД . \r\n„Гражданите гласуваха с абсолютно мнозинство „за“ НАТО и ЕС, а това  задължава нас като партия да останем ангажирани с тази посока, както  чрез институциите да продължъм процеса за пълната интеграция на страната в НАТО и ЕС\", се казва в изявление на партията.  Тереза Герова", "date": "2018.10.01", "title": "ДПА на Мендух Тачи: Гражданите гласуваха „за“ НАТО и ЕС с абсолютно мнозинство"}
{"url": "http://www.focus-news.net/news/2018/10/01/2572990/vzglyad-opitvat-se-da-vavelkat-moskva-v-kosovskata-kriza.html", "text": "Косово преживява поредната криза, сръбската войска е в бойна готовност. На този фон на Балканите започват съвместни военни учения на военни от Руската федерация и Сърбия, а президентът Александър Вучич се готви да пътува до Москва, за да потърси подкрепата на Владимир Путин. Явно се опитват да вкарат Русия в косовския конфликт, пише руският вестник  „Взгляд“. \r\nОчаква се Вучич да пристигне в Москва в сряда, два дни след началото на съвместните военни учения на територията на Сърбия, които ще се проведат под кодовото име \"БАРС 2018\". В тях ще бъдат задействани изтребители МиГ-29 и вертолети Ми-8.  \r\nСлед събитията в съботната сутрин, като главнокомандващ, Вучич разпореди някои армейски части да бъдат приведени в повишена готовност, а няколко часа по-късно министърът на отбраната Александър Вулин съобщи, че в Южна Сърбия по тревога са вдигнати и спецчастите. \r\nВсъщност албанските спецчасти са останали в Северно Косово приблизително 14 часа, пострадали няма, а населението на Зубин Поток постъпило както  обикновено – преградило единствения стратегически път с барикади.  \r\nДалеч по-смешно, според „Взгляд“, било поведението на натовските мироопазващи сили в Косово, КФОР: колоната им с огромно закъснение тръгнала на север (когато там вече нямало албанци); стигнала до сръбската барикада при Зубин Поток и спряла; натовците изпратили хеликоптер с няколко италиански военнослужещи. Те записали видяното с видеокамера, а после качили това увлекателно travel video на собствената си страница във \"Фейсбук\", в стил \"как си почиваме на „Газивода“. Така участието им в миротворческата акция приключило. Това предизвикало гнева на президента Вучич, а италианският генерал Винченцо Гросо, който е и командващ КФОР, тъй и не успял да обясни поведението на подчинените си.  \r\nАлбанците са признати майстори на провокацията. Нищо особено не са направили. Просто Тачи се повозил на катер в почивния си ден. Той обаче не може да не си дава сметка, че „релакс на „Газивода“ означава за сърбите реакция, граничеща с истерията. В момента Вучич е съвсем близко, реално погледнато, до обявяване на частична мобилизация и окупация на района около „Газивода“, Зубин Поток и Северна Митровица.   \r\nИ ако Тачи още веднъж отиде да се повози с приятелите си из живописното планинско езеро, съвсем гарантирано е, че руските МиГ-29 ще останат в Сърбия. Просто ще забравят да отлетят.  \r\nНалице са всички основания да се предполага, че албанците именно това и търсят. В такъв случай хем Русия едностранно може да бъде обвинена в \"агресивни планове на Балканите\", хем и Вучич могат да дискредитират.  \r\nПозицията на руската страна е ненамеса в конфликти между други страни, която е заявена през станалия вече христоматиен пример с противопоставянето между Иран и Израел. Вярно е, че за Сърбия (а юридически и за Русия) с Косово няма \"външен» конфликт\", той е вътрешносръбски. Но ако Белград иска по някакъв начин да си осигури по-голяма подкрепа от Москва, освен сегашното военно-техническо сътрудничество, ще трябва доста сериозно да се постарае.   \r\nИзвестна е позицията „заедно с руснаците сме двеста милиона“. И тя, разбира се, е приятна, но трябва да бъде подкрепена с още нещо.   \r\nПравителството на Вучич смята, че отказът да се присъедини към антируските санкции е едва ли не проява на личен героизъм, а това, погледнато в исторически план, изглежда странно – липсата на подлост все още не означава героизъм. В Белград са уверени, че Русия просто по дефиниция е длъжна да се застъпва за Сърбия, докато самите сърби водят задкулисни преговори с Брюксел. Това е изведено едва ли не като държавна стратегия, която отчасти повтаря поведението на Тито от времето на неговото „движение за неприсъединяване“.  \r\nВ Москва на дипломатическо равнище е прието да се съгласяват с Белград и неговата „балансирана позиция“, като изтъкват суверенното право на сръбския народ да направи европейски избор. Това, разбира се, е правилно. Но къде по-симпатично е поведението на Република Сръбска, което е много по-еднозначно по отношение и на Русия, и на Запада.  \r\nМинистърът на външните работи на Руската федерация Сергей Лавров неведнъж е подчертавал, че Москва е против правилото да се чертаят „разделителни линии“ на Балканите по принципа „който не е с нас е против нас“. По-скоро НАТО и ЕС тласкат балканските народи и държави към декларации за еднозначен прозападен избор. Има и още едно заиграване в това поле – на албанците, които успешно манипулират не само сърбите, но и европейците, и американците.  \r\nВ Прищина вече отхвърлиха плана за размяна на територии. Там обаче има персонажи, далеч по-радикални от Змея (прякорът на Тачи – б.р.). Докато той се возел във водите на езерото, няколко хиляди под ръководството на местния радикал Албин Курти митингували в косовската столица с единственото обвинение, че съществува план за размяна на територии със Сърбия. Те искат нещо повече.  \r\nПреговорите между Путин и Вучич никога не са лесни, въпреки видимото приятелско настроение. В момента те са заплашени да станат най- сложните в цялата история на взаимоотношенията.Трябва да се помни, че търпението на сърбите действително е на края си, а албанците твърде умело нагряват атмосферата.   \r\nНа практика Вучич във всяко свое публично изявление говори за мир и спокойствие, да не го принуждават да издава заповеди за повишаване на бойната готовност на армията. Едното не пречи на другото, но има всички основания да се мисли, че октомври ще се превърне в месец, когато ще се реши ситуацията около Косово.", "date": "2018.10.01", "title": "„Взгляд“: Опитват се да въвлекат Москва в косовската криза"}
{"url": "http://www.focus-news.net/news/2018/10/01/2572991/sport-lokomotiv-plovdiv-i-etar-ne-si-otbelyazaha-golove.html", "text": "Локомотив Пловдив не успя да спечели домакинството си срещу Етър Велико Търново от 10-ия кръг на Първа лига. Мачът завърши 0:0, след много пропуски на  домакините. \"Черно-белите\" не можаха да запишат трета поредна победа в първенството и да се доближат на три точки зад третия ЦСКА. Пловдивчани са пети със 17, колкото има и четвъртия Берое. Етър е десети с 12 точки. \r\nПо-рано днес се изиграха още два мача от кръга. Ботев Пловдив победи като гост Верея с 2:1, а Дунав Русе и Берое завършиха наравно 1:1.", "date": "2018.10.01", "title": "Спорт: Локомотив Пловдив и Етър не си отбелязаха голове"}
{"url": "http://www.focus-news.net/news/2018/10/01/2572980/nova-demokratsiya-shte-napravim-vsichko-vazmozhno-sreshtu-vlizaneto-v-sila-na-prespanskiya-dogovor.html", "text": "Най-голямата опозиционна сила в Гърция – партията „Нова демокрация“ на Кириакос Мицотакис, също не пропусна да коментира референдума в Македония. От партията бяха категорични, че ще положат всички необходими усилия, за да не влезе в сила Преспанският договор за новото име на северния гръцки съсед, предава  Радио „Свободна Европа“  в македонската си редакция. \r\nВ изявлението се изказва отново мнението, че от самото начало партията е подчертавала, че договорът нанася щети на Гърция и затова през юни „Нова демокрация“ е внесла вот на недоверие срещу правителството. \r\nНай-голямата опозиционна партия в Гърция, коментира, че СИРИЗА и „Независими гърци“ имат различни позиции относно резултатите от референдума в Македония, но остават „безразлични към националния интерес и дават приоритет на престоя си на власт за още няколко месеца отгоре\". Тереза Герова", "date": "2018.10.01", "title": "„Нова демокрация“: Ще направим всичко възможно срещу влизането в сила на Преспанския договор"}
{"url": "http://www.focus-news.net/news/2018/10/01/2572989/proval-na-referenduma-v-makedoniya-narodat-kaza-stop-na-dogovora-s-gartsiya-komentari-v-srabskite-medii-agentsiya-fokus.html", "text": "Гражданите на югозападната ни съседка гласуваха на референдум за промяна на името на страната на Република Северна Македония - компромисен вариант, който управляващите в Скопие и Атина постигнаха през месец юни като ключова стъпка за прекратяване на дългогодишния спор, възпрепятстващ евроатлантическата интеграция на страната. Въпросът, на който македонците трябваше да отговорят, бе „Подкрепяте ли членството в ЕС и НАТО с приемане на договора между Република Македония и Република Гърция?“. \r\nВъпреки интензивната кампания „за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците не се оправдаха. И макар след гласуването министър-председателят Зоран Заев да заговори за „успех на гражданите и на страната“, то за никого не е тайна, че референдумът за името претърпя пълно фиаско: по последни данни, публикувани на официалната интенет страница на Държавната избирателна комисия (ДИК), при 97% обработени бюлетини, избирателната активност на референдума за името е била 36,79%, т.е. правото си на глас са упражнили 649 376 избиратели. „За“ са гласували 91,37% от упражнилите правото си на глас, или 593 315 души, а „против“ – 5,64%, или 36 596 избиратели. Недействителните бюлетини са 2,99%.  \r\nЗа да бъдат обаче легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, бе необходима избирателна активност от над 50%. По данни на ДИК в избирателните списъци са регистрирани 1 806 366 гласоподаватели. Това означава, че референдумът можеше да бъде валиден, само в случай че правото си на глас упражнят 903 168 гласоподаватели, но и при условие, че повече от половината от тях са гласували „за“ евроатлантическата ориентация на Македония, т.е. одобрят Преспанския договор и промяната на името на страната им. \r\nМедиите в Сърбия, които следят отблизо случващото се в съседна Македония, не спестиха коментарите си за провала на обявения за исторически референдум за името. Темата бе отразена от всички водещи средства за масова информация в западната ни съседка – агенции, телевизии, радиа, информационни портали, вестници и електронни издания.  \r\n„Ниската избирателна активност постави под въпрос референдума, а противниците му празнуват“, предава държавната информационна агенция на западната ни съседка -  Tanjug .  \r\n„Мицковски е доволен, противниците на референдума празнуват по улиците“, предаде  Radio televizija Srbije (RTS) . \r\nЕлектронното издание на водещия белграски ежедневник  Danas  написа: „Официален провал в Македония: Ясно е, че на референдума не е взето решение“. Референдумът за промяна на името на Македония не успя да постигне избирателна активност от 50%, необходима, за да бъде обявен за валиден, отбелязаха в редакцията на сръбското издание в първия от поредицата материали, посветени на македонския вот.  \r\nВ друга публикация същото издание извежда в заглавие въпроса: „Нова неизвестност пред Македония – договор или извънредни избори?“. В текста се разглеждат възможните сценарии на развитие на ситуацията в страната след гръмкия провал на референдума за името.  \r\nЕлектронното издание  Vesti Online   публикува статия по темата, озаглавена „Народът каза „стоп“ на договора с Гърция“. Акцентът в текста е поставен върху изявлението на опозиционния лидер ВМРО-ДПМНЕ Християн Мицковски и коментара му, че премиерът Зоран Заев не трябва да обмисля предсрочни парламентарни избори, а излизането си в пенсия. \r\n„Въпреки големите очаквания на правителството в Скопие, на Европейския съюз, САЩ и НАТО, македонският референдум за новото име на държавата се провали, след като привлече само 36% или около 600 000 гласоподаватели“, написа друг водещ сръбски ежедневник -  „Политика“ . В статията са представени последните към момента на публикуването й данни от ДИК за резултатите от гласуването. \r\nУспехът на референдума в Македония за промяна на именото и в подкрепа на евроатлантическата интеграция на страната, обявен от мнозина за исторически, по всяка вероятност е поставен под сериозен въпрос, коментираха в редакцията на белградското електронно издание  Blic . \r\nПривържениците на бойкота празнуват провала на референдума по улиците на Скопие, докато в северния гръцки град Солун организираха протест срещу промяната на името на Македония, отбеляза сръбското издание. \r\nИнформационният портал  ALO!  публикува материал под провокативното заглавие: „Заради подкрепата на шиптарите: Ето как ще се нарича Македония от утре“. В статията се припомня как се е стигнало до приемане на компромисния вариант за промяна на името на Македония. В краткия материал медията изтъква ролята на албанското население в гласуването и загатва за интересите, които те имат от приемането на промени в Конституцията на Македония.  Vecernje Novosti , един от най-авторитетните вестници в западната ни съседка, изведе в заглавие: „Слабата избирателна активност е удар за Заев“. В друга статия изданието цитира македонския премиер, който увери, че няма да подаде оставка. Приведени бяха и думите на генералния секретар на НАТО Йенс Столтенберг, който увери, че вратите на Алианса остават отворени за Македония. \r\nНа страницата на белградското радио  B92  се появи публикация със заглавие „Невероятни детайли за референдума в Македония“, в което се отбелязват пропуските в избирателните списъци за референдума.„Председателят на парламента Талат Джафери и бившия президент и премиер на страната Бранко Червенковски не са могли да гласуват на референдума“, подчерта медията.  \r\n„Денят Д: Гласуваха по-малко от 35 на сто, повече от 90% са „за“, предаде радиото в друг материал, в който акцентът бе върху последните данни на ДИК за резултатите от гласуването.  Тереза Герова", "date": "2018.10.01", "title": "Провал на референдума в Македония: „Народът каза „стоп“ на договора с Гърция“ (Коментари в сръбските медии – Агенция „Фокус“)"}
{"url": "http://www.focus-news.net/news/2018/10/01/2572983/blic-sarbiya-v-skopie-praznuvat-privarzhenitsite-na-boykota-v-solun-protestirat-sreshtu-promyanata-na-imeto-na-makedoniya.html", "text": "Успехът на референдума в Македония за промяна на именото и в подкрепа на евроатлантическата интеграция на страната, обявен от мнозина за исторически, по всяка вероятност е поставен под сериозен въпрос, коментират в редакцията на сръбското електронно издание  Blic . \r\nПривържениците на бойкота празнуват провала на референдума по улиците на Скопие, докато в северния гръцки град Солун организираха протест срещу промяната на името на Македония, отбелязва сръбското издание.  \r\nНе се привеждат по-конкретни данни за хода на демонстрацията в Солун. Тереза Герова", "date": "2018.10.01", "title": "Blic (Сърбия): В Скопие празнуват привържениците на бойкота, в Солун протестират срещу промяната на името на Македония"}
{"url": "http://www.focus-news.net/news/2018/10/01/2572993/izvestiya-rusiya-zapochna-izpitaniya-na-elektromagnitno-orazhie.html", "text": "Руският концерн „Радиоелектронни технологии“ (КРЕТ) е започнал тестове на полигон на електромагнитно оръжие, разкри пред вестник „Известия“  съветникът на първия заместник-генерален директор на компанията Владимир Михеев. \r\nПо думите му оръжието представлява много перспективно направление в отбранителната промишленост. Т.нар.  свръхвисокочестотни пушки (СВЧ-пушки) се изпитват „постоянно и в лабораторни условия, и на полигон“. Експертът уточни, че специалистите активно работят и над разработването на система за защита от съответния тип въоръжение.   \r\nКато поразяващ фактор в тези оръжия се използва електромагнитно излъчване на свръхвисоки честоти, т. нар. електромагнитен „изстрел“, чрез който от строя се извежда електрониката на противника.  \r\nНеотдавна Министерство на отбраната на Руската федерация разкри планове за подсилване на противовъздушна отбрана (ПВО) със системи за за радиоелектронна борба (РЕБ).  Високомобилните станции ще бъдат в състояние да предизвикват смущения в радиолокаторите и системите за свръзка на летателните апарати.", "date": "2018.10.01", "title": "„Известия“: Русия започна изпитания на електромагнитно оръжие"}
{"url": "http://www.focus-news.net/news/2018/10/01/2572987/nikola-dimitrov-zachitat-se-samo-glasovete-na-onezi-koito-sa-uprazhnili-demokratichnoto-si-pravo-deputatite-da-se-vslushat-v-narodnata-volya.html", "text": "„Волята на мнозинството от народа е ясно изразена. Може да се броят само гласовете на онези, които са упражнили демократичното си право“. Това написа в социалната мрежа „Туитър“ министърът на външните работи на Македония Никола Димитров по повод резултатите от референдума за името, отбелязва електронното издание на близкия до кръговете на опозиционната ВМРО-ДПМНЕ вестник  „Вечер“. \r\n„Ако от над 650 хил. граждани, повече от 600 хил. са гласували „за“, това е ясен политически мандат Македония да продължи напред. По-голяма от която и да е предишна победа на всяка политическа партия. Дори ако имаше един милион гласували избиратели, волята на мнозинството от хората е ясно изразено. Само гласовете на тези, които гласуват, може да се зачитат. Сега остава в тази народна воля да се вслушат депутатите в парламента. Дължим на гражданите си бъдещето! И ние ще им го осигурим по един или начин!\", написа първият дипломат на Скопие. Тереза Герова", "date": "2018.10.01", "title": "Никола Димитров: Зачитат се само гласовете на онези, които са упражнили демократичното си право, депутатите да се вслушат в народната воля"}
{"url": "http://www.focus-news.net/news/2018/10/01/2572994/proval-na-referenduma-za-imeto-makedontsite-si-ostavat-makedontsi-pregled-na-temata-v-balkanskiya-pechat.html", "text": "Медиите в региона, които следят отблизо случващото се в съседна Македония, не спестиха коментарите си за провала на обявения за исторически референдум за името. Темата бе отразена от всички водещи средства за масова информация в балканските страни – телевизии, радиа, агенции, информационни портали, вестници и електронни издания. . Часове след края на гласуването в югозападната ни съседка продължават да „валят“ \r\n публикации за възможните сценарии, пред които Македония ще бъде изправена при изгрев слънце.   представя преглед на част от най-интересните публикации. \r\nРеферендумът в Македония, на който гражданите трябваше да подкрепят договора за промяна на името, подписан с Гърция, претърпя провал. На него излязоха по-малко от 40% от избирателите, а за успеха му бяха нужни гласовете на повече от половината, регистрирани в списъците, отбеляза електронното издание на водещия  хърватски ежедневник Jutarnji List . \r\nСлед затварянето на избирателните секции македонският министър-председател обяви очакваното: консултативният референдум се провали, но процесът на промяна на името на страната продължава. В парламента Заев няма подкрепата на необходимия брой достатъчно депутати за конституционни промени, така че ситуацията остава същата както преди референдума, се подчертава в статията на Jutarnji List. \r\nОтговорът на въпроса защо македонците реагираха по този начин на референдума не е еднозначен. По-голямата част от тях знаеха, че процесът на промяна на името ще продължи независимо от резултата. Друга част игнорираха гласуването, защото основната опозиционна партия ВМРО-ДПМНЕ смекчи реториката. Ситуацията е шизофренична – партията хем се противопоставя на договора, хем подкрепят влизането на страната в ЕС и НАТО, коментира изданието.  \r\nПодчертава се, че част от македонските граждани са били разгневени от информацията, че албанците ще излязат и ще гласуват „за“ промяната на името. Няма значение влиянието на негативната кампания на Москва, както и много по-силната кампания на проруските сили в Македония, се казва в текста на хърватското издание.  \r\nРеферендумът не промени нищо, процесът ще продължи и ще зависи от способността на премиера Заев да спечели подкрепата на повече депутати в парламента, за да проведе необходимите конституционни промени. „Това го знаехме и в събота“, пише Jutarnji List. \r\nПървите изводи от референдума за одобрение на договора с Гърция и за промяната на името на страната, който току-що приключи в БЮРМ са достатъчно показателни, пише електронното издание на  гръцкия вестник Аvgi. \r\n1. Големият брой граждани, бойкотирали референдума (около 60 %) е равносилно на отхвърляне на дилемата за членство в НАТО и ЕС с промяна на името на страната. \r\n2. Въпреки, че референдумът не е обвързващ, той е израз на неодобрение на министър-председателя Зоран Заев и на неговата политика, който е заложил на отговора \"Да\". По този начин страната е доведена до политическа нестабилност и много вероятно до предсрочни избори, въпреки мнозинството на правителствената коалиция в настоящия парламент. \r\n3. Правителството на Заев и партиите от неговата коалиция бяха наясно с проблемите на избирателните списъци, но въпреки това проведоха гласуването, без да ги приведат в съответствие с действителността. \r\n4. Резултатите от референдума са равносилни на неодобрение на политиката на Запада ( НАТО, ЕС, САШ, Германия и др.) и може да се очаква, че Русия ще се възползва от тази ситуация по-нататък. \r\n5. Националистическото противопоставяне в БЮРМ става все по-силно, тъй като успя да се възползва от несъвършенството на избирателните списъци. \r\n6. Участието на някои депутати от ВМРО-ДПМНЕ в референдума даде надежди за бъдеща колаборация, които обаче най-вероятно няма да се осъществят заради ниската избирателна активност провалила референдума. \r\n7. Албанският етнически елемент, който в избирателните списъци изглежда много по-висок от действителния, може да се изкуши да потърси други начини за осъществяване на визията си за НАТО, дори чрез амбицията за Велика Албания. Но дали тези амбиции ще слязат от теоретично на практично ниво остава да бъде доказано. \r\n„Въпреки големите очаквания на правителството в Скопие, на Европейския съюз, САЩ и НАТО, македонският референдум за новото име на държавата се провали, след като привлече само 36% или около 600 000 гласоподаватели“, написа  водещият  сръбски ежедневник - „Политика“ . В статията са представени последните към момента на публикуването й данни от ДИК за резултатите от гласуването и е поставен акцент върху провала от гласуването.  \r\nВодещият  босненски ежедневник Dnevni Avaz  публикува статия, в която обръща внимание на ниската избирателна активност на референдума в Македония. От редакцията припомнят въпроса, на който гражданите на югозападната ни съседка бяха призовани да отговорят: „Подкрепяте ли членството в ЕС и НАТО с приемане на договора между Република Македония и Република Гърция?“. \r\nОт редакцията привеждат последните публикувани данни от Държавната избирателна комисия (ДИК) на Македония, и припомнят условията, при които вотът щеше да бъде обявен за успешен – избирателна активност от над 50%, при което повече от половината избиратели са се произнесли „за“ промяната на договора за името. \r\nИзданието обръща внимание и на реакцията на Гърция и цитира изявлението от Министерството на външните работи в Атина, в което резултатите от референдума са определени като „спорни“.", "date": "2018.10.01", "title": "Провал на референдума за името: Македонците си остават македонци (Преглед на темата в балканския печат)"}
{"url": "http://www.focus-news.net/news/2018/10/01/2572988/markukulemk-makedoniya-i-levitsa-prizova-za-ostavka-na-pravitelstvoto.html", "text": "Партията „Левица“ призова за оставка на правителството и саморазпускане на парламента като орган, подписал решението за провеждането на „срамния и пропаднал референдум“, съобщава скопската електронна медия  „Маркукуле.мк“ .  \r\n„Македонци, албанци, турци, власи, сърби, роми, бошняци и всички други наши сънародници – солидарно, чрез пряко организиран масов бойкот на нелегалния референдум, показаха сплотеност в отпора срещу империализма на корумпираните елити“, се казва в съобщение от малката македонска партия. \r\n„Призоваваме правителството на Република Македодния, поради цялостна загуба на легитимност, да подаде неотменима оставка, а Събранието – като орган, подписал този срамен и пропаднал референдум, да насрочи предсрочни парламентарни избори и да се саморазпусне“, се казва още в разпространения текст. Тереза Герова", "date": "2018.10.01", "title": "„Маркукуле.мк“ (Македония): И „Левица“ призова за оставка на правителството"}
{"url": "http://www.focus-news.net/news/2018/10/01/2572999/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Резултатите от 73-то Общо събрание на ООН, кризата в Косово и изпитанията на нови оръжия са част от основните теми, върху които акцентира руския печат. \r\n*** \r\nПредседателят на Съвета на Руската федерация по международните въпроси Константин Косачев е на мнение, че на приключилата редовна годишна 73-та сесия на Общото събрание на ООН на практика не е имало отрицателни изказвания за Русия, пише вестник  „Независимая газета“ . Той не изключва възможността тя да се превърне в повратен момент във възприятието на странта като неотменен участник в решаване на глобалните световни проблеми.  \r\n„Уникалността на тазгодишната 73-та сесия се заключава в това, че реториката, с която свикнахме в последните години по адрес на Русия, сега беше доста приглушена\", подчерта сенаторът и поясни, че Русия нерядко е била определяна „като една от основните заплахи за човечеството заедно с еболата, промените в климата или тероризма\". \r\nПолитикът отбелязва, че Русия „повече не представлява някаква стена, на която се тренират удари с топки за тенис\". \r\nПредседателят на специализирания Съвет на РФ смята, че това е оценка на международната общност за участието на Русия в разрешаването на ситуации като тези в Сирия, около Иран и Северна Корея, а „само преди година-две никой не се интересуваше от руското мнение за случващото се в света“. \r\nПо негово мнение това се обуславя и от факта, че „така нареченият нов либерален ред, който се отъждествява със Запада, няма отговори на въпроси, свързани с решаване на световните проблеми при очевиден дефицит на идеи в глобалното пространство“, например за Близкия изток, тероризма, неразпространението на ядрените оръжия, миграцията. В този смисъл Константин Косачев смята, че тазгодишната сесия на световната организация е „успех за работата на руската делегация“. \r\n*** \r\nКосово преживява поредната криза, сръбската войска е в бойна готовност. На този фон на Балканите започват съвместни военни учения на РФ  и Сърбия, а президентът Александър Вучич се готви да пътува до Москва, за да потърси подкрепата на Владимир Путин. Явно се опитват да вкарат Русия в косовския конфликт, пише руският вестник  „Взгляд“.  \r\nОчаква се Вучич да пристигне в Москва в сряда, а на 1 октомври на територията на Сърбия започват съвместни с РФ военни учения под кодовото название «БАРС-2018». Пристигнали са вече изтребители МиГ-29 и вертолети Ми-8.  \r\nСлед събитията в съботната сутрин, като главнокомандващ, той е разпоредил някои армейски части да се приведат в повишена готовност, а няколко часа по-късно министърът на отбраната Александър Вулин съобщил, че в Южна Сърбия по тревога са вдигнати и специалните части.  \r\nВсъщност албанските спецчасти са останали в Северно Косово приблизително 14 часа, пострадали няма, а населението на Зубин Поток постъпило както  обикновено – преградило единствения стратегически път с барикади.  \r\nДалеч по-смешно, според „Взгляд“,  било поведението на натовските мироопазващи сили в Косово, КФОР: колоната им с огромно закъснение тръгнала на север (когато там вече нямало албанци); стигнала до сръбската барикада при Зубин Поток и спряла; натовците изпратили вертолет с няколко италиански военнослужещи  над езерото, записали видяното с видеокамера, а после качили това увлекателно travel video на собствената си страница във Фейсбук, в стил «как си почиваме на „Газивода“ ». Така участието им в миротворческата акция приключило. Това предизвикало гнева на президента Вучич, а италианският генерал Винченцо Гроссо, който е и командващ КФОР, тъй и не успял да обясни поведението на подчинените си.  \r\nАлбанците са признати майстори на провокацията. Нищо особено не са направили. Просто Тачи се повозил на катер в почивния си ден. Той обаче не може да не си дава сметка, че „релакс на „Газивода“ означава за сърбите реакция, граничеща с истерията. В момента Вучич е съвсем близко, реално погледнато, до обявяване на частична мобилизация и окупация на района около „Газивода“, Зубин Поток и северна Митровица.   \r\nИ ако Тачи още веднъж отиде да се повози с приятелите си из живописното планинско езеро, съвсем гарантирано е, че руските МиГ-29 ще останат в Сърбия. Просто ще забравят да отлетят.  \r\nНалице са всички основания да се предполага, че албанците именно това и търсят. В такъв случай хем Русия едностранно може да бъде обвинена в «агресивни планове на Балканите», хем и Вучич могат да дискредитират.  \r\nПозицията на руската страна е ненамеса в конфликти между други страни, която е заявена през станалия вече христоматиен пример с противопоставянето между Иран и Израел. Вярно е, че за Сърбия (а юридически и за Русия) с Косово няма «външен» конфликт, той е вътрешносръбски. Но ако Белград иска по някакъв начин да си осигури по-голяма подкрепа от Москва, освен сегашното военно-техническо сътрудничество, ще трябва доста сериозно да се постарае.   \r\nИзвестна е позицията „заедно с руснаците сме двеста милиона“. И тя, разбира се, е приятна, но трябва да бъде подкрепена с още нещо.   \r\nПравителството на Вучич смята, че отказът да се присъедини към антируските санкции е едва ли не проява на личен героизъм, а това, погледнато в исторически план, изглежда странно – липсата на подлост все още не означава героизъм. В Белград са уверени, че Русия просто по дефиниция е длъжна да се застъпва за Сърбия, докато самите сърби водят задкулисни преговори с Брюксел. Това е изведено едва ли не като държавна стратегия, която отчасти повтаря поведението на Тито от времето на неговото „движение за неприсъединяване“.  \r\nВ Москва на дипломатическо равнище е прието да се съгласяват с Белград и неговата „балансирана позиция“, като изтъкват суверенното право на сръбския народ да направи европейски избор. Това, разбира се, е правилно. Но къде по-симпатично е  поведението на босненската Република Сръбска, което е много по-еднозначно по отношение и на Русия, и на Запада.   \r\nШефът на МВнР на РФ Сергей Лавров неведнъж е подчертавал, че Москва е против правилото да се чертаят „разделителни линии“ на Балканите по принципа „който не е с нас е против нас“. По-скоро НАТО и ЕС тласкат балканските народи и държави към декларации за еднозначен прозападен избор. Има и още едно заиграване в това поле – на албанците, които успешно манипулират не само сърбите, но и европейците, и американците.  \r\nВ Прищина вече отхвърлиха плана за размяна на територии. Там обаче има персонажи, далеч по-радикални от Змея (прякорът на Тачи – б.р.). Докато той се возел по водите на езерото, няколко хиляди под ръководството на местния радикал Албин Курти митингували в косовската столица с единственото обвинение, че съществува план за размяна на територии със Сърбия. Те искат нещо повече.  \r\nПреговорите между Путин и Вучич никога не са лесни, въпреки видимото приятелско настроение. В момента те са заплашени да станат най- сложните в цялата история на взаимоотношенията. Трябва да се помни, че търпението на сърбите действително е на края си, а албанците твърде умело нагряват атмосферата.   \r\nНа практика Вучич във всяко свое публично изявление говори за мир и спокойствие, да не го принуждават да издава заповеди за повишаване на бойната готовност на армията. Едното не пречи на другото, но има всички основания да се мисли, че октомври ще се превърне в месец, когато ще се реши ситуацията около Косово.   \r\n*** \r\nРуският концерн „Радиоелектронни технологии“ (КРЕТ) е започнал тестове на полигон на електромагнитно оръжие, разкри пред вестник  „Известия“  съветникът на първия заместник-генерален директор на компанията Владимир Михеев. \r\nПо думите му оръжието представлява много перспективно направление в отбранителната промишленост. Т.нар.  свръхвисокочестотни пушки (СВЧ-пушки) се изпитват „постоянно и в лабораторни условия, и на полигон“. Експертът уточни, че специалистите активно работят и над разработването на система за защита от съответния тип въоръжение.   \r\nКато поразяващ фактор в тези оръжия се използва електромагнитно излъчване на свръхвисоки честоти, т. нар. електромагнитен „изстрел“, чрез който от строя се извежда електрониката на противника.  \r\nНеотдавна Министерство на отбраната на Руската федерация разкри планове за подсилване на противовъздушна отбрана (ПВО) със системи за за радиоелектронна борба (РЕБ).  Високомобилните станции ще бъдат в състояние да предизвикват смущения в радиолокаторите и системите за свръзка на летателните апарати. \r\n***", "date": "2018.10.01", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/10/01/2572995/blagoevgrad-rafting-tsentar-i-velopisti-shte-badat-izgradeni-v-simitli-po-proekt-na-obshtinata-za-3-mln-lv.html", "text": "Рафтинг център с лодки и екипировка, велописти за планинско колоездене ще бъдат изградени в парка на град Симитли. Това съобщиха за  Радио „Фокус“ – Пирин  от Общината. Дейностите ще бъдат реализирани в рамките на проект, финансиран по Програмата за трансгранично сътрудничество Гърция – България 2014-2020. С проект „Ривър +“ Община Симитли продължава развитието на екстремните спортове. По проекта Общината ще изгради необходимата база и ще осигури оборудване за рафтинг спускания по речните бързеи на Струма и велокрос в парка с маршрути и оборудване за планинско колоездене. Проектът, за 1 415 000 евро, Симитли ще изпълнява в партньорство с Община Струмяни, гръцките общини Ираклиа, Синтики, Емануил Папа и Агенция за развитие - Серес. В Симитли, инвестицията е на територията на лесопарка в града. Предвидено е изграждането на инфоцентър за възможностите за спорт и адреналин, с маршрути и трасета, инвентар и оборудване за екстремни спортове и писта за велокрос. Пистата за колокрос е проектирана в началото на лесопарка, съобразявайки се с денивелацията на терена. В парка, почти към речния бряг на Струма са предвидени инфоцентъра и павилионите за лодките и греблата за рафтинг и гаража за колела. Инфоцентърът ще бъде на главната алея. Там ще има и мултимедия с карти за рафтинг трасетата по река Струма в Кресненското дефиле, и маршрутите за планинско колоездене. Базара за рафтинг ще бъде оборудвана с четири лодки, 8- и 10-местни, с необходимата екипировка за спускания. Павилионът за колоездачи ще е с 14 колела за планинско катерене и за пистата за колокрос, плюс екипировка за колоездачите. Пистата за колокрос ще е 190 метра, като трасето ще ползва естествения терен на лесопарка. В допълнение са предвидени и различни препятствия. Лесопаркът вече е благоустроен с алеи, места за отдих и спорт и различни атракционни съоръжения за най-малките и подрастващите. „Ривър +“ надгражда и допълва дейностите за спорт и рекреация на жителите и гостите на община Симитли. Проектът е в абсолютен синхрон с политиката на местната власт за пълноценно използване на природните дадености и забележителност за развитие на Симитли като дестинация за туризъм, спорт, атракциони. \r\nЛивия НИНОВА", "date": "2018.10.01", "title": "Благоевград: Рафтинг център и велописти ще бъдат изградени в Симитли по проект на Общината за 3 млн. лв."}
{"url": "http://www.focus-news.net/news/2018/10/01/2572998/nezavisimaya-gazeta-moskva-mozhe-da-se-pohvali-s-otsastvieto-na-negativni-komentari-za-rusiya-na-obshtoto-sabranie-na-oon.html", "text": "Председателят на Съвета на Руската федерация по международните въпроси Константин Косачев е на мнение, че на приключилата редовна годишна 73-та сесия на Общото събрание на ООН на практика не е имало отрицателни изказвания за Русия, пише вестник  „Независимая газета“ . Той не изключва възможността тя да се превърне в повратен момент във възприятието на странта като неотменен участник в решаване на глобалните световни проблеми.  \r\n„Уникалността на тазгодишната 73-та сесия се заключава в това, че реториката, с която свикнахме в последните години по адрес на Русия, сега беше доста приглушена\", подчерта сенаторът и поясни, че Русия нерядко е била определяна „като една от основните заплахи за човечеството заедно с еболата, промените в климата или тероризма\". \r\nПолитикът отбелязва, че Русия „повече не представлява някаква стена, на която се тренират удари с топки за тенис\". \r\nПредседателят на специализирания Съвет на РФ смята, че това е оценка на международната общност за участието на Русия в разрешаването на ситуации като тези в Сирия, около Иран и Северна Корея, а „само преди година-две никой не се интересуваше от руското мнение за случващото се в света“. \r\nПо негово мнение това се обуславя и от факта, че „така нареченият нов либерален ред, който се отъждествява със Запада, няма отговори на въпроси, свързани с решаване на световните проблеми при очевиден дефицит на идеи в глобалното пространство“, например за Близкия изток, тероризма, неразпространението на ядрените оръжия, миграцията. В този смисъл Константин Косачев смята, че тазгодишната сесия на световната организация е „успех за работата на руската делегация“.", "date": "2018.10.01", "title": "„Независимая газета“: Москва може да се похвали с отсъствието на негативни коментари за Русия на Общото събрание на ООН"}
{"url": "http://www.focus-news.net/news/2018/10/01/2572997/dvizhenieto-besa-na-afrim-gashi-neobhodimo-e-prebroyavane-na-naselenieto-903-000-glasopodavateli-sa-utopiya.html", "text": "След провала на референдума за името в Македония председателят на движението БЕСА Африм Гаши определи като неотложно провеждането на ново преброяване на населението, предава скопската електронна медия  „Плюс Инфо“ . \r\n„Този изборен ден, с малки забележки, премина по най-добрия начин и гражданите имаха възможност да изразят свободно волята си“, бе оценката на Африм Гаши. \r\n„Благодарим на всички граждани, които отговориха на призива за участие в референдума, потвърждавайки своята гражданска отговорност и зрялост в ключовия момента, в който се намира държавата. Както може да се види от първите данни, там, където движението БЕСА има свои избиратели, избирателната активност е над 50%, а отговорът „за“ на този референдум е категоричен. Днес за пореден път се потвърди това, което ние, като политическа партия, но и като албанци, сме подчертавали многократно -  че липсата на коректно преброяване на населението има последици и в избирателните списъци. От друга страна, без да бъдат прочистени избирателните списъци, средният праг за активност е малко верояно да бъде постигнат. В държава, в която официални данни показват стотици хиляди изселници през последните 15 години, да се твърди, че 903 000 са 50% от гласоподавателите, е почти утопия. Ето защо, този референдум е още една пътна карта за това какво трябва да направим като държава и като общество – организиране на преброяване на населението и прочистване на избирателния списък“, поясни Гаши. \r\nСъщевременно той подчерта, че движението БЕСА остава ангажирано с евроатлантическия курс и ще продължи да подкрепя този процес.  Тереза Герова", "date": "2018.10.01", "title": "Движението БЕСА на Африм Гаши: Необходимо е преброяване на населението, 903 000 гласоподаватели са утопия"}
{"url": "http://www.focus-news.net/news/2018/10/01/2572996/dots-d-r-viktor-yotsov-unss-samo-v-balgariya-i-gruziya-ima-proportsionalno-oblagane-bez-neoblagaem-minimum.html", "text": "Само в България и Грузия има пропорционално облагане без необлагаем минимум. Това каза икономистът и преподавател в катедра „Финанси“ в УНСС доц. д-р Васил Йоцов в интервю за  Агенция „Фокус“ . „В света от 200 страни има само 2, в които има комбинацията от пропорционално облагане без необлагаем минимум. При нас и в Грузия. Всички останали страни с пропорционално облагане, а те са много, имат необлагаем минимум. Ако трябва да бъдем коректни, когато имаме необлагаем минимум облагането не вече пропорционално. Самото то има прогресивност“, уточни той. \r\nЦветелин ДИМИТРОВ Пълния текст на интервюто четете в „Мнение”", "date": "2018.10.01", "title": "Доц. д-р Виктор Йоцов, УНСС: Само в България и Грузия има пропорционално облагане без необлагаем минимум"}
{"url": "http://www.focus-news.net/news/2018/10/01/2573003/prof-donka-baykova-dietolog-edno-parchentse-cheren-shokolad-prez-denya-podobryava-mrachnoto-nastroenie-prez-esenta.html", "text": "Едно парченце черен шоколад през деня подобрява мрачното настроение през есента. Това каза диетологът проф. Донка Байкова в интервю за  Агенция „Фокус“  във връзка със здравословното хранене през есента. \r\n„Със сигурност храната влияе на настроението ни през есента, но не трябва да забравяме, че добро настроение ни носят и двигателната активност, спорта, разходката на открито, туризма с почивните дни. А от гледна точка все пак на храните – храните, които носят настроение, са афродизиаците. Това естествено са сладките храни – например едно парченце черен шоколад през деня. Подходящи са и банани, ориз, зърнени храни и ядки. Хубаво е, ако към това прибавим и 50 минути движение, съм сигурна, че хем настроението ще бъде по-добро, хем фигурата – по-красива“, обясни проф. Байкова. \r\nТя посочи, че през есента се забелязва увеличаване на апетита, защото се увеличават и потребностите. „Ясно е, че имаме малко повече нужда от калории, отколкото е било през лятото, за да подсигурим потребностите на терморегулацията – организмът да се справи с температурата, която тялото произвежда. Трябва да произвеждаме повече топлина, за да се справим и с температурата на околната среда“, каза още проф. Байкова и определи човешкия организъм като биологичен двигател с вътрешно горене. „Ето защо наистина малко по-високи калории са ни потребни сега  за разлика от лятото, когато ако сме се претоварвали с калориен внос, много е трудно организмът ни да се справи с терморегулацията – непрекъснато трябва да се изпотяваме, за да поддържаме температурата на тялото от 37 градуса“, обясни диетологът. \r\nПроф. Байкова посочи, че за да избегнем качването на килограми, да подбираме с по-голяма информираност храните, които избираме, и да ги разпределяме правилно през деня. „И за да отговорим на тези особености на апетита, трябва да консумираме храна не както често ни се случва забързано в работната програма след дълги часове на гладуване, защото тогава организмът я складира в депа. Т.е. по мое мнение българите не сме дебели само от преяждане, а и от неправилен режим на приемане на храната. Затова ние, специалистите по хранене и диететика, винаги напомняме, че храната се разпределя на няколко приема през деня, защото по този начин отговаряме правилно на биологичния си часовник. А именно сутрешна закуска, лека предобедна към 10.00 часа примерно, след това обяд, после следобедна лека закуска от плод и накрая вечеря, която е добре да бъде по-рано. Всеки би забелязал, че ако приема храна регулярно според своите възможности за ритъма на работа и ангажираност, неговият неистов апетит се регулира и организмът не предозира с калории и няма риск да предозира с излишни килограми“, каза още диетологът. \r\nЦветилена СИМЕОНОВА Пълния текст на интервюто четете в „Мнение”", "date": "2018.10.01", "title": "Проф. Донка Байкова, диетолог: Едно парченце черен шоколад през деня подобрява мрачното настроение през есента"}
{"url": "http://www.focus-news.net/news/2018/10/01/2572992/dnevni-avaz-bosna-i-hertsegovina-niska-izbiratelna-aktivnost-na-referenduma-v-makedoniya-nad-90-protsenta-glasuvaha-za-promyana-na-imeto.html", "text": "Водещият босненски ежедневник  Dnevni Avaz  публикува статия, в която обръща внимание на ниската избирателна активност на референдума в Македония. От редакцията припомнят въпроса, на който гражданите на югозападната ни съседка бяха призовани да отговорят: „Подкрепяте ли членството в ЕС и НАТО с приемане на договора между Република Македония и Република Гърция?“. \r\nОт редакцията привеждат последните публикувани данни от Държавната избирателна комисия (ДИК) на Македония, и припомнят условията, при които вотът щеше да бъде обявен за успешен – избирателна активност от над 50%, при което повече от половината избиратели са се произнесли „за“ промяната на договора за името. \r\nИзданието обръща внимание и на реакцията на Гърция и цитира изявлението от Министерството на външните работи в Атина, в което резултатите от референдума са определени като „спорни“. Тереза Герова", "date": "2018.10.01", "title": "Dnevni Avaz (Босна и Херцеговина): Ниска избирателна активност на референдума в Македония, над 90 процента гласуваха \"за\" промяна на името"}
{"url": "http://www.focus-news.net/news/2018/10/01/2573005/the-guardian-tereza-mey-otstoyava-vlastta-si-na-konferentsiya-na-torite.html", "text": "Британският премиер Тереза Мей се изправи лице в лице с атаките на Борис Джонсън и Джейкъб Рийс-Мог по адрес на нейните планове за Брекзит още през първия ден на конференция на партията, съобщава вестник  The Guardian .   \r\nДълбоките разделения по повод Брекзит засенчиха откриването и работата през първия ден на конференцията на Kонсервативната партия. В неделя Тереза Мей се опита да прехвърли фокуса върху вътрешните въпроси от дневния ред на правителството. \r\nМъчителната битка, която урони репутацията на Консервативната партия, излезе наяве, когато Борис Джонсън и Джейкъб Рийс-Мог нападнаха плановете на министър-председателя за Брекзит, пред хиляди делегати, събрали се в Бирмингам за партийната конференция. \r\nМей се обърна с призив към депутатите на торите и обикновените членове на партията, когато беше принудена да отговори на удара на бившия си външен министър Джонсън, който я запита вярва ли в напускането на Европейския съюз. “Аз наистина вярвам в Брекзит, но още повече вярвам, че ще го направим по начин, който ще уважи вота на британските гласоподаватели, като едновременно с това защитим и нашия съюз, запазим работните места и сме сигурни, че можем с успех да излезем от ЕС“.  \r\nТереза Мей обаче рискува да разгневи про-Брекзит настроената партийна членска маса, като откаже нови компромиси в името на окончателната сделка с ЕС. \r\nНяколко висши партийни функционери разкритикуваха Джонсън за неговата груба намеса. Лидерът на шотландските консерватори Рут Дейвидсън обяви: “Аз не седя край заседателната масата на кабинета, аз не съм член на правителството… но помня какво бе казано през декември. Не съм много сигурна дали бившият външен министър помни”. \r\nТорите са изгубили надежда, че могат да покажат какво повече искат да предложат на публиката и в понеделник ще се опитат да подкрепят своя вътрешен дневен ред с поредица от съобщения, включително и за плановете да се разширят договорите между работодателите и наемните работници.", "date": "2018.10.01", "title": "The Guardian: Тереза Мей отстоява властта си на конференция на торите"}
{"url": "http://www.focus-news.net/news/2018/10/01/2573002/republika-makedoniya-kakvo-shte-stane-ako-zoran-zaev-izpalni-zakanata-si-za-predsrochni-izborii.html", "text": "Ако министър-председателят Зоран Заев изпълни заканата си за предсрочни парламентарни избори, в случай че опозиционната ВМРО-ДПМНЕ не гласува за конституционните промени, Македония ще навлезе в сериозен цайтнот, ако иска да прокара договора с Гърция, коментират в редакцията на близкото до кръговете на водената от Християн Мицковски партия скопско електроннно издание  „Република“ . \r\nСъгласно законовите срокове, предсрочни парламентарни избори се провеждат в срок до 60 дни след разпускане на Събранието. Това означава, че ако председателят на законодателния орган в Скопие Талат Джафери разпусне парламента, гласуването за новия му състав трябва да се състои до края на месец ноември. \r\nВ случай че държавният глава Георги Иванов съкрати срока за връчване на мандат за формирането на ново правителство, на теория е възможно Македония да има нов кабинет до края на януари 2019 г. Новото правителство може да прокара промените в Конституцията и в крайна сметка до края на март следващата година страната все пак да стане член на НАТО. \r\nВсичко това може да стане реалност само при условие, че СДМС и ДСИ получат мнозинство от две трети в парламента, а правителството на гръцкия премиер Алексис Ципрас оцелее в навечерието на майските избори за Европейски парламент. Шансът за първото обаче е минимален, подчертават от редакцията.  Тереза Герова", "date": "2018.10.01", "title": "„Република“ (Македония): Какво ще стане, ако Зоран Заев изпълни заканата си за предсрочни избори?"}
{"url": "http://www.focus-news.net/news/2018/10/01/2573006/pregled-na-mezhdunarodnite-novini-do-6-chasa-agentsiya-fokus.html", "text": "Последните данни, публикувани на  официалната интернет страница на Държавната избирателна комисия  на Македония (ДИК), при 97% обработени бюлетини, показват, че избирателната активност на референдума за името е била 36,79%, т.е. правото си на глас са упражнили 649 376 избиратели.  \r\n„За“ са гласували 91,37% от упражнилите правото си на глас, или 593 315 души, а „против“ – 5,64%, или 36 596 избиратели. Недействителните бюлетини са 2,99%.  \r\nНа последната пресконференция на ДИК председателят й Оливер Дерковски увери, че първите официални данни ще бъдат представени по-късно в понеделник, съгласно определените от закона срокове.  \r\nЗа да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, бе необходима избирателна активност от над 50%. По данни на ДИК в избирателните списъци са регистрирани 1 806 366 гласоподаватели. Това означава, че референдумът можеше да бъде валиден, само в случай че правото си на глас бяха упражнили 903 168 гласоподаватели, но и при условие, че повече от половината от тях са гласували „за“ евроатлантическата ориентация на Македония, т.е. одобрят Преспанския договор и промяната на името на страната им. \r\n***  Референдумът в Македония, на който гражданите трябваше да подкрепят договора за промяна на името, подписан с Гърция, претърпя провал. На него излязоха по-малко от 40% от избирателите, а за успеха му бяха нужни гласовете на повече от половината, регистрирани в списъците, отбелязва електронното издание на водещия хърватски ежедневник  Jutarnji List . \r\nСлед затварянето на избирателните секции македонският министър-председател обяви очакваното: консултативният референдум се провали, но процесът на промяна на името на страната продължава. В парламента Заев няма подкрепата на необходимия брой достатъчно депутати за конституционни промени, така че ситуацията остава същата както преди референдума, се подчертава в статията на Jutarnji List. \r\nОтговорът на въпроса защо македонците реагираха по този начин на референдума не е еднозначен. По-голямата част от тях знаеха, че процесът на промяна на името ще продължи независимо от резултата. Друга част игнорираха гласуването, защото основната опозиционна партия ВМРО-ДПМНЕ смекчи реториката. Ситуацията е шизофренична – партията хем се противопоставя на договора, хем подкрепят влизането на страната в ЕС и НАТО, коментира изданието.  \r\nПодчертава се, че част от македонските граждани са били разгневени от информацията, че албанците ще излязат и ще гласуват „за“ промяната на името. Няма значение влиянието на негативната кампания на Москва, както и много по-силната кампания на проруските сили в Македония, се казва в текста на хърватското издание.  \r\nРеферендумът не промени нищо, процесът ще продължи и ще зависи от способността на премиера Заев да спечели подкрепата на повече депутати в парламента, за да проведе необходимите конституционни промени. „Това го знаехме и в събота“, пише Jutarnji List. \r\n*** В неделя вечерта референдумът за името на Бившата югославска република Македония приключи с ниска избирателна активност, а това не дава яснота за бъдещето на т. нар. Преспанско споразумени между Атина и Скопие, както и за съдбата на самото правителство на републиката, отбелязва електронното на гръцкия вестник  Kathimerini . \r\nВъншното министерство на Гърция потвърди ангажимента си по сделката и обяви, че ще „уважи“ избора на народа на Бившата югославска република Македония. \r\nВъпросът, зададен на гласоподавателите, гласеше: „Подкрепяте ли членството в НАТО и в Европейския съюз, като приемате сделката между Република Македония и Република Гърция?“ \r\nСпоред подписаното през юни в района на Преспанското езеро споразумение балканската държава трябва да промени името си на Северна Македония, за да може Гърция да отмени своите възражения за нейното членство в НАТО и в ЕС. Гърция дълго време налагаше вето върху приема на Македония, тъй като се страхуваше от насърчаване на иредентизма. Затова и сделката включва и промяна в Конституцията на държавата, за да стане ясно, че не съществуват иредентистки претенции спрямо Гърция.  \r\nНо макар и официално Атина и Скопие, а също и западните сили, да приветстваха постигнатото споразумение, то предизвика редица протести от двете страни на границата. Опозиционните партии и в двете държави му се противопоставиха.  \r\nВ Гърция срещу него се обяви и Панос Каменос, водач на малкия коалиционен партньор „Независими гърци“ (АНЕЛ), който се закле, че ще напусне правителството, ако споразумението стигне до парламента. В \"Туитър\" Каменос определи резултатите от референдума в неделя като „невалидни“, заради ниската избирателна активност. \r\nГръцкото външно министерство заяви, че възраженията срещу споразумението ще се смятат за „фалшиви“ и „грешни“.  \r\nПо-рано говорителят на Нова демокрация, Мария Спираки, призова АНЕЛ да предизвика светкавични избори, като напусне коалицията. \r\n***  Генералният секретар на НАТО Йенс Столтенберг публикува съобщение в социалната мрежа „Туитър“, с което призова партиите в Македония към „отговорност и конструктивност“, предава скопската електронна медия  A1 On . \r\nНорвежкият политик подчерта, че вратите на Алианса остават отворени за Македония, но същевременно припомни, че за да стане членството факт е необходимо да бъдат завършени всички „национални процедури“.  \r\n„Поздравявам гласуването „за“ на референдума в Македония, спешно призовавам всички лидери и партии да се ангажират конструктивно и отговорно, за да сграбчат тази историческа възможност“, написа Столтенберг в „Туитър“. \r\n***  Европейският съюз призова всички партии да уважат резултатите от неделния вот в Македония за промяна на името на страната и проправянето на пътя й към членство в Общността и НАТО, предава  AFP . \r\n„Очаквам всички политически лидери да уважат решението и да продължат напред с най-голяма отговорност и единство, в интерес на страната\", подчерта в изявление европейският комисар по политиката на съседство и преговорите за разширяване Йоханес Хан. \r\n***  Председателят на Съвета на Руската федерация по международните въпроси Константин Косачев е на мнение, че на приключилата редовна годишна 73-та сесия на Общото събрание на ООН на практика не е имало отрицателни изказвания за Русия, пише вестник  „Независимая газета“ . Той не изключва възможността тя да се превърне в повратен момент във възприятието на странта като неотменен участник в решаване на глобалните световни проблеми.  \r\n„Уникалността на тазгодишната 73-та сесия се заключава в това, че реториката, с която свикнахме в последните години по адрес на Русия, сега беше доста приглушена\", подчерта сенаторът и поясни, че Русия нерядко е била определяна „като една от основните заплахи за човечеството заедно с еболата, промените в климата или тероризма\". \r\nПолитикът отбелязва, че Русия „повече не представлява някаква стена, на която се тренират удари с топки за тенис\". \r\nПредседателят на специализирания Съвет на РФ смята, че това е оценка на международната общност за участието на Русия в разрешаването на ситуации като тези в Сирия, около Иран и Северна Корея, а „само преди година-две никой не се интересуваше от руското мнение за случващото се в света“. \r\nПо негово мнение това се обуславя и от факта, че „така нареченият нов либерален ред, който се отъждествява със Запада, няма отговори на въпроси, свързани с решаване на световните проблеми при очевиден дефицит на идеи в глобалното пространство“, например за Близкия изток, тероризма, неразпространението на ядрените оръжия, миграцията. В този смисъл Константин Косачев смята, че тазгодишната сесия на световната организация е „успех за работата на руската делегация“. \r\n***", "date": "2018.10.01", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/01/2573004/afp-es-prizova-za-uvazhenie-kam-makedonskiya-vot-za-promyana-na-imeto.html", "text": "Европейският съюз призова всички партии да уважат резултатите от неделния вот в Македония за промяна на името на страната и проправянето на пътя й към членство в Общността и НАТО, предава  AFP . \r\n„Очаквам всички политически лидери да уважат решението и да продължат напред с най-голяма отговорност и единство, в интерес на страната\", подчерта в изявление европейският комисар по политиката на съседство и преговорите за разширяване Йоханес Хан.  Тереза Герова", "date": "2018.10.01", "title": "AFP: ЕС призова за „уважение“ към македонския вот за промяна на името"}
{"url": "http://www.focus-news.net/news/2018/10/01/2573001/bivshiyat-ministar-v-pravitelstvoto-na-nikola-gruevski-za-faktor-tryabva-da-se-analizira-glasuvaneto-na-albantsite-na-referenduma-za-imeto.html", "text": "Бившият министър на здравеоопазването в правителството на Никола Груевски Имер Селамани подчерта пред скопското електронно издание  „Фактор“ , че е необходимо да бъде направен анализ на гласуването на албанците на референдума за името. \r\n„Трябва да се направят допълнителни анализи за изхода от гласуването, да се разбере защо не беше постигната избирателната активност от последните местни избори. Трябва да се анализира дали кампанията е била достатъчно информативна за албанците“, обясни Селмани. \r\nБившият политик и настоящ бизнесмен бе категоричен, че ако премиерът Зоран Заев не успее да си осигури подкрепата на 80 депутати от 120-местния парламент в Скопие, то тогава трябва да бъдат организирани предсрочни парламентарни избори. Съгласно думите му, би било най-добре да бъде постигнат консенсус между партиите, за да се продължи със следването на плана за македонското членство в ЕС и НАТО.  Тереза Герова", "date": "2018.10.01", "title": "Бившият министър в правителството на Никола Груевски за „Фактор“: Трябва да се анализира гласуването на албанците на референдума за името"}
{"url": "http://www.focus-news.net/news/2018/10/01/2573000/ziyadin-sela-predsedatel-na-alians-za-albantsite-dovolni-sme-ot-izbiratelnata-aktivnost-na-albantsite-na-referenduma-za-imeto.html", "text": "Председателят на „Алианс за албанците“ Зиядин Зела изрази задоволство от избирателната актиност на гражданите от албански произход на референдума за името на Македония, предава скопският телевизионен канал  „Телма“ . \r\n„От „Алианс за албанците“ сме доволни от избирателната активност на албанците на референдума. Във всеки изборен цикъл – ако се върнете назад и гледате парламентарните или местните избори, ще видите, че албанците гласуват за техните политически партии. За нас е много важно, че албанците в Македония преминаха успешно теста и показаха, че са верни съюзници на НАТО и Европейския съюз“, подчерта Села. \r\nКоментирайки резултатите от гласуването, лидерът на етническата партия подчерта: „Със съжаление трябва да констатирам, че „Алисанс за албанците“ имаше право.  Когато в парламента се взимаше решение за провеждане на референдума за името на 30 септември, тогава аз, като председател на партията, с ясни констатации и анализи предупредих, че референдумът е излишен. Защото какъвто и да бъде изходът, решенията отново трябва да се взимат в Събранието“, подчерта Села.  Тереза Герова", "date": "2018.10.01", "title": "Зиядин Села, председател на „Алианс за албанците“: Доволни сме от избирателната активност на албанците на референдума за името"}
{"url": "http://www.focus-news.net/news/2018/10/01/2573010/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "САЩ взеха решение да затворят консулството си в южния иракски град Басра, след като наскоро сградата попадна под ракетния обстрел, съобщава британският вестник  The Times , като допълва, че инцидентът е поредна ескалация в битката с Иран за контрол над страната. \r\nОбстрелът не причини щети, до Държавният департамент на САЩ разкриха, че дипломатите в консулството са получили серия от индиректни атаки и заплахи. „Подчертах ясно – Иран трябва да разбере, че САЩ ще реагират своевременно и по подходящ начин на подобни атаки\", увери първият дипломат на Вашингтон Майк Помпео. \r\nБасра преживява вълна от безредици през това лято, която бе отприщена от битови проблеми като  водоснабдяването и други услуги, както и заради политическата несигурност в страната, след като премиерът Хайдер ал-Абади загуби парламентарните избори през май. \r\n***  Съединените американски щати и Канада почти в последната минута постигнаха нова сделка по спасяване на Северноамериканско споразумение за свободна търговия (НАФТА), съобщават британският вестник  The Daily Express .  \r\n\"Триумф за Тръмп? Малко преди полунощ на 30 септември срещу 1 октомври, когато изтича времето за окончателно решение, Канада се съгласи на нова търговска рамка със САЩ. Според договореното в последните минути на разговорите тя ще създаде възможности за допълнителен достъп за американските фермери, производители на млечни продукти, до канадските пазари, и ще ограничи възможностите за канадския износ на автомобили за САЩ\", отбелязват от редакцията на изданието. \r\n***  Британският премиер Тереза Мей се изправи лице в лице с атаките на Борис Джонсън и Джейкъб Рийс-Мог по адрес на нейните планове за Брекзит още през първия ден на конференция на партията, съобщава вестник  The Guardian .   \r\nДълбоките разделения по повод Брекзит засенчиха откриването и работата през първия ден на конференцията на Kонсервативната партия. В неделя Тереза Мей се опита да прехвърли фокуса върху вътрешните въпроси от дневния ред на правителството. \r\nМъчителната битка, която урони репутацията на Консервативната партия, излезе наяве, когато Борис Джонсън и Джейкъб Рийс-Мог нападнаха плановете на министър-председателя за Брекзит, пред хиляди делегати, събрали се в Бирмингам за партийната конференция. \r\nМей се обърна с призив към депутатите на торите и обикновените членове на партията, когато беше принудена да отговори на удара на бившия си външен министър Джонсън, който я запита вярва ли в напускането на Европейския съюз. “Аз наистина вярвам в Брекзит, но още повече вярвам, че ще го направим по начин, който ще уважи вота на британските гласоподаватели, като едновременно с това защитим и нашия съюз, запазим работните места и сме сигурни, че можем с успех да излезем от ЕС“.  \r\nТереза Мей обаче рискува да разгневи про-Брекзит настроената партийна членска маса, като откаже нови компромиси в името на окончателната сделка с ЕС. \r\nНяколко висши партийни функционери разкритикуваха Джонсън за неговата груба намеса. Лидерът на шотландските консерватори Рут Дейвидсън обяви: “Аз не седя край заседателната масата на кабинета, аз не съм член на правителството… но помня какво бе казано през декември. Не съм много сигурна дали бившият външен министър помни”. \r\nТорите са изгубили надежда, че могат да покажат какво повече искат да предложат на публиката и в понеделник ще се опитат да подкрепят своя вътрешен дневен ред с поредица от съобщения, включително и за плановете да се разширят договорите между работодателите и наемните работници. \r\n***", "date": "2018.10.01", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/10/01/2573009/the-times-sasht-zatvoriha-konsulstvoto-si-v-basra.html", "text": "САЩ взеха решение да затворят консулството си в южния иракски град Басра, след като наскоро сградата попадна под ракетния обстрел, съобщава британският вестник  The Times , като допълва, че инцидентът е поредна ескалация в битката с Иран за контрол над страната. \r\nОбстрелът не причини щети, до Държавният департамент на САЩ разкриха, че дипломатите в консулството са получили серия от индиректни атаки и заплахи. „Подчертах ясно – Иран трябва да разбере, че САЩ ще реагират своевременно и по подходящ начин на подобни атаки\", увери първият дипломат на Вашингтон Майк Помпео. \r\nБасра преживява вълна от безредици през това лято, която бе отприщена от битови проблеми като  водоснабдяването и други услуги, както и заради политическата несигурност в страната, след като премиерът Хайдер ал-Абади загуби парламентарните избори през май. Тереза Герова", "date": "2018.10.01", "title": "The Times: САЩ затвориха консулството си в Басра"}
{"url": "http://www.focus-news.net/news/2018/10/01/2573011/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. На българо-румънската граница трафикът е силно интензивен на граничен контролно-пропускателен пункт ГКПП „Дунав мост 2“ за товарни автомобили на изход. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонска и българо-гръцката граница трафикът е нормален на всички гранични контролно-пропускателни пунктове.", "date": "2018.10.01", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост 2“"}
{"url": "http://www.focus-news.net/news/2018/10/01/2573008/the-daily-express-sasht-i-kanada-pochti-v-posledniya-moment-spasiha-nafta.html", "text": "Съединените американски щати и Канада почти в последната минута постигнаха нова сделка по спасяване на Северноамериканско споразумение за свободна търговия (НАФТА), съобщават британският вестник  The Daily Express .  \r\n\"Триумф за Тръмп? Малко преди полунощ на 30 септември срещу 1 октомври, когато изтича времето за окончателно решение, Канада се съгласи на нова търговска рамка със САЩ. Според договореното в последните минути на разговорите тя ще създаде възможности за допълнителен достъп за американските фермери, производители на млечни продукти, до канадските пазари, и ще ограничи възможностите за канадския износ на автомобили за САЩ\", отбелязват от редакцията на изданието.", "date": "2018.10.01", "title": "The Daily Express: САЩ и Канада почти в последния момент „спасиха НАФТА“"}
{"url": "http://www.focus-news.net/news/2018/10/01/2573012/afp-novoto-sporazumenie-za-nafta-shte-vklyuchva-i-kanada.html", "text": "Канада се съгласи да се присъедини към търговското споразумение, което САЩ и Мексико обявиха миналия месец, предава  AFP , като уточнява, че по този начин е спасено Северноамериканското споразумение за свободна търговия (НАФТА).  \r\n„Празнуваме тристранното споразумение\", написа в „Туитър“ Хесус Сеаде, който представляваше президента на Мексиско Андрес Мануел Лопес Опрадор в разговорите. \r\n„Вратата е затворена за фрагментацията на региона\", подчерта Сеаде, добавяйки, че сделката „ще даде сигурност и стабилност на търговията на Мексико с партньорите му от Северна Америка\". Тереза Герова", "date": "2018.10.01", "title": "AFP: Новото споразумение за НАФТА ще включва и Канада"}
{"url": "http://www.focus-news.net/news/2018/10/01/2573014/predstoyashti-sabitiya-v-stranata-za-1-oktomvri-agentsiya-fokus.html", "text": "*** \r\nОт 10.00 часа в Аулата на Софийския университет ще бъде официално открита академичната учебна година на най-старото висше училище в България, което през 2018 отбелязва 130 години от своето основаване. Гости на официалното откриване ще бъдат вицепрезидентът на Илияна Йотова и заместник министър-председателят Томислав Дончев. В началото на тържествената церемония, от 09.55 часа, ректорът проф. дфн Анастас Герджиков, членовете на Академичния съвет на Софийския университет и вицепрезидентът Илияна Йотова ще поднесат цветя пред паметниците на Евлоги и Христо Георгиеви.    \r\n***   \r\nОт 11.00 часа с тържествена церемония Академията на МВР ще отбележи началото на учебната 2018/2019 година. На празника ще присъстват министър Младен Маринов, политическото и професионално ръководство на министерството, директори на главни и административни дирекции.  \r\n***   \r\nОт 11.30 часа министърът на вътрешните работи Младен Маринов ще открие „Детско полицейско управление“ в 120 ОУ „Г. С. Раковски“ в жк. „Лозенец“ в столицата.   \r\n***   \r\nВ Министерството на отбраната ще бъдат отворени постъпилите оферти за придобиване на нов тип боен самолет.  \r\n*** \r\nОт 10.30 часа министърът на труда и социалната политика Бисер Петков ще посети Дома за стари хора в община Етрополе. Поводът за посещението е честването на Международния ден на възрастните хора, който традиционно се отбелязва на тази дата.   \r\n*** \r\nОт 08.00 часа Мелнишкият епископ Герасим ще оглави утринната служба по повод началото на новата академична година в Богословския факултет на СУ „Св. Климент Охридски“. От 09.00 часа ще започне светата Литургия. \r\n***   \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа в зала „Триадица“ на Гранд хотел София ще се проведе конференция „Бъдещето на икономическия и паричен съюз“. В нея участие ще вземат председателят на ПГ на ГЕРБ Цветан Цветанов, председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер. \r\n***   \r\nОт 10.00 часа комисарят по цифровата икономика и общество Мария Габриел ще изнесе лекция във Военна академия „Г. С. Раковски“, посветена на киберсигурността в ЕС. Тя ще представи подробно пакета от мерки за подобряване на кибер защитата на ЕС, предложен от Европейската комисия, и отделните измерения от политиката за киберсигурност.  \r\n***   \r\nОт 10.00 часа в аула „Максима“ ще започне тържеството по случай откриването на 98-ата академична учебна година в Университета за национално и световно стопанство (УНСС). \r\n***   \r\nОт 10.00 часа в зала 1 на Столична община (град София, ул. „Московска“ 33)  ще се проведе пресконференция, с която ще бъде поставено началото на информационна и профилактична кампания за борба с рака на гърдата, организирана от Първа САГБАЛ „Света София“. В пресконференцията ще участват г-н Дончо Барбалов, заместник-кмет по направление „Финанси и стопанска дейност“ и временно изпълняващ длъжността заместник-кмет по направление „Столично общинско здравеопазване“, д-р Гергана Коларова, изпълнителен директор на Първа САГБАЛ „Света София“, д-р Стефан Константинов, изпълнителен директор на Университетска специализирана болница за активно лечение по онкология и други представители на партньорите на кампанията.   \r\n***   \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 13-и състав на Специализирания наказателен съд ще заседава по делото срещу  Йордан Ш., на когото е повдигнато обвинение за безстопанственост. \r\n***   \r\nОт 10.00 часа в хотел „Best Western Premier“ ще се проведе пресконференция във връзка с излизането на книгата „Основно ръководство за учене“ на Л. Р. Хъбърд на българския книжен пазар. \r\n***   \r\nОт 10.30 часа 18-и състав на Специализирания наказателен съд ще заседава по делото срещу и Браиан С. и Калин Й., на които са повдигнати обвинения за организиране и ръководене на престъпна група. \r\n***   \r\nОт 11.00 часа в зала 11 на Националния дворец на културата - кино „Люмиер“ омбудсманът Мая Манолова ще присъства на тържественото честване на Международния ден на възрастните хора. \r\n*** \r\nОт 11.00 часа във Висшето училище по застраховане и финанси (ВУЗФ) ще бъде открита новата академична 2018/2019 учебна година. Церемонията ще се състои в 501 зала на университета. \r\n***   \r\nОт 11.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на престъпна група. \r\n***   \r\nОт 11.00 часа в ресторант „LAVANDA” Асоциацията на филмовите и телевизионните продуценти организира публична дискусия на тема „Насърчаване на чуждестранни инвестиции в българската филмова индустрия”. \r\n***   \r\nОт 11.15 часа в Заседателна зала 1 в Ректората ректорът проф. Анастас Герджиков и ръководството на Студентския съвет ще направят изявления за медиите във връзка с настанителната кампания в общежитията на Софийския университет. \r\n***   \r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за организиране и ръководене на престъпна група. \r\n*** \r\nОт 14.00 часа кметът на Столична община Йорданка Фандъкова ще се срещне с официалната делегация от Правителството на Москва, която ще участва в Дните на Москва в София (1 – 2 октомври 2018 г.).  \r\n***   \r\nОт 14.00 часа 13-и състав на Специализирания наказателен съд ще заседава по делото срещу Богоя Б., Сашо Ч. и др., на които са повдигнати обвинения за организиране и ръководене на престъпна група. \r\n***   \r\nОт 14.00 часа в НСА ще се проведат спортни състезания по волейбол между отборите на Москва и София. От 17.00 часа в Спортната академия ще се проведе турнир по шах. Събитията са част от програмата на Дните на културата на Москва в България.  \r\n***   \r\nОт 16.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за изнудване. \r\n***   \r\nОт 17.00 часа в „Галерия „УниАрт“ ще бъде открита експозиция „Деструктивният позитивизъм на Милош Гавазов“ по повод 110 години от рождението на художника Милош Гавазов. \r\n***   \r\nОт 18.00 часа в Централния военен клуб ще се  състои среща на български архитекти с архитекта на град Москва Сергей Кузнецов. Събитието е част от програмата на Дните на културата на Москва в България.  \r\n***   \r\nОт 18.00, 19.30 и 21.00 часа в Пространство „M1” ще бъде представен пърформансът „Портретът“ на Бояна Бъчварова, Лорина Камбурова и Мариана Георгиева. Събитието е част от програмата на театралния фестивал „Панаир на младите – SITE-SPECIFIC Theatre“ 2018.  \r\n***   \r\nОт 19.00 часа в Литературния клуб в поредицата „Дебюти в Столична библиотека“ ще бъде представена първата книга на Ана-Мария Герасимова „Пияните мисли на една трезва глава“. \r\n***   \r\n От 20.00 часа с премиерата на българския филм „Пътят на Сантяго: Пътешествие на духа” на Пламен Симеонов в Дома на киното ще бъде открито шестото издание на фестивала за документално кино Sofia Biting Docs. \r\n***   \r\nОт 20.00 часа в Софийската опера и балет ще се състои концерт на българския оркестър с участие на московския пианист Кирил Рихтер и солисти на Болшой театър. Събитието е част от програмата на Дните на културата на Москва в България. \r\n***   \r\nОт 22.00 часа в Клуба на актьора в Младежки театър „Николай Бинев“ ще се състои концерт на Harlem Jazz. Събитието е част от програмата на театралния фестивал „Панаир на младите – SITE-SPECIFIC Theatre“ 2018. \r\n***   \r\nОт 13.30 часа в зала „Сий“ на хотел „Парадайс блу“ ще се проведе закриващо публично събитие по проект на Националното сдружение на общините в Р България (НСОРБ) „Подобряване капацитета на общинските служители за предоставяне на качествени услуги“ по процедура „Повишаване на експертния капацитет на служителите в администрацията“. Събитието ще се проведе в рамките на 13-ата Годишна среща на местните власти, организирана от Националното сдружение на общините в България (НСОРБ). \r\n***   \r\nОт 16.30 часа в градския парк ще се проведе детски спортен празник под мотото „Растем здрави и силни“. \r\n***   \r\nОт 10.00 часа кметът на Бургас Димитър Николов ще се срещне със световната оперна прима и почетен гражданин на Бургас Райна Кабаиванска. Срещата ще се състои в заседателната зала на Общината по повод Международния ден на музиката.  \r\n***   \r\nОт 10.00 часа в аулата на Бургаския свободен университет ще бъде открита академичната 2018/19 година.  \r\n***   \r\nОт 17.30 часа в Дома на писателя ще бъдат открити Есенните литературни празници’2018. \r\n*** \r\nОт 18.00 часа в читалище „Хамалогика 2014“ - Бургас ще бъде представена фотографска изложба на бургаската урбанистка Мария Съботинова. \r\n***   \r\nОт 19.00 часа в залата на Държавна опера – Бургас Райна Кабаиванска ще представи Галаконцерт на лауреатите на своя XVIII Международен майсторски клас в Нов български университет и стипендиантите на фонд „Райна Кабаиванска“ за 2018 година. \r\n*** \r\nОт 19.00 часа ще бъде открита новата учебна година на Центъра за подкрепа на личностното развитие - Бургас.  \r\n***   \r\nОт 10.00 часа ген. Константин Попов, председател на Комисията и народните представители от Комисията ще открият новата учебна година във Висшето военоморско училище „Н. Й. Вапцаров” на ул. „Васил Друмчев” 63. \r\n***   \r\nОт 10.00 часа официално ще бъде открита академичната учебната 2018/2019 година във Варненския свободен университет „Черноризец Храбър”.  \r\n***   \r\nОт 11.00 часа Комисията по отбрана към 44-тото Народното събрание ще проведе изнесено заседание в Командването на Военоморските сили на ул. „Преслав“ №16.  \r\n***   \r\nОт 13.00 часа в централата на ГС на БСП на ул. „Македония” 33 народният представител от ПГ „БСП за България“ Иван Иванов ще приема граждани. \r\n*** \r\nОт 11.00 часа пред паметника на светите равноапостоли братята Кирил и Методий ще се състои  тържествената церемония за откриването на новата академична година във Великотърновския университет „Св. св. Кирил и Методий“. Гост на събитието ще бъде министърът на образованието и науката Красимир Вълчев. \r\n*** \r\nОт 13.30 часа в ОУ „Васил Левски“ ще бъде открита новата учебна година по програмата „Детско полицейско управление“.  \r\n***   \r\nОт 09.30 часа в Зала 1 на Общината ще се състои преглед на самодейните състави при клубовете на пенсионера от община Горна Оряховица по повод Международния ден на възрастните хора. \r\n***   \r\nОт 17.30 часа на стадион „Локомотив“ ще се проведе среща от Втора лига между футболните отбори на ОФК „Локомотив” гр. Горна Оряховица и ФК „Струмска слава” гр. Радомир. \r\n***   \r\nОт 12.30 часа зам.-кметът на Добрич с направление „Хуманитарни дейности“ д-р Емилия Баева ще открие инициативата „Детско полицейско управление“ в СУ „Свети Климент Охридски“. \r\n***   \r\nОт 17.00 часа в Дом-паметник „Йордан Йовков“ ще бъде представен първи том от двутомник с поезия и проза за деца и възрастни от Дора Габе. Книгата е част от Библиотека „Музеи на български писатели“ на издателство „Славена“ –  Варна. \r\n*** \r\nОт 09.00 часа Пловдивският митрополит Николай ще оглави архиерейска света Литургия в храм „Покров на Пресвета Богородица” в манастира „Св. св. Козма и Дамян” по повод празника  \r\nПокров на Пресвета Богородица.  \r\n***   \r\nОт 17.30 часа на пл. „Жеравица“ ще се състои концерт по повод откриването на новия художествено-творчески сезон 2018-2019 на НЧ „Разум 1883“ и ОШИ „Добри Христов“. \r\n***   \r\nОт 08.30 до 16.30 часа Териториалното поделение на НОИ – Пазарджик ще отбележи Международния ден на възрастните хора с Ден на отворени врати. \r\n***   \r\nОт 10.30 часа в Регионалниа пресклуб на БТА ще се състои пресконференция във връзка с предстоящия трети пешеходен поход Плевен - Тотлебен. За възможностите да се включат желаещите ентусиасти от Плевен ще говорят Радостин Ангелов от фирмата, която подкрепя начинанието, и кметът на село Тотбелен Емил Гашев - инициатор за проявата. Походът е планиран за 6 октомври. \r\n*** \r\nОбщинските съветници от ГЕРБ - Пловдив ще проведат приемни с граждани. Даниела Дженева, от 17.00 до 18.00 часа в офиса на ГЕРБ в район „Южен”, ул. „Академик Петър Динеков“ 1А. Атанас Узунов, от 17.30 до 19.00 часа в офиса на ГЕРБ в район „Южен” на ул. „Академик Петър Динеков” 1А. Александър Радев, от 17.30 до 19.00 часа в офиса на ГЕРБ в район „Централен” на ул. „Прага” 2. Спартак Николов, от 17.00 до 18.30 часа в офиса на ГЕРБ в район „Източен” на ул. „Коста Паница“ 5. Вихър Захов, от 17.00 до 18.30 часа в офиса на ГЕРБ в район „Източен” на ул. „Коста Паница“ 5. Вера Тоскова, от 16.00 до 18.00 часа в офиса на ГЕРБ в район „Тракия” - в жк. „Тракия“, бл.91. Ели Гатева, от 16.00 до 18.00 часа в офиса на ГЕРБ в район „Тракия” - в жк. „Тракия“, бл.91. \r\n*** \r\nНародните представители от ГЕРБ - Пловдив ще проведат приемни с граждани от избирателния си район. Менда Стоянова от 16.00 в централния офис на ГЕРБ - Пловдив на бул. „Марица” 91. Димитър Лазаров от 16.30 часа в партийния офис на ГЕРБ на улица „Прага” 2. Инж. Атанас Ташков от 16.00 часа в партийния офис на ул. „Стефан Стамболов” 21. Спас Гърневски от 16.00 в офиса на ГЕРБ на ул. „Коста Паница” 5. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Никола К. за умишлено убийство на мъж с инициали Б.М. \r\n*** \r\nОт 09.00 часа в Зала 2 на Окръжен съд ще се гледа делото на подсъдимия Росен С., който е причинил по непредпазливост смъртта на Г. С. от с. Леново, обл. Пловдив, починал на 17 август 2017 г. в гр. Пловдив. \r\n***   \r\nОт 09.15 часа Апелативен съд - Пловдив ще заседава по жалба на трима осъдени за контрабанда на хероин през ГКПП „Капитан Андреево“ срещу присъда на Окръжен съд – Хасково. \r\n***   \r\nОт 09.30 часа в „Бизнес зала-1“ на Гранд хотел Пловдив ще се проведе пресконференция преди началото на Национална консултативна среща за новата Национална стратегия за детето. Официалното откриване на срещата ще се проведе от 10.30 часа в зала „Москва“ на Гранд хотел Пловдив. \r\n*** \r\nОт 13.30 часа в Зала 10 на Окръжен съд ще се гледа делото на подсъдимите полицейски служители Димчо Т., Ангел Ч. и Иван Б.. Срещу Димчо Т. и Иван Б. са повдигнати обвинение за подкуп, а срещу Ангел Ч.- за противозаконно присвояване на 20,960 литра дизелово гориво на стойност 46,12 лева. \r\n*** \r\nОт 18.00 часа в храм „Свети Климент Охридски“ в парк „Ружа“ ще завърши есенното издание на „Музика в парка“ с изпълнения на хор „Иван Спасов“ с диригент Гергана Люцканова. \r\n***   \r\nОт 18.00 часа в Народно читалище „Христо Г. Данов“ ще се проведе литературно четене по повод Деня на поезията. \r\n***   \r\nОт 11.00 часа в заседателната зала на Община Русе ще се проведе пресконференция по повод предстоящия 11-и Литературен фестивал Русе 2018. \r\n*** \r\nОколо 12.00 часа в село Полето ще бъде отбелязан храмовия празник на църквата „Покров Богородичен“.  \r\n*** \r\nОт 18.00 часа в читалище „Св. Климент Охридски – 1922“ – Симитли ще бъде открита новата творческа година за културната институция.  \r\n***   \r\nОт 08.00 часа с отслужването на Утреня ще започне храмовият празник на „Покров Богородичен“. От 09.00 часа архиерейският наместник на Смолянска духовна околия архимандрит Висарион ще  възглави празничната св. божествена Литургия. В богослужението ще участват смолянски свещеници. На празника ще бъдат и ктиторите на храма – семейството на Георги и Росица  Чилингирови. От 11.00 часа пред храма ще бъде отслужен празничен водосвет, а след това ще бъде раздадена благословена трапеза. \r\n***   \r\nОт 10.30 часа служителите на Териториалното поделение на НОИ в Смолян ще връчат закупени с лични средства плодове и хранителни продукти за всички 87 души, настанени в Дома за възрастни хора. Дарението е по повод Международния ден на възрастните хора. \r\n***   \r\nОт 15.00 часа кметът на Смолян Николай Мелемов ще се срещне със Съюза на българските писатели за подписване на договор за сътрудничество. \r\n***   \r\nОт 18.00 часа пред паметника на „Орфей и Родопа” ще бъде открит Националният празник на поезията. От 19.00 часа в зала „Петър Стайков“ на Клуба на дейците на културата ще бъде представен музикално-поетичен спектакъл. \r\n***   \r\nОт 10.00 часа на официална церемония ще бъде открит пенсионерският клуб в село Казанка. Обектът е реализиран с помощта на Общината след ремонта на кметството, което е с нов покрив, дограма и тоалетни.  \r\n***   \r\nОт 10.00 до 12.30 часа Централният артилерийски технически изпитателен полигон - Змейово ще отвори своите врати за граждани. \r\n***   \r\nОт 19.00 часа в залата на Народно читалище „Заря“ ще се състои празничен концерт по повод Световния ден на музиката. \r\n*** \r\nОт 09.00 часа в Регионалния пресклуб на БТА ще се състои пресконференция на ръководството на КТ „Подкрепа“ с участието на председателя на конфедерацията Димитър Манолов. От 10.00 часа в хотел „Шумен“ ще се проведе заседание на Конфедеративния съвет на КТ „Подкрепа“. \r\n*** \r\nОт 10.30 часа в Регионалния пресклуб на БТА ще се състои и пресконференция на кмета на Хитрино Нуридин Исмаил във връзка с повдигнатите въпроси от омбудсмана Мая Манолова за злоупотреби с даренията в Хитрино и отчет за изразходените до момента средства за пострадалите след инцидента през 2016 година. \r\n***   \r\nОт 12.30 часа в СУ „Панайот Волов“ ще бъде открито второ поред Детско полицейско управление.", "date": "2018.10.01", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2018/10/01/2573013/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес валежите в източната половина от страната ще продължат, а в крайните източни райони ще са значителни. В Западна България ще е почти без валежи. Ще духа слаб, в Източна България умерен североизточен вятър. Минималните температури ще са от 9° до 14°, а максималните – между 16° и 21°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Стара Загора: \r\nВременно движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 03.10.2018 г. \r\nВъвежда се реверсивно движение от км 6+970 до км 11+850 – до 10:00 часа на 01.10.2018 г. се обособяват две ленти за движение в посока София и една лента в посока Варна. Скоростта на движение е ограничена до 50 км/ч. Срок 01.10.2018 г. \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: \r\nОбласт Хасково: \r\nДвижението по АМ „Марица“ в посока Пловдив в района на с. Капитан Андреево в участъка от км 115+326 до км 115+160 се осъществява в една лента поради изпълнението на строително – монтажни работи за изграждане на пътни връзки към търговски крайпътен комплекс. Затворена за движение е  външната активна пътна лента. Движението се осъществява в изпреварващата лента. Водачите да се движат с повишено внимание и съобразена скорост при спазване на въведените ограничения и поставената пътна сигнализация. Срок до 17.00 часа на 01.10.2018 г. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nВременно движението в участъка Долна Вереница - Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 01.10.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Плевен:  \r\nДвижението в участъка пътна връзка НХК – Плевен от км 97+000 до км 98+600 се осъществява с повишено внимание поради изсичане на храсти и млада гора и ръчно косене. Срок до 01.10.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр.Шипка. Срок : 20.10.2018 г. \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението в участъка от км 446+000 до км 448+000 в урбанизираната територия на Карнобат се осъществява в една лента на определени участъци поради частични ремонтни дейности на асфалтовата настилка. Участъкът е сигнализирана с пътни знаци. Срок до 06.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка от км 223+495 до км 223+983 в района на месността „Лахана“, землище гр. Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 17.00 ч. на 09.10.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно  по път II-73 от км 45+000 до км 49+000 в участъка- границата с  ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 05.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 0+000 до км 15+000 в участъка Лозарево – Чубра се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1306: Движението по път III-1306 Сухаче – Габаре от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.10.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 05.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 01.10.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът III-402: Движението по път III-402 Сопот – Старо село от км 0+000 до км 6+000  се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Временно движението по път ІІІ-812 Спанчевци - Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци. Обходен маршрут: по ул. „Тодорини кукли“. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 28.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 04.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 04.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 04.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движение по път ІІ-86 гр. Смолян – с. Средногорци от км 108+350 до км 109+620 (срутище при км 109+450 - разклон за с. Тикале) се регулира със светофарна уредба, а скоростта е ограничена до 20 км/ч от км 109+370 до км 109+570. Трафикът се осъществява в една /дясната/ пътна лента в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В оставалото време движението е ограничено за всички МПС поради срутена скална маса на пътното платно. Участъкът е сигнализиран с пътни знаци.  \r\nОбходни маршрути:  \r\n- за автомобили с маса под 12 т - Смолян – Влахово – общински път SML3274 (ІІ-86, Смолян – Търън) Влахово – Кокорково – Орешица – новоизграден обходен път – общински път SML3251 (ІІ-86, Смолян - Търън) – Тикале и отсечката от републикански път ІІ-86 с. Търън – с. Средногорци и обратно;  \r\n- за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 05.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 01.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 07.10.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.01", "title": "Актуална пътна обстановка"}
{"url": "http://www.focus-news.net/news/2018/10/01/2573015/predstoyashti-mezhdunarodni-sabitiya-za-1-oktomvri-agentsiya-fokus.html", "text": "Държавната избирателна комисия (ДИК) на Македония ще обяви резултатите от референдума за промяна на името. \r\n***   Сърбия и Русия стартират съвместни военни учения. \r\n***   В Каталуния отбелязват първа годишнина от едностранното обявяване на независимостта от Испания. \r\n***   Продължава конференцията на Консервативната партия. \r\n***   В САЩ почитат паметта на загиналите в най-смъртоносната масова стрелба в историята на страната. \r\n***  Директорът на Международния валутен фонд (МВФ) Кристин Лагард ще изнесе реч за предстоящото годишно заседание на организацията. \r\n***   Парламентът на Ирак ще избере новия президент на страната. \r\n***   Ще бъде връчена Нобеловата награда за медицина. \r\n***  Проследяване на напрегната обстановка в отношенията между Косово и Сърбия, след като официален Белград приведе в бойна готовност армията си. \r\n***", "date": "2018.10.01", "title": "Предстоящи международни събития за 1 октомври (Агенция „Фокус“)"}
{"url": "http://www.focus-news.net/news/2018/10/01/2573016/afp-sasht-meksiko-i-kanada-postignaha-sdelka-za-zamyana-na-nafta.html", "text": "Преговарящи от САЩ и Канада успяха да постигнат сделка за нов пакт за свободна търговия, който ще включва и Мексико, съобщиха правителствата на трите северноамерикански държави в неделя вечер (местно време), предава  AFP . \r\nСпоразумението между САЩ, Мексико и Канада (USMCA) актуализира и заменя почти 25-годишното Северноамериканско споразумение за свободна търговия (НАФТА), което президентът Доналд Тръмп обяви за бедствие и обеща да отмени. \r\nПренаписването на договора „ще доведе до по-свободни пазари, по-справедлива търговия и стабилен икономически растеж в нашия регион\", се казва в изявлението на търговския представител на САЩ Робърт Лайтшизер и канадския министър на външните работи Кристя Фриланд. Тереза Герова", "date": "2018.10.01", "title": "AFP: САЩ, Мексико и Канада постигнаха сделка за замяна на НАФТА"}
{"url": "http://www.focus-news.net/news/2018/10/01/2573007/proval-na-referenduma-v-makedoniya-albantsite-sa-verni-sayuznitsi-na-es-i-nato-obzor.html", "text": "Обявеният за исторически референдум за новото име на Македония ще влезе в учебниците като истински провал за управляващата коалиция на премира Зоран Заев. Въпреки интензивната кампания „за\" промяна на името, която кабинетът в Скопие проведе през последните седмици, очакванията за категорична подкрепа на договора с Гърция не се оправдаха. \r\nПо-късно в понеделник Държавната избирателна комисия (ДИК) ще обяви първите официални резултати от неделния вот. Може обаче със сигурност да се заключи, че гражданите на югозападната ни съседка изглежда предпочетоха бойкота пред евроатлантическата интеграция – или поне ако съдим по ниската избирателна активност, която бе регистрирана на референдума. Макар все още да няма официална информация, по всичко личи, че на фона на общата картина македонските граждани от албански произход ще се окажат „верни съюзници“ на Европейския съюз и НАТО – първите резултати от преброяването на бюлетините показват по категоричен начин, че в общините с преобладаващо албанско население е регистрирана най-високата избирателна активност. Предстои публикуването на официалните анализи на ДИК. Струва си да се припомни, че съгласно данните от последното преброяване на населението на Македония от 2002 г., албанците са съставлявали 25% от населението на страната. \r\nВ деня на гласуването  лидерът на кабинета в Тирана Еди Рама  призова всички албанци в Македония да гласуват „за“ промяната на името на страната, като определи въздържалите се от упражняване на правото си на глас като „предатели“.  \r\n„Тази неделя е ден, в който всеки албанец трябва да отиде да гласува за европейска Македония, Македония на следващото поколение македонци и албанци като двата народа, които основаха тази страна, и които са двете страни на един и същи медал“, заяви Рама в рамките на пресконференция в Тирана. „Всеки албанец (в Македония) трябва да е наясно, че ако не гласува, за да подкрепи референдума, ще предаде своя дом и следващото поколение македонци и албанци. Всичко е много просто“, бяха думите на Рама, които впрочем предизвикаха раздразнение у мнозина.  \r\nСлед провала на референдума за името в Македония изявления направиха всички политически партии в страната, включително албанските.  \r\n„Този изборен ден, с малки забележки, премина по най-добрия начин и гражданите имаха възможност да изразят свободно волята си“, бе оценката на  председателя на движението БЕСА Африм Гаши . \r\n„Благодарим на всички граждани, които отговориха на призива за участие в референдума, потвърждавайки своята гражданска отговорност и зрялост в ключовия момента, в който се намира държавата. Както може да се види от първите данни, там, където движението БЕСА има свои избиратели, избирателната активност е над 50%, а отговорът „за“ на този референдум е категоричен. Днес за пореден път се потвърди това, което ние, като политическа партия, но и като албанци, сме подчертавали многократно - че липсата на коректно преброяване на населението има последици и в избирателните списъци. От друга страна, без да бъдат прочистени избирателните списъци, средният праг за активност е малко верояно да бъде постигнат. В държава, в която официални данни показват стотици хиляди изселници през последните 15 години, да се твърди, че 903 000 са 50% от гласоподавателите, е почти утопия. Ето защо, този референдум е още една пътна карта за това какво трябва да направим като държава и като общество – организиране на преброяване на населението и прочистване на избирателния списък“, поясни Гаши. \r\nСъщевременно той подчерта, че движението БЕСА остава ангажирано с евроатлантическия курс и ще продължи да подкрепя този процес.  Председателят на „Алианс за албанците“ Зиядин Зела  изрази задоволство от избирателната актиност на гражданите от албански произход на референдума за името. „От „Алианс за албанците“ сме доволни от избирателната активност на албанците на референдума. Във всеки изборен цикъл – ако се върнете назад и гледате парламентарните или местните избори, ще видите, че албанците гласуват за техните политически партии. За нас е много важно, че албанците в Македония преминаха успешно теста и показаха, че са верни съюзници на НАТО и Европейския съюз“, подчерта Села. \r\nКоментирайки резултатите от гласуването, лидерът на етническата партия подчерта: „Със съжаление трябва да констатирам, че „Алисанс за албанците“ имаше право.  Когато в парламента се взимаше решение за провеждане на референдума за името на 30 септември, тогава аз, като председател на партията, с ясни констатации и анализи предупредих, че референдумът е излишен. Защото какъвто и да бъде изходът, решенията отново трябва да се взимат в Събранието“, подчерта Села.  \r\nВ местните медии бе цитирано и изявление на  бившия министър на здравеопазването в правителството на Никола Груевски Имер Селамани , който подчерта необходимостта от анализ на гласуването на албанците на референдума за името. \r\n„Трябва да се направят допълнителни анализи за изхода от гласуването, да се разбере защо не беше постигната избирателната активност от последните местни избори. Трябва да се анализира дали кампанията е била достатъчно информативна за албанците“, обясни Селмани. \r\nБившият политик и настоящ бизнесмен бе категоричен, че ако премиерът Зоран Заев не успее да си осигури подкрепата на 80 депутати от 120-местния парламент в Скопие, то тогава трябва да бъдат организирани предсрочни парламентарни избори. Съгласно думите му, би било най-добре да бъде постигнат консенсус между партиите, за да се продължи със следването на плана за македонското членство в ЕС и НАТО.  \r\nЗа разлика от референдума на 8 септември 1991 г. за независимостта на Македония, на който бойкот тогава обявиха партиите на етническите албанци – по това това време две - Партия за демократичен просперитет (ПДП) и Народната демократична партия (НДП), референдумът за промяна на името бе подкрепен от всички политически сили на албанския етнос в страната.  \r\nПри регистрирани тогава 1 495 807 гласоподаватели беше постигната избирателна активност от 75,72% или 1 132 595 гласували. От гласувалите за действителни бяха признати 1 118 497 гласа (98,79%), а за недействителни - 13 648 гласа (1,21%). В подкрепа на независимостта се изказаха 1 079 308 гласоподаватели (96,46%), а против - 39 639  (3,54%). \r\nПоследните данни, публикувани на официалната интернет страница на Държавната избирателна комисия на Македония (ДИК), при 97% обработени бюлетини, показват, че избирателната активност на референдума за името е била 36,79%, т.е. правото си на глас са упражнили 649 376 избиратели. „За“ са гласували 91,37% от упражнилите правото си на глас, или 593 315 души, а „против“ – 5,64%, или 36 596 избиратели. Недействителните бюлетини са 2,99%.  Тереза Герова", "date": "2018.10.01", "title": "Провал на референдума в Македония: Албанците са „верни съюзници“ на ЕС и НАТО (ОБЗОР)"}
{"url": "http://www.focus-news.net/news/2018/10/01/2573017/nimh-znachitelni-valezhi-se-ochakvat-v-iztochna-balgariya.html", "text": "Днес облачността ще е значителна. Валежите в източната половина от страната ще продължат, а в крайните източни райони ще са значителни. В Западна България ще е почти без валежи. Ще духа слаб, в Източна България умерен североизточен вятър. Максималните температури ще са между 16° и 21°, по-ниски в Североизточна България – между 12° и 15°. Атмосферното налягане ще се понижава и ще е по-ниско от средното за месеца. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус“  дежурният синоптик Мартин Славчев. \r\nПо Черноморието ще е облачно и дъждовно със значителни валежи. Ще духа до умерен вятър от изток-североизток. Максималните температури ще са 19°-21°. Вълнението на морето ще е около 3 бала. Температурата на морската вода е 21 -22°. \r\nВ планините ще е предимно облачно и дъждовно. Значителни валежи ще има в Източните Родопите и Странджа-Сакар. Ще духа умерен, временно до силен югоизточен вятър, който след обяд в масивите от Западна България ще се ориентира от северозапад. Максималната температура на височина 1200 метра ще е около 14°, на 2000 метра – около 8°.", "date": "2018.10.01", "title": "НИМХ: Значителни валежи се очакват в Източна България"}
{"url": "http://www.focus-news.net/news/2018/10/01/2573021/ministar-mladen-marinov-shte-otkrie-detsko-politseysko-upravlenie-v-stolitsata.html", "text": "Министърът на вътрешните работи Младен Маринов ще открие „Детско полицейско управление“ от 11.30 часа в 120 ОУ „Г. С. Раковски“ в жк. „Лозенец“ в столицата. Това съобщиха от пресцентъра на  МВР . Служителите на Столичната дирекция на вътрешните работи ще направят демонстрации пред учениците и гостите на събитието.", "date": "2018.10.01", "title": "Министър Младен Маринов ще открие „Детско полицейско управление“ в столицата"}
{"url": "http://www.focus-news.net/news/2018/10/01/2573018/vitseprezidentat-iliyana-yotova-shte-otkrie-novata-akademichna-godina-v-sofiyskiya-universitet-sv-kliment-ohridski.html", "text": "От 10.00 часа в Аулата на Софийския университет „Св. Климент Охридски“ вицепрезидентът Илияна Йотова ще участва в откриването на новата академична година. Това съобщиха от  прессекретариата на държавния глава . В 09.50 часа вицепрезидентът ще поднесе цветя пред статуите на Евлоги и Христо Георгиеви.", "date": "2018.10.01", "title": "Вицепрезидентът Илияна Йотова ще открие новата академична година в Софийския университет „Св. Климент Охридски“"}
{"url": "http://www.focus-news.net/news/2018/10/01/2573020/namalena-e-vidimostta-zaradi-magla-po-patya-varna-burgas.html", "text": "Видимостта е намалена заради мъгла по пътя Варна-Бургас, съобщи слушател на  Радио „Фокус“.  Мъглата и дъжда са причина движението да се осъществява със забавяне и повишено внимание. Слушателят предупреждава и за липса на маркировка на пътното платно до Обзор.  \r\nПрипомняме, че за областите Варна и Бургас е обявен оранжев код за обилни валежи.", "date": "2018.10.01", "title": "Намалена е видимостта заради мъгла по пътя Варна-Бургас"}
{"url": "http://www.focus-news.net/news/2018/10/01/2573022/the-london-evening-standard-hilyadi-izlyazoha-na-protest-prez-parviya-den-ot-konferentsiyata-na-torite.html", "text": "Хиляди излязоха по улиците на Бирмингам с призиви за отказ от излизането на Обединеното кралство от структурите на Общността, докато торите се събираха на есенната си конференция, съобщава лондонският вестник  The London Evening Standard . \r\nУчастниците в демонстрацията преминаха през целия Бримингам, развявайки знамена срещу Брекзит, преди да започне двучасовият митинг в центъра на града. \r\nТим Скийт от групата на консерваторите, които са срещу излизането на страната от ЕС, заяви пред присъстващите: „Един министър-председател продължава да управлява този бус над урвата. Единственият начин да продължим напред е като се откажем от Брекзит и останем в Европейския съюз“. \r\nЛорд Адонис, от лейбъристите, се присмя на консерваторите заради мерките за сигурност при откриване на конференцията им: „Това са хора, които ни казват, че могат да имат ИТ системи на нужното място и всякаква технология за Канада плюс, за свободна търговия без граници в Ирландия. Това е пълен фарс. Няма такова нещо като добър Брекзит“. \r\nНайджел Фараж говори пред събралите се хора. Той посъветва политиците, участващи в митинга, че трябва „да усещат горещината“, ако са готови да се откажат от решението, което бе взето с референдума през 2016. В момента става дума за доверие между нас, народа, и нашата политическа класа“, заяви бившият лидер. „Ние мобилизираме армията на народа на тази страна, който ни даде победата в Брекзит и никога няма да се откажем докато не станем независимо, самоуправляващо се гордо Обединено кралство.“ \r\nДепутатът на торите Питър Боун обяви: \"Ще защитавам Брекзит\". И поясни защо е против Европейския съюз: „Не воювахме в световни войни, за да се окажем подчинени. Искаме да създаваме наши собствени закони в нашата собствена страна. Той отхвърли предположенията, че общественото мнение се е променило след вота от 2016 г.: “Идеята, че британските хора са променили мнението си и искат да останат, е напълно невярна“.", "date": "2018.10.01", "title": "The London Evening Standard: Хиляди излязоха на протест през първия ден от конференцията на торите"}
{"url": "http://www.focus-news.net/news/2018/10/01/2573019/v-ministerstvoto-na-otbranata-shte-badat-otvoreni-postapilite-oferti-za-pridobivane-na-nov-tip-boen-samolet.html", "text": "В Министерството на отбраната ще бъдат отворени постъпилите оферти за придобиване на нов тип боен самолет. Съвместната работна група, назначена със заповед на министър-председателя, в която влизат представители на Министерството на отбраната, Министерството на икономиката и ДАНС, ще отвори публично всички постъпили в установения срок писмени предложения. \r\nВ рамките на търга за нов тип боен самолет България изпрати искания за предложения за бойни машини от Швеция, САЩ, Франция, Италия и Израел. Сделката за покупка на до 8 изтребителя е на стойност 1.8 млрд. лв., които трябва да се изплатят в срок от няколко години.  \r\nОт Министерството на отбраната обясниха, че необходимостта от придобиване на нов тип боен самолет за ВВС произтича от задълбочаващото се противоречие между важните задачи в системата за национална и колективна сигурност и от остаряващата авиационна техника и очертания сериозен дефицит от способности.  \r\nВ края на август зам.-министърът на отбраната Атанас Запрянов поведе военна делегация в САЩ за военнотехнически консултации. Визитата предизвика спор между президента и властта. Държавният глава Румен Радев заяви, че в държавите, в които има равнопоставеност, от момента, в който се изпрати искането за предоставяне на оферти, до тяхното получаване спират абсолютно всякакви срещи, посещения и договорки. От своя страна, зам.-министър Запрянов заяви, че страната ни няма как да повлияе на решението на държавите, на които сме изпратили искане за оферти за самолет. Той допълни, че няма как да има нещо непрозрачно в посещението на представители в САЩ, защото договорът трябва да мине през правителството и през парламента.  \r\nВ края на септември военната делегация посети и централата на SAAB в Линшьопинг в Швеция за военнотехнически консултации. По време на визитата Запрянов се срещна с Ян Салестранд – държавен секретар в Министерството на отбраната на Швеция, и посети седалището на корпорация SAAB – производител на самолетите „Грипен“.", "date": "2018.10.01", "title": "В Министерството на отбраната ще бъдат отворени постъпилите оферти за придобиване на нов тип боен самолет"}
{"url": "http://www.focus-news.net/news/2018/10/01/2573024/pravoslavnata-tsarkva-pochita-praznika-pokrov-na-presveta-bogoroditsa.html", "text": "В повечето славянски езици думата „покров“ означава едновременно „покривало“ и „защита“. Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви (около 936 г.). \r\nВъв Влахернската църква в Константинопол, близо до градските порти по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били заплашени от варварско нашествие; след явяването опасността отминала и градът бил спасен от кръвопролития и страдания. \r\nПразникът Покров на Божията Майка се извършва само в славянските страни - вероятно защото св. Андрей бил славянин по произход. В Руската църква празникът е установен около XII век. В Константинопол макар и да не празнували този празник, но възпоменавали видението на св. Андрей. Във Влахернската църква в града имало икона на Божията Майка в този вид, както Тя се явила на св. Андрей.", "date": "2018.10.01", "title": "Православната църква почита празника Покров на пресвета Богородица"}
{"url": "http://www.focus-news.net/news/2018/10/01/2573025/komisar-mariya-gabriel-shte-iznese-lektsiya-kibersigurnostta-v-es-vav-voennata-akademiya-g-s-rakovski.html", "text": "От 10.00 часа днес комисарят по цифровата икономика и общество Мария Габриел ще изнесе лекция във Военна академия „Г. С. Раковски“, посветена на киберсигурността в ЕС. Това съобщиха от пресцентъра на  Представителството на ЕК в България . Тя ще представи подробно пакета от мерки за подобряване на кибер защитата на ЕС, предложен от Европейската комисия, и отделните измерения от политиката за киберсигурност.", "date": "2018.10.01", "title": "Комисар Мария Габриел ще изнесе лекция „Киберсигурността в ЕС“ във Военната академия Г. С. Раковски“"}
{"url": "http://www.focus-news.net/news/2018/10/01/2573026/natsionalnata-sistema-za-ranno-preduprezhdenie-shte-bade-testvana-v-1300-chasa.html", "text": "Националната система за ранно предупреждение и оповестяване (НСРПО) ще бъде тествана в 13.00 часа днес в градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София и Враца и населените места в 30-километровата зона около АЕЦ Козлодуй. Сигналите ще бъдат съпътствани от гласова информация. В тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. Тренировката ще се извърши за проверка на техническото състояние на националната система и за обучение на населението.", "date": "2018.10.01", "title": "Националната система за ранно предупреждение ще бъде тествана в 13.00 часа"}
{"url": "http://www.focus-news.net/news/2018/10/01/2573027/sofiya-shte-bade-otkrita-98-ata-akademichna-uchebna-godina-v-universiteta-za-natsionalno-i-svetovno-stopanstvo.html", "text": "От 10.00 часа в аула „Максима“ ще започне тържеството по случай откриването на 98-ата академична учебна година в Университета за национално и световно стопанство (УНСС). Това съобщиха от пресцентъра на  УНСС . През новата учебна година в 22-хилядната студентска общност на УНСС ще се включат близо 4 000 първокурсници в ОКС „бакалавър“.", "date": "2018.10.01", "title": "София: Ще бъде открита 98-ата академична учебна година в Университета за национално и световно стопанство"}
{"url": "http://www.focus-news.net/news/2018/10/01/2573028/denyat-1-oktomvri-v-balgarskata-istoriya.html", "text": "Православната църква отбелязва празника Покров на пресвета Богородица. Софийският университет навършва годишнина от създаването си на 1 октомври 1888 г. Първоначално се основава Висш педагогически курс с 43 курсисти към Първа Софийска мъжка гимназия начело с Александър Теодоров-Балан. Според закона от 18 декември същата година той се нарича Висше училище с единствено Историко-филологическо отделение. На 1 октомври 1889 г. се открива Физико-математически отдел, а на 1 октомври 1892 г. – Юридически отдел. На тази дата през 1890 г. Светият синод окончателно се установява в София. На 15 октомври митрополитите присъстват на откриването на парламентарната сесия и на 27 октомври са приети на аудиенция от княз Фердинанд. През 1915 година България обявява война на Сърбия и влиза в Първата световна война.  \r\n2010 г. \r\nНа поета Петър Караангов в Харманли е връчена Националната литературна награда \"Изворът на белоногата\". \r\n2006 г. \r\nСтанка Златева става световен шампион по борба в категория 72 килограма в Гуанджоу. Това я прави първата българка световен шампион в този спорт. \r\n2005 г. \r\nНадежда Михайлова (Надежда Нейнски) слиза от председателското място на Съюза на демократичните сили. Постът ѝ се заема от Петър Стоянов. \r\n2004 г. \r\nОткрива се Тараклийският държавен университет. Той допринася до голяма степен за оформянето на Тараклия като културен и образователен център на българите в Молдова. \r\n2002 г. \r\nОснован е Ансамбъл „Българе“ – български частен фолклорен ансамбъл, създаден от брата и сестрата Христо и Елена Димитрови. \r\n2002 г.  \r\nДимитър Цонев е назначен за говорител на кабинета на Симеон Сакскобургготски, а след три години става пиар на \"БТК Груп\". След това се връща отново в БНТ и става заместник програмен директор. \r\n2002 г.  \r\nСпира експлоатацията за пътнически превози на линията „Калотина - Станянци”. \r\n2001 г. \r\nПрезидентът на Република България присъжда орден „Стара планина“ първа степен проф. Збигнев Бжежински, американски учен и политик, съветник и член на настоятелството на центъра за стратегически и международни проучвания в САЩ. \r\n2000 г. \r\nЗакриват се 27-те летни олимпийски игри в Сидни Австралия, където в общото класиране по медали България се нарежда на 16-то място с 13 медала (5-златни, 6-сребърни и 2-бронзови). \r\n1982 г. \r\nВ периода 28 септември – 1 октомври се провежда учение на Обединените въоръжени сили на страните от Варшавския договор \"Щит-82\" на българска територия и в акваторията на Черно море. \r\nВаршавският договор за сътрудничество и взаимна помощ е сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Договорът е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. След 1962 г. Албания не участва в работата на органите на договора и през 1968 г. се обявява за неговата денонсация. Варшавският договор е прекратен на 1 юли 1991 г. \r\n1980 г. \r\nВ София се провежда Четвъртият конгрес на Съюза на българските писатели. \r\n1969 г. \r\nБългарската академия на науките чества своята 100-годишнина. Българската академия на науките е създадена през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия също през 1911 г. устав са обособени три клона на Българска академия на науките: историко-филологически, философско-обществени и природо-математически. Печатният орган на Българска академия на науките е \"Списание на Българска академия на науките\". Излиза от 1911 г. до 1945 г., а също и през 1950 г., 1951 г. и от 1957 г. Други издания са: \"Летопис на Българска академия на науките\", \"Сборник на Българска академия на науките\" и др. През 1947 г. се приема нов устав на Българска академия на науките. Съгласно новата политическа система в страната са усвоени и нови функции. До 1946 г. Академията е оглавявана от: Ив. Евстратиев Гешов (1898–1924 г.), Л. Милетич (1924–1937 г.), Б. Филов (1937–1944 г.) и Д. Михалчев (1944–1947 г.). \r\n1960 г. \r\nОткрит е завод \"Електроника\" в София. \r\n1949 г. \r\nБългария, както и останалите страни от Източния блок, е принудена от Москва да анулира договора си с Югославия и да започне широка кампания срещу нея. Българското Министерство на външните работи уведомява югославското правителство, че НРБ не може повече да се смята обвързана с договора за приятелство, сътрудничество и взаимна помощ между двете страни, тъй като Югославия грубо го е нарушила и се е поставила в \"услуга на империалистите\", като \"конспирира\" срещу България и се стреми да установи хегемония на Балканите. В отговор на 13 октомври югославската страна отправя нота, която хвърля вината за влошените отношения между двете страни изцяло върху България. \r\n1947 г. \r\nПравителството на САЩ съобщава, че признава българското правителство и възстановява дипломатическите отношения с България. \r\nДипломатическите отношения между България и САЩ са установени през 1903 г. Те са прекъсвани два пъти - в периодите 1941-1947 г. и 1950-1959 г. \r\n1944 г. \r\nПровежда се национална конференция на политически кръг \"Звено\". На конференцията политическият кръг се преобразува в партия под името Народен съюз \"Звено\". За председател на ЦК е избран Кимон Георгиев. \r\nПолитическият кръг \"Звено\" е обществено-политическа организация, създадена през април 1927 г. Членовете на “Звено” си поставят задачата да възпрепятстват групирането на българските политически сили в два лагера и на преден план да излязат обществено-икономическите и културните въпроси на страната. Членският му състав включва представители от всички политически партии и професионални организации, без комунистите. Нейните членове запазват своята партийна принадлежност. Политическият кръг \"Звено\" отрича традиционната парламентарна демокрация, почиваща на принципите на Търновската конституция и възхвалява силната надпартийна авторитарна власт. \r\n1927 г. \r\nЗа първи път сръбски епископ (Ириней Новосадски) служи в българска църква – \"Св. Александър Невски\" в София. \r\nХрам-паметникът Св. Александър Невски е построен в памет на Цар Александър II и освобождението от турско робство. Инициативата за изграждането му е поета от Петко Каравелов. Строежът на храма започва през 1904 г. и завършва през 1914 г. Поради редица причини освещаването му става на 12 септември 1924 г. \r\n“Св. Александър Невски” е построен върху площ от 2600 квадратни метра, дължина от 70 м. и широчина от 55 м. височината на главния купол е 42 м., а на камбанарията заедно с кръста 52 м. \r\n1915 г. \r\nБългария обявява война на Сърбия и се включва в Първата световна война. \r\nБългарското командване има предварително разработен план за война със Сърбия. С присъединяването на България към Централните сили планът е съгласуван с този на съюзниците. Първа армия (180 000 души и 360 оръдия) с командващ ген. Климент Бояджиев в състава на група армии „Макензен\" получава задача да настъпи в направлението Белоградчик - Ниш и съвместно с 3-а австроунгарска и 11-а германска армия да разгроми основните сръбски сили. Втора армия (136 000 души и 260 оръдия) с командващ ген. Георги Тодоров трябва да настъпи в Македония и да прекъсне комуникациите на сръбската армия със съглашенските войски в Гърция. Трета армия (93 000 души и 190 оръдия) с командващ ген. Стефан Тошев прикрива границата с Румъния. 2-ра и 10-а пехотна дивизия заемат за отбрана българо-гръцката граница. Срещу българската армия Сърбия развръща Тимошката и Втора армия, Власинския и Македонския отряд - 164 хиляди души и 300 оръдия, със задача да отразят настъплението на българските войски. \r\n1899 г. \r\nСъставя се правителство на Либералната партия начело с Тодор Иванчов. \r\nТодор Иванчов е политически и държавен деец. Роден е в Търново (днес Велико Търново) през 1858 г. Завършва Робърт колеж в Цариград, след което учи в Монпелие, Франция. След завръщането си в България е назначен за директор на Статистическото бюро. Иванчов е един от лидерите на Либералната партия (радослависти). От 1886 г. участва в управлението на държавата. Заема постовете министър на народното просвещение (август 1886 г. – юни 1887 г.; януари–октомври 1899 г.), министър-председател (1 октомври 1899 г. – 9 януари 1901 г.) и едновременно министър на външните работи (до 27 ноември 1900 г.), министър на финансите (27 ноември 1900 г. – 9 януари 1901 г.). Правителството на Иванчов връща отново натуралния десятък върху зърнените култури, което предизвиква бунтове сред населението. Бунтовете са потушени с военна сила и довеждат до свалянето на правителството. На 4 юни 1903 г. Тодор Иванчов и министрите му са съдени от Държавен съд за нарушаване на конституцията. Той е осъден на 8 месеца затвор, но по-късно е освободен. Умира през 1905 г. \r\n1890 г. \r\nСветият синод окончателно се установява в София. \r\n1888 г. \r\nПрез 1888 г. се създава Софийският университет. Първоначално се основава Висш педагогически курс с 43 курсисти към Първа Софийска мъжка гимназия начело с Александър Теодоров-Балан. Според закона от 18 декември същата година той се нарича Висше училище с единствено Историко-филологическо отделение. На 1 октомври 1889 г. се открива Физико-математически отдел, а на 1 октомври 1892 г. – Юридически отдел. От 1901 г. Висшето училище започва да приема за студенти и девойки. През 1904 г. придобива университетски статут и се преименува на Български университет \"Братя Евлоги и Христо Георгиеви от Карлово\" в знак на благодарност за дарената от Евлоги Георгиев крупна сума за построяване на висше училище в България. Заради протестната акция на студентите срещу княз Фердинанд I при откриването на сградата на Народния театър (януари 1907 г.) университетът е закрит за половин година. През следващите години се увеличават специалностите, като се откриват нови факултети: Агрономически (1921 г.), Медицински (1918 г.), Ветеринарен (1921 г.) и Богословски (1921 г.). След държавния преврат на 19 май 1934 г. се ограничава силно университетската автономия, закрити са и са слети редица катедри. Нови промени в статута, организацията на обучението и т. н. в университета настъпват в края на 40-те и началото на 50-те години на ХХ в. \r\n1870 г. \r\nВ Цариград се издава първият брой на сп. \"Читалище\". Списанието е с научно-популярен и образователен характер. Негови редактори са Марко Балабанов, Лазар Йовчев, Петко Р. Славейков, Стефан Бобчев и др. На тази дата са родени: \r\n1911 г. \r\nРоден е Захари Костов Жандов – български режисьор, един от създателите на българското кино. Творческата му дейност започва през 40-те год. като фотограф художник и режисьор (заснема погребението на цар Борис III през 1943 г.). Снима няколко значими документални филма: \"Един ден в София\" (1946 г.), \"Хора сред облаците\" (1947 г.) и др. В игралното кино дебютира с филма \"Тревога\" (1951 г.), станал една от знаковите творби на киното на 50-те години. След него поставя \"Септемврийци\" (1954 г.). Значително постижение е филмът му \"Земя\" (1957 г.) по повестта на Е. Пелин. Други творби: \"Отвъд хоризонта\" (1960 г.), \"Шибил\" (1968 г.), \"Птици долитат\" (1971 г.), \"Боянският майстор\" (1981 г.). Умира на 1 февруари 1998 г. в София. \r\n1888 г. \r\nРоден е Димо Петров Сяров – български белетрист. Завършва икономически науки в Цюрих с докторат по политическа икономия (1912 г.). Участва в Първата световна война и е тежко ранен, загубва слуха си. Занимава се със стопанска дейност. Започва литературната си дейност с романите “Песента на Пана” (1914 г.) и “Вълшебното царство” (1920 г.), които нямат успех. Известност му донася пиесата “Камбаните на св. Климент” (1929 г.), която разкрива моменти от родолюбивата дейност на Гр. Пърличев. Автор е на следните романизирани биографии: “Световният шампион Никола Петров” (1951 г.), “Трапецът на смъртта” (1959 г., за Л. Добрич), на разкази, очерци, пътеписи и др., на сборниците “Юнгфрау” (1938 г.), “Очите на България” (1942 г.), “За тебе, Бяло море!” (1942 г.), “Страшната сила” (1956 г.), “Виденията на скитника” (1963 г.) и др. Умира на 4 август 1965 г. в София. На тази дата умират: \r\n1912 г. \r\nУмира Иваница Данчев – деец на национално-освободителното движение в България. През 60-те години на ХIХ в. емигрира в Румъния. Осъществява контакти с българската емиграция в Галац, Браила и Букурещ. Участва в подготовката на Старозагорското въстание (1875 г.). Включва се в подготовката на Априлското въстание (1876 г.), като доставя оръжие за Врачанския революционен окръг. Участва в Ботевата чета. След нейния разгром е заловен и заточен в крепостта Акя в Мала Азия. Освободен е по обща амнистия през 1878 г. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.01", "title": "Денят 1 октомври в българската история"}
{"url": "http://www.focus-news.net/news/2018/10/01/2573033/sport-polsha-zashtiti-svetovnata-si-titla.html", "text": "Полша защити световната си с титла по волейбол при мъжете на Мондиал 2018. Поляците победиха с 3:0 Бразилия в зала „Пала Алпитур“ в Торино, в повторение на финала от 2014 година, когато обаче европейският отбор спечели с 3:1 гейма. За най-важен играч в мача бе  избран Бартош Курек от отбора на шампионите, който заби 24 точки. В малкия финал САЩ победи Сърбия с 3:1 гейма и се окичи с бронзовите медали.", "date": "2018.10.01", "title": "Спорт: Полша защити световната си титла"}
{"url": "http://www.focus-news.net/news/2018/10/01/2573029/komisiyata-po-otbrana-shte-obsadi-vav-varna-rolyata-i-myastoto-na-voennomorskite-sili-v-otbranata.html", "text": "Днес Комисията по отбрана към 44-тото Народното събрание ще проведе изнесено заседание в Командването на Военоморските сили във Варна. Това съобщиха от пресцентъра на  Народното събрание . Събитието ще се проведе от 11.00 часа на ул. „Преслав” 16. Дневният ред включва разглеждането на ролята и мястото на Военноморските сили в отбраната на страната и процеса за развитие на отбранителните им способности. На заседанието ще бъде изслушан и контраадмирал Митко Петев, командир на Военоморските сили. \r\nПреди началото на заседанието председателят на Комисията ген. Константин Попов и народните представители ще открият новата учебна година във Висшето военоморско училище „Н. Й. Вапцаров” от 10.00 часа на ул. „Васил Друмчев” 63.", "date": "2018.10.01", "title": "Комисията по отбрана ще обсъди във Варна ролята и мястото на военноморските сили в отбраната"}
{"url": "http://www.focus-news.net/news/2018/10/01/2573032/kmetat-na-sofiya-yordanka-fandakova-shte-se-sreshtne-s-ofitsialnata-delegatsiya-ot-moskva.html", "text": "От 14.00 часа днес кметът на Столична община Йорданка Фандъкова ще се срещне с официалната делегация от Правителството на Москва, която ще участва в Дните на Москва в София, които ще се проведат днес и утре (2 октомври 2018 г.). Това съобщиха от пресцентъра на  Столична община . \r\nРъководител на делегацията е Сергей Черемин - министър в Правителството на Москва и ръководител на Департамента за външноикономически и международни връзки, а в състава са включени също Сергей Кузнецов - главен архитект на Москва, Анатолий Карпов – световен шампион по шахмат и депутат от Руската дума, както и представители на Департамента по култура, Московската градска дума, Московската търговско-промишлена палата. \r\nВ програмата на Дните на Москва са включени: 1 октомври \r\n14.00 часа – Волейболен турнир за младежи между отборите на София и Москва (зала на НСА); \r\n16.15 часа – Изпълнение на Кадетския корпус (площад пред храм-паметника Александър Невски); \r\n17.00 часа – Шахматен турнир – сеанс със световния шампион Анатолий Карпов (зала на НСА); \r\n18.00 часа – Среща на български архитекти със Сергей Кузнецов – главен архитект на Москва (Централен военен клуб);  \r\n20.00 часа – Концерт с популярни творби от руската и европейска класика – съвместно изпълнение на „Симфониета „София“, солисти от Болшой театър и московския пианист Кирил Рихтер (Софийска опера и балет, вход свободен). 2 октомври \r\n10.00 часа - Бизнес форум „Търговско-икономическото сътрудничество и инвестиционният потенциал на Москва и София“ (НДК); \r\n11.30 часа – Откриване на арт-проект „Ярката Москва“ (пред централния вход на НДК); \r\n11.30 часа – Изпълнение на Кадетския корпус (пред централния вход на НДК); \r\n15.00 часа – Кръгла маса „Нов живот за културните пространства в европейските столици“ (Национална библиотека „Св. св. Кирил и Методий\").", "date": "2018.10.01", "title": "Кметът на София Йорданка Фандъкова ще се срещне с официалната делегация от Москва"}
{"url": "http://www.focus-news.net/news/2018/10/01/2573034/s-tarzhestvena-tseremoniya-akademiyata-na-mvr-shte-otbelezhi-nachaloto-na-novata-uchebna-godina.html", "text": "С тържествена церемония Академията на МВР ще отбележи началото на учебната 2018/2019 година. Това съобщиха от пресцентъра на  МВР . На празника ще присъстват министър Младен Маринов, политическото и професионално ръководство на министерството, директори на главни и административни дирекции. Церемонията започва в 11.00 часа в сградата на Академията на МВР.", "date": "2018.10.01", "title": "С тържествена церемония Академията на МВР ще отбележи началото на новата учебна година"}
{"url": "http://www.focus-news.net/news/2018/10/01/2573035/shumen-ogranicheno-e-dvizhenieto-za-tovarni-avtomobili-nad-10-tona-po-patya-radko-dimitrievo-drumevo-poradi-svlachishta-patnite-nastilki-v-oblastta-sa-mokri.html", "text": "Мокри са пътните настилки в Шумен и областта, предаде репортер на  Радио „Фокус“ - Шумен . Времето е облачно с превалявания от дъжд. Видимостта е нормална. Натоварен е трафикът по булевардите в Шумен. Светофарните уредби функционират без промяна. Интензивен е трафикът по републиканската пътна мрежа в посока Русе и Бургас и по автомагистрала „Хемус“ в посока Варна. В участъка на жп надлез при км 364 се работи по мостовите съоръжения, поради което движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.10.01", "title": "Шумен: Ограничено е движението за товарни автомобили над 10 тона по пътя Радко Димитриево - Друмево поради свлачища, пътните настилки в областта са мокри"}
{"url": "http://www.focus-news.net/news/2018/10/01/2573030/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Трафикът на граничните пунктове „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се извършва без забавяния. \r\nДенис НИКИФОРОВ", "date": "2018.10.01", "title": "Благоевград: Без проблеми се осъществява преминаването на автомобили през ГКПП „Кулата“ и ГКПП „Илинден“"}
{"url": "http://www.focus-news.net/news/2018/10/01/2573040/api-zapochvat-remontni-deynosti-po-pat--11-dobri-dol-orsoya-lom-i-po-pat--81-pri-vhoda-na-lom.html", "text": "Започват ремонтни дейности на 3.1-километров участък от републиканския път II-81 Лом - Монтана при входа на Лом и на път II-11 Добри дол – Орсоя – Лом. Това съобщиха от пресцентъра на  АПИ . Целта на ремонтните дейности е да се подобри експлоатационното състояние на двата второкласни пътя и да се повиши безопасността на движение, което е част от подготовката на републиканските пътища за предстоящия зимен сезон.   \r\nПо време на ремонта ще бъде спряно движението на всички МПС при входа на Лом по път II-81 от км 143+518 до км 146+643. Трафикът ще бъде насочен по следния обходен маршрут: Лом – път III-114 – Сталийска махала – Аспарухово – Расово – път II-81 – Монтана и обратно. \r\nПри ремонта на път II-11 Добри дол – Орсоя – Лом  ще бъде въведен следният обходен маршрут: Лом – път III-114 – Тополовец – път III-112 – Добри дол и обратно.", "date": "2018.10.01", "title": "АПИ: Започват ремонтни дейности по път II-11 Добри дол – Орсоя – Лом и по път II-81 при входа на Лом"}
{"url": "http://www.focus-news.net/news/2018/10/01/2573031/burgas-kmetat-dimitar-nikolov-shte-se-sreshtne-sas-svetovnata-operna-prima-rayna-kabaivanska.html", "text": "Кметът Димитър Николов ще се срещне със световната оперна прима и почетен гражданин на Бургас Райна Кабаиванска. Това съобщиха от пресцентъра на  Община Бургас . Срещата ще се състои от 10.00 часа в заседателната зала на Общината по повод Международния ден на музиката. Кабаиванска ще бъде придружена от д-р Георги Текев, изпълнителен директор на Нов Български Университет. Завръщането на голямата българска оперна актриса в родния град след 9-годишно отсъствие е по покана на кмета Николов.  \r\nВ залата на Държавна опера – Бургас от 19.00 часа Райна Кабаиванска ще представи Галаконцерт на лауреатите на своя XVIII Международен майсторски клас в Нов български университет и стипендиантите на фонд „Райна Кабаиванска\" за 2018 година.", "date": "2018.10.01", "title": "Бургас: Кметът Димитър Николов ще се срещне със световната оперна прима Райна Кабаиванска"}
{"url": "http://www.focus-news.net/news/2018/10/01/2573039/dobrich-patnite-nastilki-sa-mokri-zaradi-prevalyavaniya-ot-dazhd.html", "text": "Пътните настилки са мокри заради превалявания от дъжд. Времето в Добрич е облачно и хладно, духа съвсем слаб вятър, предаде кореспондентът на  Радио „Фокус” – Варна . Няма въведени ограничения на движението на автомобили в областта. До края на месец октомври продължава ремонтът на част от Околовръстния път на Добрич. Движението на автомобили се осъществява с повишено внимание и се регулира с пътни знаци. Срокът за приключване на ремонта по пътя за Силистра е 22 октомври. Там също се ремонтира частично асфалтова настилка. Ремонт на асфалтова настилка в два участъка се извършва по второкласния път Добрич-Варна. Движението се регулира с пътни знаци. Дейностите продължават до 30 ноември. По отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща.  \r\nЖулиета НИКОЛОВА", "date": "2018.10.01", "title": "Добрич: Пътните настилки са мокри заради превалявания от дъжд"}
{"url": "http://www.focus-news.net/news/2018/10/01/2573036/denyat-1-oktomvri-v-svetovnata-istoriya.html", "text": "1 октомври е Световен ден на вегетарианството, учреден през 1977 г. с решение на световния конгрес на вегетарианците във Великобритания по инициатива на Северноамериканската организация на вегетарианците. \r\nНа 1 октомври 1856 г. в Париж започва отпечатването на романа на Гюстав Флобер – “ Мадам Бовари”. Американският индустриалец Хенри Форд представя автомобила си “Модел Т” на пазара. Цената на автомобила е 825 долара (1908 г.). На 1 октомври 1946 г. завършва Военният трибунал в Нюрнберг, издал 12 смъртни присъди, между които на Гьоринг и Рибентроп. \r\nВ Университета на Мисисипи избухват студентски безредици по повод приемането на първия чернокож студент. Двама загиват и 75 души са ранени по време на бунтовете (1962). Хелмут Кол става канцлер на Германия през 1982 година, а през 1989 година хиляди източногерманци са посрещнати триумфално, след като комунистическото правителство се съгласява да ги пусне да емигрират в Западна Германия.На тази дата са родени: английският крал Хенри ІІІ (1207 г.), френският композитор и музикален критик Пол Дюка (1865 г.). На 1 октомври умира германският писател Романо Гуардини. \r\n2014 г. \r\nВ Далас, САЩ е регистриран първия случай на Ебола. \r\n2013 г. \r\nАдминистрацията на САЩ спира работа за първи път от около 17 години. Около 800 000 души в правителствените служби са принудени да излязат в неплатен принудителен отпуск поради липса на финансиране. \r\n2013 г.  \r\nАминату Туре става 12-ият министър-председател на Сенегал. \r\n2012 г. \r\nВ Япония се сформира ново правителство, предвождано от Йошихико Нода – председател на Демократическата партия на Япония. \r\n2012 г.  \r\nЕнрике Нето окончателно е признат за победител на президентските избори в Мексико. \r\n2011 г. \r\nПолицията на Ню Йорк арестува над 700 демонстранти, включили се в мирния протест „Окупирай Уол Стрийт“, след като блокират за няколко часа Бруклинския мост.  \r\n2011 г. \r\nСлед втвърдяване позициите на Гърция и Република Македония посредникът на ООН Матю Нимиц се отказва от подновяване на инициативата относно името „Македония“. Гръцкият външен министър Ставрос Ламбринидис заявява, че решението на този проблем е свързано с пренаписването на историята, както и прекрояването на границите между двете спорещи държави. \r\n2011 г.  \r\nЛибийският Национален преходен съвет удължава със седмица ултиматума към привържениците на Кадафи в Сирт. Кадафи, чието местонахождение е неизвестно заявява, че има разногласия между бунтовниците и НАТО. Военното командване на либийския Преходен национален съвет подготвя ударна група от 150 танка Т-55, съветско производство, за настъпление към Сирт. \r\nСпоред вестник „Либерасион“ либийските бунтовниците са обещали на Саркози да дадат на Франция над 1/3 от петролните полета на Либия. Петролните резерви на Либия са за над 44,27 млрд. долара. Франция обявява, че размразява 1,5 млрд. от общо 7,6 млрд. евро на Кадафи във френски банки които ще предаде на новото либийско ръководство. \r\n2008 г. \r\nЗвукозаписната компания BMG (Bertelsmann Music Group) – част от Bertelsmann е закупена от Sony. С тази BMG са записвали изпълнители като: Аврил Лавин, Джъстин Тимбърлейк, Но Даут, Кели Кларксън, Кристина Агилера, Модърн Токинг, Си Си Кеч и други. \r\n2007 г. \r\nИгор Радойчич става седмият президент на Република Сръбска. \r\nИгор Радойчич е роден на 13 септември 1966 г. Управлява държавата от 1 октомври 2007 до 9 декември 2007 г.  \r\n2005 г. \r\nТри бомби избухват и в два туристически района на индонезийския остров Бали, които убиват 26 души. Сред убитите има и чуждестранни туристи. \r\n2004 г. \r\nОткрива се Тараклийският държавен университет. Той допринася до голяма степен за оформянето на Тараклия като културен и образователен център на българите в Молдова. \r\n2001 г. \r\nВърховният съд на САЩ налага временна забрана на бившия президент на САЩ Бил Клинтън да се занимава с юридическа дейност. \r\nБил Клинтън (Уилям Джеферсън) е американски политик, президент на САЩ (1993-2001 г.) от Демократическата партия (вторият след Р. Никсън, срещу когото е приложен импийчмънт). Участва в президентска кампания на Джордж Макгавъм (1972 г.). Преподава в университета в Арканзас (1973-1976 г.). Избран е за главен прокурор на същия щат. През 1993 г. печели президентските избори, побеждавайки Дж. Буш, с програма за намаляване на бюджетния дефицит в САЩ и с договор за свободна търговия със Северна Америка. Води центристка политика; задълбочава политическа отношения с Русия и Китай. Посредничи за подписване на мирното споразумение за Босна в Дейтън, щат Охайо (1995 г.); подкрепя военната намеса на НАТО в Косово, за да бъде спрян геноцидът на Милошевич над косовските албанци (1999 г.); посещава България през 1999 г. \r\n2001 г.  \r\nПакистанска терористична групировка, атакува законодателната власт в индийки-управляваната част на областта Кашмир, убивайки 38 души. \r\n1995 г. \r\nСъдът в Ню Йорк признава за виновен, обвиненият в терористични действия, египетски шейх Омар Абдел Рахман. \r\n1992 г. \r\nВ Литва е въведена нова парична единица – лит. \r\n1991 г. \r\nИзвършена е бомбардировка над Дубровник, което поставя началото на Гражданската война в Югославия. \r\n1989 г. \r\nХиляди източногерманци са посрещнати триумфално, след като комунистическото правителство се съгласява да ги пусне да емигрират в Западна Германия. \r\n1986 г. \r\nВ Алтанта президентската библиотека и музеят са наречени на името на бившия президент Джими Картър. \r\n1982 г. \r\nХелмут Кол става канцлер на Германия.  \r\nХелмут Йозеф Михаел Кол (на немски Helmut Josef Michael Kohl) е немски политик от Християндемократическия съюз. Той е канцлер на Германия от 1 октомври 1982 до 27 октомври 1998 (до 1990 само на Западна Германия). \r\nВ периода 28 септември – 1 октомври се провежда учение на Обединените въоръжени сили на страните от Варшавския договор \"Щит-82\" на българска територия и в акваторията на Черно море. \r\nВаршавският договор за сътрудничество и взаимна помощ е сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Договорът е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. След 1962 г. Албания не участва в работата на органите на договора и през 1968 г. се обявява за неговата денонсация. Варшавският договор е прекратен на 1 юли 1991 г. \r\n1981 г. \r\nВ периода 22 септември – 1 октомври по решение на ЮНЕСКО в Париж се провеждат Дни на България. \r\nОрганизацията на Обединените нации за образование, наука и култура /ЮНЕСКО/ е създадена през месец ноември 1945 г. в Лондон като една от четирите “големи” специализирани организации на ООН. Уставът й влиза в сила през 1946 г. България е член на ЮНЕСКО от 17 май 1956 г. \r\n1971 г. \r\nВ град Орландо, щата Флорида e открит Дисни Ленд. \r\n1967 г. \r\nПоставя се началото на първото турне в Америка на “Pink Floyd”. \r\nАнглийската рокгрупа Pink Floyd е основана в Лондон през 1965 г. в състав: Сид Барет – китара, вокал (до 1968 г.); Ричард Райт – клавишни; Роджър Уотърс – бас, вокал (до 1982 г.); Ник Мейсън – ударни; Дейвид Гилмър – китара, вокал (от 1968 г.). Основател на групата, която в началото се нарича \"Сигма 6”, \"Ти сет\", \"Мегадет\", \"Скриймин абдабс\", е Роджър Уотърс (студент по архитектура). Новото име е свързано със солиста Сид Барет. Специалистите определят стила на групата като симфорок, космически рок, прогресив-рок. Първият сингъл е записан през 1967 г. (\"Арнълд Лайн\"). През 1968 г. Сид Барет е заменен от Дейвид Гилмор. Групата записва музика за филми. Албумът \"Обратната страна на Луната\" от 1973 г. се задържа в класацията на сп. \"Билборд\" повече от 700 седмици. Pink Floyd издава и албума \"Стената\" (1979 г.), по който А. Паркър заснема филм през 1982 г. с участието на Боб Гелдоф. След поредица от съдебни дела Роджър Уотърс напуска групата и издава самостоятелни албуми. \r\n1962 г. \r\nВ Университета на Мисисипи избухват студентски безредици по повод приемането на първия чернокож студент. Двама загиват и поне 75 души са ранени по време на бунтовете. \r\n1962 г. \r\nБарбара Стрейзънд подписва своя първи договор с компанията “Колумбия”. \r\nАмериканската поппевица и киноактриса Барбара Джоун Стрейзънд е родена в Ню Йорк, САЩ. В началото на 60-те години пее в нощните клубове на “Гринич Вилидж”, участва в телевизионни шоупрограми, снима филми. Получава награда “Грами” за първия си албум през 1963 г., а през 1968 г. получава “Оскар” за филма “Забавното момиче”. Участва във филмите: “Каквито бяхме”, “Хелоу, Доли!”, “В един хубав ден ще се срещнем завинаги” (1970 г.), “Бухалът и котенцето” (1970 г.), “Какво има, Док?” (1972 г.), “Върху кутията с пясък” (1972 г.), “Пътят, по който вървяхме” (1973 г.), “Заради Пит” (1974 г.), “Веселата госпожа” (1975 г.), “Роди се звезда” (1976 г.), “Най-важното събитие” (1979 г.), “Всяка дълга нощ” (1981 г.), “Йентъл” (1983 г.), “Орехи” (1987 г.), “Принцът на прилива” (1991 г.), “Огледалото има две лица” (1996 г.). През 1987 г. получава втора награда “Грами” за албума “Бродуей”. Сред популярните й албуми са: “The Barbra Streisand Album” (1963 г.), “My Name is Barbra” (1964 г.), “Simply Streisand” (1967 г.), “Greatest Hits” (1969 г.), “Stoney End” (1971 г.), “The Way We Were” (1974 г.), “Greatest Hits, Vol. II” (1979 г.), “Guilty” (1980 г.), “Memories” (1981 г.), “Yentl” (1983 г.), “Emotion” (1984 г.), “The Brodway Album” (1986 г.), “One Voice” (1987 г.). \r\n1949 г. \r\nОбявява се създаването на Китайската народна република. \r\nКитайската народна република се намира в Централна и Източна Азия. Площта й е 9 600 000 кв. км., населението над 1 206 000 000 жители. Официалният език е китайският. Столица на страната е Пекин.  \r\n1947 г. \r\nПравителството на САЩ съобщава, че признава българското правителство и възстановява дипломатическите отношения с България. \r\nДипломатическите отношения между България и САЩ са установени през 1903 г. Те са прекъсвани два пъти - в периодите 1941-1947 г. и 1950-1959 г. \r\n1946 г. \r\nЗавършва Военният трибунал в Нюрнберг. Той издава 12 смъртни присъди, между които на Гьоринг и Рибентроп. \r\nСъдебният процес над главните нацистки военни престъпници се състои в Нюрнберг в периода 20 ноември 1945 г. – 1 октомври 1946 г. Международният военен трибунал се създава съгласно Декларацията за отговорността на нацистите за извършваните зверства, приета на Московската конференция (30 октомври 1943 г.), и Договора между правителствата на СССР, САЩ, Великобритания и Франция за съдебно преследване и наказание на главните военни престъпници от европейските страни на Оста (8 май 1945 г.). Пред Трибунала се привличат 24 нацистки ръководители. Провеждат се 403 открити съдебни заседания, на които освен подсъдимите се разпитват 116 свидетели, разглеждат се десетки хиляди писмени свидетелски показания и повече от 4 000 документални доказателства. На 30 юли 1946 г. завършват изказванията на главните обвинители, а на 30 септември и 1 октомври 1946 г. е обявена присъдата. Трибуналът осъжда Гьоринг, Рибентроп, Кайтел, Калтенбрунер, Розенберг, Франк, Фрик, Щрайхер, Заукел, Йодал, Цайс-Инкварт и Борман (задочно) на смърт чрез обесване. Хес, Функ и Редер на доживотен затвор. Ширах и Шпеер на 20 години затвор, Нойрат на 15 години и Дьониц на 10 години. Смъртните присъди са изпълнени през нощта на 16 октомври 1946 г. в Нюрнбергския затвор. \r\n1936 г. \r\nГенерал Франциско Франко е обявен за глава на бунтовническия щат в Испания. \r\nФранциско Франко е испански генералисимус. Управлява Испания като диктатор, в годините 1939-1975 г. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник на главния щаб на сухопътните войски (1934 г.), командир на испански корпус в Африка (Мароко). Организира и ръководи въоръженото въстание на испански демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура; провъзгласен за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател на министерския съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта. \r\n1922 г. \r\nОт 1 до 4 октомври във Форт Уейн, щат Индиана, е проведен учредителен конгрес на Македонските патриотични организации в САЩ и Канада (9 дружества), организиран от Сребрен Поппетров по инициатива на Тодор Александров. За секретар е избран Михаил Николов. \r\n1910 г. \r\nТерористи взривяват сградата на вестник “Лос Анджелис Таймс”, загиват 21 души. \r\n1908 г. \r\nХенри Форд представя автомобилът си “Модел Т” на пазара. Цената на автомобила е 825 долара. \r\nХенри Форд (1863 г.-1947 г.) е американски индустриалец. На 24 години става главен инженер на дружество “Едис Илюминейтинг”. През 1903 г. създава “Форд мотор”, от което прави най-голямото в света предприятие за производство на автомобили със 75 000 работника. \r\n1856 г. \r\nВ Париж започва отпечатването на романа на Гюстав Флобер – “ Мадам Бовари”. \r\nФренският писател Гюстав Флобер е роден на 12 декември 1821 г. в Руан. Завършва Руанския лицей и постъпва в юридическия факултет на Парижкия университет. Прекъсва обучението си през 1844 г. поради нервно заболяване. В Круасе създава основните си произведения. Първите му литературни опити са повестите “Мемоари на безумците” (1840 г.) и “Ноември” (1842 г.). Автор е на романа “Възпитание на чувствата” (1843-1845 г., непубликуван). През 1857 г. излиза романът “Мадам Бовари. Провинциални нрави”. Властите определят книгата като “безнравствена” и дават нейния автор под съд. Впоследствие той е оправдан. През 1858 г. Флобер пътешества из Алжир и Тунис, където събира материали за романа “Саламбо” (1862 г.). Творческият му път завършват “Три повести” (1887 г.) и романът “Бувар и Пекюше” (незавършен, публикуван 1887 г.). Съставя не голям по обем сатиричен “Лексикон на азбучните истини” (публикуван през 1910 г.). Умира на 8 май 1880 г. \r\n1791 г. \r\nЗаконодателното събрание на Франция се събира на първото си заседание. На тази дата са родени: \r\n1968 г. \r\nУмира Романо Гуардини – германски писател, католически философ и теолог. Роден е на 17 февруари 1885 г. във Верона. Свещеник (1910 г.). Частен доцент в Бон (от 1921 г.). Професор е по философия на религията и католическия светоглед в Берлин (от 1923 г.). През 1939 г. фашистите му забраняват да преподава. Преподавател е в Тюбинген (1946 г.) и в Мюнхен (1949 г.). Лидер е на движението на католическата младеж. Принципите на християнската антропология Гуардини представя в книгите си \"Свят и личност\" и \"Екзистенцът на християнина\", в които се открива влиянието на т. нар. диалогичен персонализъм. \r\n1943 г. \r\nРоден е Хусто Хорхе Падрон – испански поет. Завършва право и работи като адвокат. Автор е на теоретични изследвания в областта на поезията. Генерален секретар е на испанския ПЕН-център, носител на 35 международни награди. \r\n1930 г. \r\nРоден е Филип Ноаре – френски актьор. Завършва курсове за драматично изкуство при Блен. Работи в парижките театри, в кабаретата и телевизията. Снима се в киното от 1955 г. (\"Пуент Курт\"). Става известен с комичната си изява в \"Зази в метрото\" (1960 г.). Ноаре играе в комедии, трилъри, драми. Работи съвместно с Бертран Таверние, Марио Моничели и др. \r\n1924 г. \r\nРоден е Джейс Ърл Картър (Джими Картър) – американски политик, общественик; Президент на САЩ (1977-1981 г.), представител на Демократическата партия. Завършва Военноморската академия (1946 г.) и до 1953 г. служи във военноморските сили на САЩ. Губернатор е на щата Джорджия (1971-1975 г.). Картър посредничи за подписването на споразуменията от Кемп Дейвид между Израел и Египет; защитава човешките права в международната политика още преди края на Студената война. Води посреднически и миротворчески мисии в Судан, Етиопия, Еритрея, Сомалия, Хаити, Северна Корея и др. Получава Нобелова награда за мир (2002 г.). \r\n1903 г. \r\nРоден е Владимир Самойлович Хоровиц- пианист. Учи при В. В. Пухалски, С. Тарновски и Ф. М. Блуменфелд в Киевската консерватория, която завършва през 1921 г. През 1925 г. емигрира, а от 1928 г. е в Ню Йорк. Известен е с изпълнението на концерти от П. И. Чайковски, С. В. Рахманинов, С. С. Прокофиев, произведения на Ф. Лист и неговите виртуозни транскрипции, а някои композиции (напр. “Танц на смъртта” на К. Сен-Санс) свири в собствени, още по-виртуозни преработки. Автор е на фантазии за пиано върху теми от операта “Кармен” от Бизе, редица парафрази и транскрипции. Умира през 1989 г. \r\n1865 г. \r\nРоден е Пол Дюка – френски композитор и музикален критик. Член е на Френския институт (1934 г.). Учи в Парижката консерватория в класа по композиция на Е. Гиро (1882-1888 г.). Професор е в Парижката консерватория (през 1910-1912 г. – в оркестровия клас, от 1913 г. – композиция), като едновременно ръководи класа по композиция в Музикалното училище. Сред популярните му творби са: \"Ученик на чародея\", 1897 г., операта \"Ариана и Синята брада\" (1907 г., Париж), поемата балет \"Пери\" (1912 г.), симфонии, пиеси за пиано и др. Редактира произведения на Бетовен, Ж. Рамо, Д. Скарлати. Умира на 17 май 1935 г. в Париж. \r\n1207 г. \r\nРоден е крал Хенри III (крал от 1216 г.) от династията Плантагенети. Опитва се да управлява Англия, като разчита на чуждите феодали-авантюристи и на съюза с Римската курия. В края на 50-те години недоволните от тази политика барони намират подкрепа от дребните рицари, гражданите и заможните селяни. Кралят се принуждава да утвърди “Оксфордските провизии” (1258 г.), създали в страната режим на баронската олигархия. По-късно чрез “Уестминстърските провизии” ограничава правата на аристокрацията. Отказването на Хенри III от спазването на “Оксфорските провизии” довежда до гражданска война (1263-1267 г.). През 1264 г. Симон дьо Монфор разгромява кралската войска и пленява краля. След разгрома на опозиционните войски и гибелта на Монфор (август 1265 г.) правата му са напълно възстановени (1266 г.). Нарастващата роля на рицарството и на градовете подтиква Хенри III да създаде практиката за свикване на парламент. Умира на 16 ноември 1272 г. в Лондон. На тази дата умират: \r\n2013 г.  \r\nУмира американският писател Том Кланси, автор на политически трилъри на шпионска тематика издадени в над 100 милиона екземпляра по света. \r\n1684 г. \r\nУмира Пиер Корней – френски писател, представител на трагедията от епохата на класицизма. Роден е на 6 юни 1606 г. в Руан. \r\n1499 г. \r\nУмира Марсилио Фичино – италиански хуманист и философ неоплатоник. Роден е на 19 октомври 1433 г. във Филине Валдарно. Основава Платоновата академия във Флоренция. Превежда на латински език съчинения от Платон (публ. 1484 г.), Плотин, Ямблих, Прокъл, Порфирий, Михаил Псел, част от “Ареопагитии” и трактати. В коментариите към тях и в съчиненията “Платоновата теология за безсмъртието на душата” (1469-1474 г., публикувана през 1482 г.), “За християнската религия” (1476 г.) и др. Приема историческото съществуване на религиите и религиозните философски учения като етапи от развитието на “всеобщата религия”. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.01", "title": "Денят 1 октомври в световната история"}
{"url": "http://www.focus-news.net/news/2018/10/01/2573038/nimh-oranzhev-i-zhalt-kod-za-obilni-valezhi-e-v-sila-za-18-oblasti-na-stranata.html", "text": "Оранжев и жълт код за обилни валежи е в сила за 18 области на страната. Това сочи справка в сайта на  Националния институт по метеорология и хидрология (НИМХ) . Оранжев код за обилни валежи е обявен за 5 области: Кърджали, Хасково, Ямбол, Варна и Бургас. Там се очакват валежи между 25 и 40 л/кв.м, а на места до 50-60 л/кв.м. За морето край Бургас е в сила жълт код за силно вълнение, което се очаква да достигне до 3-4 бала. Предупреждение за жълт код за обилни валежи има в 13 области: Смолян, Пазарджик, Пловдив, Стара Загора, Габрово, Сливен, Велико Търново, Търговище, Русе, Разград, Силистра, Шумен и Добрич. В тези райони очакваното количество валежи е между 15 и 35 л/кв.м.", "date": "2018.10.01", "title": "НИМХ: Оранжев и жълт код за обилни валежи е в сила за 18 области на страната"}
{"url": "http://www.focus-news.net/news/2018/10/01/2573043/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ - Пловдив ще проведат приемни с граждани. Това съобщиха от пресцентъра на  партията .  \r\nДнес приемните ще се проведат по следния график: \r\n- Даниела Дженева - от 17.00 до 18.00 часа в офиса на ГЕРБ в район „Южен” на ул. „Академик Петър Динеков“ №1А; \r\n- Атанас Узунов - от 17.30 до 19.00 часа в офиса на ГЕРБ в район „Южен” на ул. „Академик Петър Динеков” №1А; \r\n- Александър Радев - от 17.30 до 19.00 часа в офиса на ГЕРБ в район „Централен” на ул. „Прага” №2;  \r\n- Спартак Николов - от 17.00 до 18.30 часа в офиса на ГЕРБ в район „Източен” на ул. „Коста Паница“ №5; \r\n- Вихър Захов - от 17.00 до 18.30 часа в офиса на ГЕРБ в район „Източен” на ул. „Коста Паница“ № 5; \r\n- Вера Тоскова - от 16.00 до 18.00 часа в офиса на ГЕРБ в район „Тракия” в жк. „Тракия“, бл.91; \r\n- Ели Гатева - от 16.00 до 18.00 часа в офиса на ГЕРБ в район „Тракия” в жк. „Тракия“, бл.91. \r\nНа 2 октомври 2018 г. общинският съветник от ГЕРБ Иван Вичков ще се срещне с граждани в приемния си ден от 16.00 до 18.00 часа в офиса на ПП ГЕРБ в район „Тракия”, блок 91.  \r\nНа 3 октомври 2018 г. приемни с граждани ще проведат следните общински съветници от ГЕРБ: \r\n- Георги Василев - от 16.00 до 18.00 часа в партийния офис в район „Южен” на ул. „Академик Петър Динеков“ №1А; \r\n- Ани Лафчиева - от 17.00 до 18.30 часа в офиса на ГЕРБ в район „Източен” на ул. „Коста Паница“ №5; \r\n- Емил Русинов - от 17.30 до 19.00 часа в офиса на ГЕРБ в район „Източен” на ул. „Коста Паница“ №5.  \r\nНа 4 октомври 2018 г., общинските съветници от ГЕРБ в Пловдив ще проведат приемни с гражданите, както следва: \r\n- Ясен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” № 9; \r\n- Дамян Петров - от 17.30 до 19.00 часа в офиса на ГЕРБ в район „Западен” на ул. „Царевец” № 9; \r\n- Петър Попов - от 17.30 до 19.00 часа в офиса на ГЕРБ в район „Западен” на ул. „Царевец” № 9; \r\n- Гошо Къчков - от 17.30 до 19.00 часа в офиса на ГЕРБ в район „Северен” на бул. „Марица” №91; \r\n- Пенчо Малинов - от 17.00 до 18.30 часа в офиса на ГЕРБ в район „Източен” на ул. „Коста Паница” №5; \r\n- Веселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А.", "date": "2018.10.01", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/10/01/2573041/kmetat-na-obshtina-dimitrovgrad-ivo-dimov-shte-bade-vodesht-na-13-ata-godishna-sreshta-na-mestnite-vlasti-v-kk-albena.html", "text": "Кметът на Община Димитровград и зам.-председател на Националното сдружение на общините в Република България Иво Димов ще бъде водещ на най-престижния форум за общините 13-ата Годишна среща на местните власти, която се провежда днес в к.к. Албена. Това съобщиха от пресцентъра на  Община Димитровград . Срещата тази година е под мотото „Икономическо развитие в общините - инвестиции и перспективи за развитие“. Фокусът във първия панел на форума ще бъде върху възможностите на общините за привличане на инвеститори чрез развитие на индустриалната инфраструктура, модератор на който е кметът на Димитровград. В дискусията участие ще вземат изпълнителният директор на НСОРБ Силвия Георгиева, изпълнителният директор на НК „Индустриални зони“ Антоанета Барес, председателят на сдружение „Клъстер Тракия икономическа зона“ Пламен Панчев, изпълнителният директор на „София Тех Парк“ Тодор Младенов и Бойко Милев, управител на АСПА Консорциум.  \r\nКметовете и водещите икономисти в страната ще обсъждат партньорството между общините и бизнеса, държавната подкрепа за развитие на индустриалния сектор в регионите – моделът на Национална компания „Индустриални зони“, инициативата на частния бизнес: интегриран подход за насърчаване на икономическата активност в индустриалния и аграрния сектор – моделът на Икономическа зона „Тракия“ и възможностите за привличане на високотехнологични производства и световно утвърдени индустриални производители.  \r\nВъв втората част на форума ще бъдат обсъдени източниците на финансиране за развитие на индустриалната инфраструктура с общинско участие чрез създаване на фондовете за градско развитие – финансови инструменти за насърчаване на местното икономическо развитие чрез ниско лихвени кредити. Събитието се радва на голям интерес от страна на местната власт и бизнеса, участие в което ще вземат над 150 участници от общините и водещи експерти.", "date": "2018.10.01", "title": "Кметът на Община Димитровград Иво Димов ще бъде водещ на 13-ата Годишна среща на местните власти в к.к. Албена"}
{"url": "http://www.focus-news.net/news/2018/10/01/2573037/v-stolichna-obshtina-shte-se-provede-preskonferentsiya-s-koyato-shte-bade-postaveno-nachaloto-na-informatsionna-i-profilaktichna-kampaniya-za-borba-s-raka-na-gardata.html", "text": "От 10.00 часа в зала 1 на Столична община на ул. „Московска“ 33 ще се проведе пресконференция, с която ще бъде поставено началото на информационна и профилактична кампания за борба с рака на гърдата, организирана от Първа САГБАЛ „Света София“. Това съобщиха от пресцентъра на  Столична община . \r\nВ инициативата ще се включат 10 лечебни заведения (в София, Пловдив, Варна и Стара Загора), в които през месец октомври ще се провеждат безплатни мамологични прегледи. Кампанията се осъществява с подкрепата на Столична община, Национален дворец на културата и Българската национална телевизия.  \r\nВ пресконференцията ще участват Дончо Барбалов, заместник-кмет по направление „Финанси и стопанска дейност“ и временно изпълняващ длъжността заместник-кмет по направление „Столично общинско здравеопазване“, д-р Гергана Коларова, изпълнителен директор на Първа САГБАЛ „Света София“, д-р Стефан Константинов, изпълнителен директор на Университетска специализирана болница за активно лечение по онкология и други представители на партньорите на кампанията.", "date": "2018.10.01", "title": "В Столична община ще се проведе пресконференция, с която ще бъде поставено началото на информационна и профилактична кампания за борба с рака на гърдата"}
{"url": "http://www.focus-news.net/news/2018/10/01/2573042/pregled-na-osnovnite-temi-v-starozagorskiya-pechat.html", "text": "„Министър Младен Маринов в Стара Загора: В областните дирекции на МВР няма кадрови проблеми“ е водещо заглавие от страниците на вестник  „Старозагорски новини“ .  \r\n- Министър Младенов, преди дни от ОДМВР - Стара Загора, обявиха 42 свободни позиции за полицаи. В този контекст е въпросът ми: Има ли кадрови проблем в МВР?  \r\n- Не бих го нарекъл проблем. Винаги има нужда от кадри. Работата с кадри е най-сложният процес. Мисля, че към момента основно на проблемните места са назначени хора и то там, където работят на терен и обслужват гражданите. Естествено е да има конкурси в областните дирекции на МВР, защото кадрите се обновяват постоянно. Факт е обаче, че във всеки един сектор на икономиката има проблем с кадрите.  \r\n- Колегите Ви от армията са категорични, че имат проблем с кадрите.  \r\n- Ние имахме проблем, но мисля, че вече в количествено отношение сме пречупили тенденцията повече да напускат, отколкото да назначаваме. Оттам нататък това трябва да продължи. Кадрите, за да се укрепят, трябва поне 4-5 години да текат постоянно конкурси и това да е постоянен процес.  \r\n- За да стане някой сервитьор или готвач, преминава през 4-годишно обучение в професионална гимназия. Смятате ли, че 9-месечни курсове в полицейските школи са достатъчни.  \r\n- Смятам, че е достатъчно. Има ново законодателство.  \r\n- Навремето имаше специализирано училище за полицейски кадри, а сега се разчита само на курсове.  \r\n- Това сега ще струва много скъпо за държавата. Навремето други са били обществените взаимоотношения, не е имало пазарна икономика и държавата е давала много средства за обучение. Сега мисля, че това обучение от 9 месеца е напълно достатъчно, още повече, че то е накъсано на няколко етапа, свързано с практически стаж. Реално те получават една теоретична база. От там отиват на практика да видят как се прилага, след това се връщат за надграждане на тази база и това мисля, че работи добре, защото се смесва практиката с теорията.  \r\n- Много бързо откриехте убиеца от Каспичан, сега и хората, взривили банкомата в Стара Загора. Това почерк на новия министър във Ваше лице ли е ? \r\n- Неслучайно на брифинга в Стара Загора се акцентира на работата в екип. Когато всеки един директор на ОД на МВР преодолее егото си и работи съвместно с останалите, се получава резултат. Просто трябва да има комуникация, координация, екипност, след което се стига до успех. Разбира се, не винаги имаме успех.  \r\n„Абдикира ли Корнелия Нинова от политическа отговорност?“, гласи друго заглавие от страниците на вестника. За пръв път в историята на БСП председателят на партията няма да е председател на Националния предизборен щаб. БСП обяви нов курс към предсрочни избори в събота.  \r\nПо време на Националния съвет в събота бе взето решение опозиционната партия да внесе трети пореден вот на недоверие към правителството - този път на тема здравеопазване. Датата за внасяне на вота към момента не е ясна, но на заседанието на Националния съвет стана известно за пореден път, че във формацията има настроения срещу лидера й Корнелия Нинова. Тя от своя страна реши да напусне поста на председател на предизборния щаб и за такъв бе избран депутатът Георги Свиленски. Рокадата повдигна въпроса за това кой ще носи политическа отговорност при евентуален незадоволителен резултат на следващите избори? Защото Националният предизборен щаб отговаря не само за организацията на изборите по места, но и за крайния резултат. Тоест на него му се вменява политическа отговорност за резултатите от изборите. След демократичните промени в БСП е нямало прецедент, в който лидерът на партията да не е и председател на Националния предизборен щаб. Изключение има само по времето, когато Сергей Станишев беше едновременно лидер на БСП и министър-председател, което законодателно е наложило друг да поеме щаба. На въпрос на „Старозагорски новини\" дали Корнелия Нинова избяга от политическа отговорност, преотстъпвайки мястото си на Георги Свиленски, народният представител от Стара Загора Георги Гьоков коментира: „Не съм съгласен, че оттеглянето на госпожа Нинова от поста председател на Националния предизборен щаб е опит да се избегне отговорност. Всеки лидер на политическа сила носи такава при един или друг резултат на формацията на избори. Опитът да се създава напрежения по този въпрос е чисто и просто спекулация\".  \r\nСпоред Гьоков новият председател на Националния предизборен щаб на БСП Георги Свиленски притежава необходимия опит и качества, за да се справи с отговорната задача. По думите на Гьоков хората с различно мнение в партията доказват, че БСП не е лидерска партия, по примера на ГЕРБ, а демократична. \"Ние не сме лидерска формация. Инакомислещите са необходими, за да можем да се развиваме. Хора с различно мнение са здравословни за формацията\", подчерта Гьоков. Той заяви, че благодарение на активната работа на настоящото ръководство на левицата партията е увеличила два пъти доверието си в българското общество, съпоставимо с изборите в края на 2014 г. Да, това е категоричен факт, тъй като на предходните парламентарни избори БСП беше представена с 40 депутати, а сега са двойно повече. Но заслугата за това е Националният предизборен щаб на БСП, който изнесе и победата на президента Румен Радев. Това обаче не попречи на Нинова да дирижира в събота кадрови промени в щаба и да отлъчи от него досегашните отявлени социалисти Георги Гергов, Красимир Янков (който авансово си беше подал оставката) и Асен Димитров - дългогодишен секретар на щаба. Чистката, случила се по време на заседанията на Националния съвет, подсказва, че Нинова е отлъчила всички инакомислещи в БСП. В подобна ситуация е доста трудно да се говори за демокрация, но наистина остава въпросът защо Корнелия Нинова вмени на човек без опит в правенето на избори политическа отговорност. Вероятно отговорът ще дойде на предстоящия конгрес на БСП, колкото и той да бъде разсрочен във времето. Защото ако дотогава Нинова не успее да провокира предсрочни парламентарни избори чрез инициирания трети пореден вот на недоверие към правителството, тя ще бъде отстранена от своите като лидер на БСП.  \r\n„В Чирпан предлагат главната улица да носи името „Никола Манев“ вместо „Георги Димитров“, пише още изданието. Централната улица на Чирпан да бъде кръстена на наскоро починалия художник и почетен гражданин Никола Манев, предлагат от групата на общинските съветници на партия ГЕРБ. Те припомнят, че в момента тя носи името на пролетарския вожд Георги Димитров, който никога не е идвал през живота си в родното място на Яворов, за разлика от цар Борис III. „Никола Манев е роден в Пазарджик, но винаги е твърдял, че Чирпан е мястото, където се е усетил българин. През последните години от живота си той направи страшно много за духовния живот в града, по негова покана тук всяка есен идваха най-добрите певци, композитори, поети, писатели. Смятаме, че е редно да съхраним спомена за него и по този начин\", коментира лидерът на ГЕРБ - Чирпан, Христо Стефанов. Предложението ще бъде внесено за разглеждане на октомврийското заседание на местния парламент. От сега е сигурно, че съветниците от БСП едва ли ще приемат идеята. Бегъл преглед на имената на улиците в Чирпан показва, че дузина от тях носят имена на личности, нямащи нищо общо с историята на града като Димитър Благоев, Фридрих Енгелс, Антон Иванов, Роза Люксембург, Зоя Космодемянская, Ернст Телман и Патрис Ломумба. Срещат се още ул. „Москва\", „Прогрес\", „Партизанска\" и дори „Шарампол\" (вид отбранително съоръжение през годините на кърджалийските нападения).", "date": "2018.10.01", "title": "Преглед на основните теми в старозагорския печат"}
{"url": "http://www.focus-news.net/news/2018/10/01/2573046/pregled-na-osnovnite-temi-v-shumenskiya-pechat.html", "text": "„Три дни Шумен бе карнавален град“ е водещото заглавие във вестник  „Шуменска заря“ . От петък до неделя Шумен за десети път бе шарен, пъстър и весел домакин на Карнавала на плодородието, организиран от община Шумен. По време на официалната среща на кмета на община Шумен Любомир Христов с ръководителите на гостуващите ансамбли от Струмица в Македония и Петровац в Сърбия градоначалникът получи поздравления от Европейската федерация на карнавалните градове, в която членувахме преди години. „Телефонни измамници паднаха в собствения си капан“, пише изданието. Трима телефонни измамници, които за пет месеца са присвоили 150 000 лева, бяха заловени от полицията. В различна конфигурация те са участвали в 22 измами за периода май - септември. След парите, които измъчвали от възрастните хора, имало щатски долари, британски лири, евро и злато. Работата по разкриването на извършителите започнала след множество сигнали за опити за измами и довършени престъпления в началото на месец септември на територията на град Шумен. „Обвиненият за четворното убийство в Каспичан поиска да остане в ареста“, пише вестникът. Обвиненият за особено жестокото убийство на четиричленно семейство от Каспичан заявил пред адвоката си преди да влезе в съдебната зала, че било по-добре да го задържат. „Домашен арест – не, няма къде да се прибера. По-добре да ме задържат“, предаде на съда думите на Петър Димитров, обвинен за убийство, адвоката му. В броя е публикувано интервю с руският телевизионен журналист Ирина Николаевна Гончарова-Вакуловская, която проведе майсторски клас в ШУ „Епископ Константин Преславски“.", "date": "2018.10.01", "title": "Преглед на основните теми в шуменския печат"}
{"url": "http://www.focus-news.net/news/2018/10/01/2573047/otkriva-se-novata-uchebna-godina-v-bogoslovskiya-fakultet-na-sofiyskiya-universitet-sv-kliment-ohridski.html", "text": "Открива се новата учебна година в Богословския факултет на Софийския университет „Св. Климент Охридски“, предаде репортер на  Агенция „Фокус“ . По този повод, с благословението на Негово Светейшество Българския патриарх и Софийски митрополит Неофит тържествената св. литургия, по повод началото на новата академична година в Богословския факултет на СУ \"Св. Климент Охридски\", ще бъде оглавена от Негово Преосвещенство Мелнишкият епископ Герасим, гл. секретар на Св. Синод на Българската православна църква. Начало на утринната служба е в 8.00 часа. Светата литургия ще започне в 09.00 часа. \r\nНикола ПЕТКОВ", "date": "2018.10.01", "title": "Открива се новата учебна година в Богословския факултет на Софийския университет „Св. Климент Охридски“"}
{"url": "http://www.focus-news.net/news/2018/10/01/2573049/veliko-tarnovo-ogranicheno-e-dvizhenieto-na-motorni-prevozni-sredstva-nad-35-tona-po-pat--4082-cheshma-kesarevo.html", "text": "Натоварен е трафикът във Велико Търново, интензивно е движението по улица „Магистрална“, в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, ул. „Никола Габровски“, както и покрай по-големите училища и детски градини, предаде репортер на  Радио „Фокус“ – Велико Търново . Настилките в града са мокри и хлъзгави, времето е облачно и дъждовно. Всички светофарни уредби към момента работят нормално. Автобусите от градския транспорт се движат по разписание. Екипи на „Пътна полиция“ следят за правилното протичане на движението. Патрули са разположени на входовете и изходите на града. \r\nЗатворен за товарни автомобили над 10 тона е път-551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена. Ограничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, а обходният маршрут е през село Сушица. \r\nМария НЕДЕВА", "date": "2018.10.01", "title": "Велико Търново: Ограничено е движението на моторни превозни средства над 3.5 тона по път ІІІ-4082 Чешма - Кесарево"}
{"url": "http://www.focus-news.net/news/2018/10/01/2573045/vlizat-v-sila-novite-tseni-na-prirodniya-gaz-parnoto-i-toplata-voda.html", "text": "От днес в сила влиза новата цена на природния газ, а до края на деня Комисията за енергийно и водно регулиране ще оповести окончателното си решение за цените на топлоенергията от 1 октомври. Синьото гориво поскъпва с близо 14 процента. Очаква се това да доведе до повишаване на сметките за парно с между 4 и 9% за различните градове на страната. За София предвижданото увеличение е от 8%. Значително поскъпване ще усетят и потребителите в Бургас и Плевен, докато в Русе, Перник, Сливен и Габрово промяна в цените не се очаква, тъй като топлофикациите там работят с въглища.  \r\nТова е второ увеличение на цените след края на изминалия отоплителен сезон, заради което поскъпването в сравнение с миналата зима ще бъде между 7 и 23% за отделните райони на страната.", "date": "2018.10.01", "title": "Влизат в сила новите цени на природния газ, парното и топлата вода"}
{"url": "http://www.focus-news.net/news/2018/10/01/2573023/ombudsmanat-maya-manolova-shte-prisastva-na-tarzhestvenoto-chestvane-na-mezhdunarodniya-den-na-vazrastnite-hora.html", "text": "По покана на Българската асоциация на пенсионерите омбудсманът Мая Манолова ще присъства на тържественото честване на 1 октомври – Международен ден на възрастните хора. Това съобщиха от пресофиса на  омбудсмана . Събитието ще се проведе от 11.00 часа в зала 11 на Националния дворец на културата - кино „Люмиер“. 1 октомври е обявен за Международен ден на възрастните хора на 14 декември 1990 г. с решение на Общото събрание на ООН.", "date": "2018.10.01", "title": "Омбудсманът Мая Манолова ще присъства на тържественото честване на Международния ден на възрастните хора"}
{"url": "http://www.focus-news.net/news/2018/10/01/2573044/proval-na-referenduma-v-makedoniya-po-posledni-danni-na-dik-izbiratelnata-aktivnost-e-bila-3687-protsenta.html", "text": "Държавната избирателна комисия (ДИК)  на Македония приведе резултатите от гласуването на референдума за промяна на името. При 98,61% обработени бюлетини избирателната активност е била 36,87%, показва справка на  официалната интернет страница на ДИК. \r\n„За“ са гласували 91,48% от имащите право на глас в Македония, или 661 393 души, а процентът на произнеслите се „против“ падна до 5,64%, или 37 312 души.  \r\nОчаква се в обедните часове на деня да бъдат изнесени първите официални резултати. Тереза Герова", "date": "2018.10.01", "title": "Провал на референдума в Македония: По последни данни на ДИК избирателната активност е била 36,87 процента"}
{"url": "http://www.focus-news.net/news/2018/10/01/2573050/plovdiv-narodnite-predstaviteli-ot-gerb-shte-provedat-priemni-za-grazhdani.html", "text": "Народните представители от ГЕРБ - Пловдив ще проведат приемни за граждани от избирателния си район. Това съобщиха от пресцентъра на  партията . \r\nПриемните ще се проведат по следния график: \r\n- Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на ГЕРБ-Пловдив на бул. „Марица” 91; \r\n- Димитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2;  \r\n- инж. Атанас Ташков, член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-тото Народно събрание - от 16.00 часа в партийния офис на ул. „Стефан Стамболов” 21; \r\n- Спас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. „Коста Паница” 5.", "date": "2018.10.01", "title": "Пловдив: Народните представители от ГЕРБ ще проведат приемни за граждани"}
{"url": "http://www.focus-news.net/news/2018/10/01/2573051/pregled-na-osnovnite-temi-v-dobrudzhanskiya-pechat.html", "text": "„50 години Албена: МЦ „Медика – Албена“ за втора поредна година с приз „Най-добър медикъл спа комплекс“, съобщава на първа страница  вестник „Нова добруджанска трибуна“ . Отличието е получил изпълнителният директор на лечебното заведение д-р Ивайло Христов. Той е бил избран за член на контролния съвет на Българския съюз по балнеология и СПА туризъм. Наградите са връчени по време на Петия конгрес на на съюза. Форумът се е провел в края на септември със съдействието на Министерство на туризма и две от българските общини. Община град Добрич организира литературни празници, посветени на 130 години от рождението на поетесата Дора Габе, съобщава всекидневникът. Кулминация в честванията е връчването на наградата на името на добруджанската поетеса. Тази година на 11 октомври ще се състои тържество. Лауреат на тазгодишната награда е поетесата Камелия Кондова, а на отличието – Драгни Драгнев. Известни са вече предложенията за носители на годишните награди „Добрич“ в областта на културата и литературата, съобщава изданието. Наградите се връчват в рамките на отбелязването на 1 ноември – Денят на народните будители. Три са предложенията за колективна награда, две – за индивидуална, две – за млад творец. Темата е водеща и за другия регионален  вестник „Добруджанска трибуна“ . „Започна груповият лов на диви свине“, съобщава изданието. Ловът е открит на 29 септември. Заради усложнената епизоотична обстановка са въведени ограничения в района на границата с Румъния. Груповият лов е забранен до 10 км около с. Тутраканци. Това засяга 119 ловни дружинки. Груповото ловуване се извършва само пред деня – час преди изгрев и един час след залез. „Местните власти се събират на годишната си среща в Албена“, съобщава всекидневникът. Над 800 представители на българските общини ще участват в 13-то издание на форума. То ще се проведе от 1 до 3 октомври в курортния комплекс. В утрешния ден се очаква участие да вземе министър-председателят Бойко Борисов. Както всяка година в рамките на форума ще бъдат дискутирани актуални въпроси, свързани с работата на българските общини", "date": "2018.10.01", "title": "Преглед на основните теми в добруджанския печат"}
{"url": "http://www.focus-news.net/news/2018/10/01/2573052/pazardzhik-mokri-i-hlazgavi-sa-patnite-nastilki-na-teritoriyata-na-oblastta-ima-usloviya-za-akvaplaning.html", "text": "Натоварено е движението по главните пътища на областта. Пътните настилки са мокри и с условия за аквапланинг. Това съобщи за  Радио „Фокус“ - Пазарджик  дежурният в Областно пътно управление - Пазарджик. Интензивен е трафикът по главен път Пловдив - Пазарджик - Белово - Костенец. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.10.01", "title": "Пазарджик: Мокри и хлъзгави са пътните настилки на територията на областта, има условия за аквапланинг"}
{"url": "http://www.focus-news.net/news/2018/10/01/2573048/kathimerini-severna-gartsiya-pecheli-ot-sporazumenie-s-byurm.html", "text": "Гърция е един от най-важните търговски партньори на Македония (в източника - Бившата югославска република Македония) и ратификацията на договора за името ще помогне за нормализиране на отношенията между двете съседни балкански държави, и ще даде шанс на Атина да се превърне във входна врата за Източна и Централна Европа, съобщава електронното издание на всекидневника  Kathimerini . \r\n\"Разрешаването на спора за името е необходимо условие за това пристанището на Солун да се превърне в истински европейски порт и да започне да функционира като активен възел за транспортната връзка с река Дунав и като средиземноморска отправна точка в търговията с Централна Европа“, заяви пред изданието председателят на Федерацията на индустриите в Северна Гърция Атанасиус Савякис. Близо 30 на сто от оборота на солунското пристанище е свързан с търговията с Македония, подчертава вестникът. \r\nМиналата година Гърция бе нейният трети най-важен търговски партньор след Германия и Великобритания, с 6.1 на сто дял от търговските й транзакции, според статистическите данни. Двустранният търговски обмен през 2017 г. надхвърли 726 млн. евро при близо 600 млн. в 2016, като Гърция изнася за съседката си основно петролни продукти, плодове и зеленчуци, желязо и стомана, текстил и машини, а внася от нея дрехи, тютюн и други стоки. \r\nГръцките компании са сред най-големите инвеститори в Македония: за периода 1997-2016 Гърция е трета по чуждестранни преки инвестиции; общата им сума надхвърля един милиард евро; във фокуса на вниманието й са основно горивата, банковото дело и търговията на дребно; открити са 25 000 нови работни места; всяка година близо една четвърт от населението на Македония, т.е. половин милион нейни граждани, посещава Гърция за ваканциите, като предпочитанията са за северните части на страната, особено Халкидики и Пиерия.", "date": "2018.10.01", "title": "Kathimerini: Северна Гърция печели от споразумение с БЮРМ"}
{"url": "http://www.focus-news.net/news/2018/10/01/2573054/burgas-mokri-sa-patnite-nastilki-v-oblastta-po-patya-devetak-vetren-se-izvarshva-kosene-na-trevni-ploshti.html", "text": "Мокри са пътните настилки в областта. Това съобщи за  Радио „Фокус“ – Бургас  дежурният от Областно пътно управление. Няма затворени пътища или проходи в областната пътна мрежа. Въведено е ограничение на движението от км 308+107 до км 359+475 в участъка Деветак – Ветрен, където се извършва косене на тревни площи. Там организацията на движение е сигнализирана с пътни знаци и конуси, а срокът е до 30 октомври 2018 г. До 01 юли 2019 г. е ограничено движението в участъка Слънчев бряг – Бургас в района на обход на град Поморие от км 222+849 до км 225+522, където изгражда на второ пътно платно. Движението на МПС се организира в двете новоизградени платна, като скоростта на движение е намалена до 50 км/час в участъците на съществуващите кръстовища. Движението се регулира от пътни знаци.  \r\nСпокоен е трафикът в сутрешните часове по основните пътни артерии на Бургас. По-натоварено е движението в района на кръстовището с кръгово движение „Трапезица“, на кръстовището между улиците „Спортна“ и „Индустриална“, както и по пътя от и към жк. „Меден Рудник“. \r\nМария ГЕОРГИЕВА", "date": "2018.10.01", "title": "Бургас: Мокри са пътните настилки в областта, по пътя Деветак – Ветрен се извършва косене на тревни площи"}
{"url": "http://www.focus-news.net/news/2018/10/01/2573053/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Река Елешница“, кв. „Кремиковци“, се налага спиране на водоподаването от 10.00 до 16.00 часа на клиентите на „Софийска вода”, живеещи в района на  ул. „Чавдар“, ул. „Славянка“, ул. „Река Елешница“, ул. „Малина“ . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар“ ъгъла с ул. „Мургаш “. \r\nВъв връзка с направа на водопроводни връзки на ул. „Йосиф Хербст“, жк. „Надежда“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на  ул. „Йосиф Хербст“ по ул. „Чудомир“ от ул. „Екзарх Стефан“ до бул. „Ломско шосе“ . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Хербст“ ъгъла с ул. „Чудомир“. \r\nВъв връзка с подмяна на сградно водопроводно отклонение на ул. „Проф. Кирил Мирчев“, вилна зона „Симеоново - север“, се налага спиране на водоподаването от 10.00 до 16.00 часа на клиентите на „Софийска вода”, живеещи в района на  ул. „Проф. Кирил Мирчев“ от №1 до № 4 . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Кирил Мирчев“ №6. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.10.01", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/01/2573055/dobrich-v-grada-zapochvat-literaturnite-praznitsi-posveteni-na-130-godini-ot-rozhdenieto-na-dora-gabe.html", "text": "С богата културна програма в града ще бъдат отбелязани Литературните празници, посветени на 130 години от рождението на Дора Габе. Това съобщиха от пресцентъра на  Община Добрич . През август 2018 година се навършиха 130 години от рождението на Дора Габе – поет, преводач, общественик, дългогодишен председател на българския ПЕН–клуб. По този повод през цялата година в Добрич се осъществиха редица събития, като кулминация е връчването на Националната литературна награда „Дора Габе“ и Отличие. Тази година призът ще бъде връчен за четвърти път само след броени дни – на 11 октомври. Лауреат на наградата е поетесата Камелия Кондова, а носител на Отличие за принос в изследването и популяризирането на творчеството на Дора Габе е Драгни Драгнев – поет, белетрист, драматург.\t \r\nПартньори на Община град Добрич са държавни институции и творчески съюзи и сдружения, свързани с името на Дора Габе и книжния сектор. Община град Добрич кани гражданите и гостите на града да посетят събитията, посветени на годишнината на голямата поетеса, за която Добруджа беше както Дом, така и Вселена. \r\nПрограмата на Литературните празници предвижда: \r\n- Представяне на първи том от двутомник с поезия и проза за деца и възрастни от Дора Габе на 1 октомври от 17.00 часа в Дом-паметник „Йордан Йовков“ – Добрич. Книгата е част от Библиотека „Музеи на български писатели“ на издателство „Славена“ – Варна. Организатори са Регионален исторически музей – Добрич и Издателство „Славена“ – Варна; \r\n- Представяне на изследването „Многоликата Дора Габе. Верската, етническата и националната идентичност на поетесата” на Катя Зографова на 5 октомври от 17.00 часа в Регионална библиотека „Дора Габе“. Организатор е Регионалната библиотека „Дора Габе“ – Добрич; \r\n- Представяне на рецитал на поети от Български П.Е.Н. – Център в памет на Дора Габе - „В очакване на Слънцето“. Предвиден е и разговор на тема „Литературният превод – предизвикателство на съвремието“. Ще участват: Бойко Ламбовски – поет, публицист, преводач, председател на Български П.Е.Н. – Център; Георги Константинов – поет, почетен председател на Български П.Е.Н. – Център; Деян Енев – поет, писател, есеист, член на УС на Български П.Е.Н. – Център  \r\nХайри Хамдан – поет, писател, преводач, член на Български П.Е.Н. – Център. Събитието ще се проведе на 10 октомври от 18.00 часа в Художествена галерия – Добрич. Организатори са Община град Добрич и Български П.Е.Н. – Център; \r\n- Литературно кафене – възстановка на 11 октомври от 11.00 часа в Бакарди клуб – Добрич, Библиотеката. Ще участват: Красимир Демиров, Райна Стойчева и Илияна Иванова. Организатори са Община град добрич, Регионален исторически музей – Добрич и Бакарди клуб – Добрич; \r\n- Тържествена церемония за връчване на Националната литературна награда „Дора Габе“ и отличие \r\nСлово д-р Кремена Митева. Ще се проведе връчване на НЛН „Дора Габе“ и Отличие от кмета на Община град Добрич. Предвиден е и поетичен спектакъл „За тебе се родих, живот“ по текстове на Дора Габе в изпълнение на актрисата Бойка Велкова и Мария Славова – пиано. Събитието ще започне на 11 октомври 2018 г. от 18.00 часа в Огледална зала „Нели Божкова“. Организатор е Община град Добрич; \r\n- Представяне на сп. \"Антимовски хан“ – бр.2/3 на 15 октомври от 17.30 часа в Дом-паметник „Йордан Йовков“. Организатори са Сдружение на писателите – Добрич и Регионален исторически музей – Добрич; \r\n- Дигитална колекция „В света на Дора Габе”, достъпна на сайта на Регионална библиотека „Дора Габе“ http://www.libdobrich.bg. Организатор е Регионална библиотека „Дора Габе“ – Добрич; \r\n- Представяне на документалната изложба „Просторът ти в душата ми се вля...“ до 15 октомври на ул. „България“ (пред Община град Добрич). Организатор е Община град Добрич; \r\n- „Родена в Добруджа” – изложба на библиотечни документи до 12 октомври в Регионална библиотека „Дора Габе“ – Добрич. Организатор е Регионалната библиотека; \r\n- Инициативата „В света на Дора Габе“ – пътуваща фотодокументална изложба до 12 октомври в Регионална библиотека „Дора Габе“ – Добрич. Организатор е Регионалната библиотека.", "date": "2018.10.01", "title": "Добрич: В града започват Литературните празници, посветени на 130 години от рождението на Дора Габе"}
{"url": "http://www.focus-news.net/news/2018/10/01/2573057/tass-iran-nanese-raketni-udari-po-teroristi-v-siriya-svarzani-s-atentata-v-ahvaz.html", "text": "Корпусът на стражите на ислямската революция (КСИР) нанесе в понеделник сутринта ракетни удари по територията на Сирия, източно от река Ефрат, където, както се твърди, са се намирали организаторите на терористичния акт в иранския град Ахваз, съобщи агенция Fars, предава  ТАСС . \r\nПо информация на иранската агенция, за нанасянето на удари по терористите са използвани балистични ракети.  \r\nРуската агенция припомня, че на 22 септември по време на военен парад в Ахваз беше извършен терористичен акт. Неизвестни въоръжени лица откриха огън по хората, в резултат от което загинаха 29 души, а още около 60 бяха ранени. \r\nПо данни на иранската агенция ISNA, отговорността за атаката е поела свързаната със Саудитска Арабия групировка „Патриотическо арабско демократично движение в Ахваз“. Агенция „Ройтерс“ пък съобщи, че отговорността за нападението е поела терористичната групировка „Ислямска държава“. \r\nПревод и редакция:", "date": "2018.10.01", "title": "ТАСС: Иран нанесе ракетни удари по терористи в Сирия, свързани с атентата в Ахваз"}
{"url": "http://www.focus-news.net/news/2018/10/01/2573060/smolyan-v-grada-shte-se-provede-natsionalniyat-praznik-na-poeziyata.html", "text": "За пети път Смолян ще бъде домакин на Националния празник на поезията, който ще се проведе днес и утре (2 октомври). Това съобщиха от пресцентъра на  Общината . Организатори на проявата са Община Смолян, Съюзът на българските писатели и КДК. В празничната програма ще се включат 20 изявени български творци от различни поколения и стилове – 10 от София и страната и 10 от Смолян и областта. Сред тях са академик Антон Дончев, Матей Шопкин, Георги Константинов, Петър Анастасов, Боян Ангелов, Димитър Христов, Иван Есенски, Надя Попова, Надежда Захариева, Елена Алекова, Иван Странджев, Елка Няголова, Димитър Милов, Минчо Минчев, Димитър Златев, Филип Марински, Светозар Казанджиев, Георги Гривнев, Величка Петкова и Тодор Згуров.   \r\nКакто повелява традицията, ще бъде запален „Огънят на поезията“ пред паметника на Орфей и Родопа. В програмата са включени „Час по България“ в училища на общината и други градове от областта, музикално-поетичен спектакъл „Огънят“ и други прояви. \r\nОткриването ще бъде от 18.00 часа пред паметника на „Орфей и Родопа” в Смолян.", "date": "2018.10.01", "title": "Смолян: В града ще се проведе Националният празник на поезията"}
{"url": "http://www.focus-news.net/news/2018/10/01/2573061/sport-sesil-karatancheva-zagubi-finala-na-turnir-v-sasht.html", "text": "Сесил Каратанчева загуби с 1:2 сета, след като допусна обрат от представителката на САЩ Ейша Мухамад финала на турнира в американския град Темпълтън с награден фонд 60 хиляди долара. Българката не успя да стигне до първи трофей от миналата година, когато спечели в Лас Вегас и ще трябва да се задоволи с 48 точки за световната ранглиста и 4683 долара.", "date": "2018.10.01", "title": "Спорт: Сесил Каратанчева загуби финала на турнир в САЩ"}
{"url": "http://www.focus-news.net/news/2018/10/01/2573058/sofiya-vavezhda-se-organizatsiya-na-dvizhenieto-vav-vrazka-s-remont-po-ul-ivan-vazov.html", "text": "Въвежда се организация на движението във връзка с ремонта на централна градска част в София. Това съобщиха от пресцентъра на  Столична община . \r\nВъв връзка с изграждането на канализация в участъка на ул. „Иван Вазов“ от бул. „Васил Левски“ до ул. „Георги Раковски“ се въвежда промяна в организацията на движение. От 00.00 часа на 2 октомври 2018 г. до 24.00 часа на 19 ноември 2018 г. се забраняват влизането, престоят и паркирането на пътни превозни средства по ул. „Иван Вазов“ в участъка от ул. „Цар Иван Шишман“ до ул. „6-ти септември“. \r\nЗа същото време се закриват местата за почасово платено паркиране и изместване на местата за  паркиране „служебен абонамент“ по ул. „Иван Вазов“ в участъка от ул. „Цар Иван Шишман“ до ул. „6-ти септември“.", "date": "2018.10.01", "title": "София: Въвежда се организация на движението във връзка с ремонт по ул. „Иван Вазов“"}
{"url": "http://www.focus-news.net/news/2018/10/01/2573059/stara-zagora-na-ofitsialna-tseremoniya-shte-bade-otkrit-pensionerskiyat-klub-v-selo-kazanka.html", "text": "На официална церемония ще бъде открит пенсионерският клуб в село Казанка. Това съобщиха от пресцентъра на  Община Стара Загора . Откриването ще се проведе в 10.00 часа в село Казанка. Обектът е реализиран с помощта на Общината след ремонта на кметството, което е с нов покрив, дограма и тоалетни.  \r\nНа 2 октомври в 11.00 часа в село Преславен ще бъде открита здравната служба, която също е реализирана с помощта на Община Стара Загора.", "date": "2018.10.01", "title": "Стара Загора: На официална церемония ще бъде открит пенсионерският клуб в село Казанка"}
{"url": "http://www.focus-news.net/news/2018/10/01/2573062/pazardzhik-zaviryavaniya-sa-se-obrazuvali-na-mesta-po-ulitsite-v-grada.html", "text": "Завирявания са се образували по улиците в Пазарджик заради валежите от дъжд през последните часове, предаде репортер  Радио „Фокус“ – Пазарджик . Особено затруднено е преминаване по двете кръгови кръстовища при моста на река Марица и на изхода на града в посока Пловдив, както и в района около Стоковата борса. Натоварено е движението по околовръстния път, както и в района на Областната болница и Кооперативния пазар. \r\nАлбена ЖИЛЕКОВА", "date": "2018.10.01", "title": "Пазарджик: Завирявания са се образували на места по улиците в града"}
{"url": "http://www.focus-news.net/news/2018/10/01/2573065/burgas-esenni-literaturni-praznitsi-2018-shte-se-provedat-v-grada-prez-oktomvri.html", "text": "През последните години есента се превърна в литературния сезон на Бургас. Това съобщиха от пресцентъра на  Общината . Всеки октомври в града се организира своеобразен фестивал на словото. Програмата на предстоящото издание отново е богата. Тя включва представяния на бургаски и гостуващи автори /сред гостуващите тази година има солидна унгарска група/, посветени на литературната критика и преводачеството вечери. Есенни литературни празници ’2018 ще бъдат открити на 1 октомври, от 17.30 часа. в Дома на писателя, ул. \"Вола\" 1. Те се организират от Община Бургас и Дома на писателя.", "date": "2018.10.01", "title": "Бургас: Есенни литературни празници ’2018 ще се проведат в града през октомври"}
{"url": "http://www.focus-news.net/news/2018/10/01/2573056/plovdivskiyat-mitropolit-nikolay-shte-oglavi-arhiereyska-sveta-liturgiya-v-hram-pokrov-na-presveta-bogoroditsa-v-manastira-sv-sv-kozma-i-damyan-kray-kuklen.html", "text": "Православната църква чества големия християнски празник Покров на Пресвета Богородица. По този повод във всички епархии на Българската православна църква се отслужва празнична света Литургия, предаде репортер на  Агенция „Фокус“ . В храм „Покров на Пресвета Богородица” в манастира „Св.св.Козма и Дамян” край град Куклен архиерейска света Литургия ще бъде оглавена от Негово високопреосвещенство Пловдивския митрополит Николай. Началото е в 9.00 часа.  \r\nНикола ПЕТКОВ", "date": "2018.10.01", "title": "Пловдивският митрополит Николай ще оглави архиерейска света Литургия в храм „Покров на Пресвета Богородица” в манастира „Св. св. Козма и Дамян” край Куклен"}
{"url": "http://www.focus-news.net/news/2018/10/01/2573064/pazardzhik-ot-1-oktomvri-se-uvelichavat-tsenite-na-biletite-i-kartite-za-troleybusniya-transport-v-grada.html", "text": "След като предложението за нови, по-високи цени за билетите и картите за тролейбусен транспорт в Пазарджик се прие на сесия на Общински съвет, от 1 октомври билетът поскъпва от 80 стотинки на 1 лев, а абонаментните карти – средно с около 25%. Това съобщиха от  Общината .  \r\nСедмичната карта вместо 7 лв. ще струва 10 лева, месечната за ученици поскъпва от 17 лв. на 23 лв., за работници – от 25 лв. на 31 лв., за пенсионери – от 20 лв. на 26 лв. Годишните и месечните карти също се вдигат, като годишните за ученици ще са 206 лв. вместо досегашните 120 лв., за работници – 228 лв. вместо 218 лв., за пенсионери – 216 лв. вместо 178 лв.", "date": "2018.10.01", "title": "Пазарджик: От 1 октомври се увеличават цените на билетите и картите за тролейбусния транспорт в града"}
{"url": "http://www.focus-news.net/news/2018/10/01/2573066/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена опасност от падащи камъни има в Кресненското дефиле и района на Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни по републиканската пътна мрежа. На места пътните настилки са мокри и хлъзгави. Интензивен е трафикът по автомагистрала „Струма“ и главен път Е-79. Натоварен трафик се наблюдава и по второкласен път-19 Симитли – Гоце Делчев. \r\nДенис НИКИФОРОВ", "date": "2018.10.01", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/10/01/2573067/plovdiv-povishena-e-opasnostta-ot-padashti-kamani-po-patya-asenovgrad-smolyan-zaradi-valezhite-ot-dazhd.html", "text": "Опасност от падащи камъни има по пътя Асеновград - Смолян заради валежите от дъжд, съобщиха за  Радио „Фокус“ - Пловдив  от Областно пътно управление. Поставени са указателни табели. Призовават се водачите да шофират внимателно с цел избягването на пътни инциденти. Пътищата в Пловдив и областта са мокри. Видимостта е намалена. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г. \r\nАвтомобилният трафик в града е натоварен, предимно по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. \r\nМария РУСЕВА", "date": "2018.10.01", "title": "Пловдив: Повишена е опасността от падащи камъни по пътя Асеновград - Смолян заради валежите от дъжд"}
{"url": "http://www.focus-news.net/news/2018/10/01/2573068/gabrovo-ogranicheno-e-dvizhenieto-za-prevozni-sredstva-nad-10-tona-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444, съобщиха за  Радио „Фокус“ – Велико Търново  от Областно пътно управление – Габрово. \r\nДъждовно и хладно е времето на територията на областта. Пътните настилки са мокри и хлъзгави, добре е водачите да се движат с повишено внимание. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението в участък от пътя между селата Чехлевци и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация. До края на септември е срокът за приключване на дейностите. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.01", "title": "Габрово: Ограничено е движението за превозни средства над 10 тона в участък от пътя между село Крамолин и Велико Търново"}
{"url": "http://www.focus-news.net/news/2018/10/01/2573069/pregled-na-osnovnite-temi-v-burgaskiya-pechat.html", "text": "„Нова секира заради чумата по овцете: Брюксел затваря под карантина цялата област“ е водещото заглавие в днешния брой на вестник  „Черноморски фар“ . Заради възпрепятстването на ветеринарните власти да ликвидират огнището на чума по дребните преживни животни в град Болярово и продължаващото разпространение на заболяването извън тази община, Европейската комисия ще предприеме нови санкции срещу България. Според новите ограничения ще бъде забранено излизането на животни и добитата от тях продукция извън засегнатите области, пояснява статията. „Кмет и полиция на крака в „Победа“ заради проблемите с битовата престъпност“ е друго заглавие от първата страница на ежедневника. Стотина граждани връчиха подписка с искане за видеонаблюдение и повече присъствие на органите на реда. „Кметът Димитър Николов заяви, че ще идва всеки месец, докато не се оправят нещата\", пише още вестникът. Темата на деня в днешния брой е „Райна Кабаиванска след 9 години в Бургас“. Интервю с голямата българска оперна певица също може да бъде прочетено на страниците на „Черноморски фар“. „България със сребро и бронз от Световното по Тай чи“ и „Търговци по бъдещата улица на занаятите са притеснени за бъдещето си“ са други заглавия от страниците на бургаския ежедневник.", "date": "2018.10.01", "title": "Преглед на основните теми в бургаския печат"}
{"url": "http://www.focus-news.net/news/2018/10/01/2573072/smolyan-dazhd-vali-v-grada-povishena-e-opasnostta-ot-padashti-kamani-po-vsichki-patishta-v-oblastta.html", "text": "Дъжд вали в Смолян и областта, пътните настилки навсякъде са мокри и хлъзгави. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта и валежите от дъжд е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта около 3:00 часа е постъпил сигнал за свлечена земна маса по пътя Чепеларе – Хвойна. Свлачището е разчистено своевременно и движените по това направление се осъществява нормално. До 5 октомври е удължен срокът за преминаване по график по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6.30 часа до 9.00 часа, от 12.00 часа до 13.00 часа и от 16.30 часа до 18.30 часа. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян вали дъжд, пътните настилки по улиците в града са мокри. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.01", "title": "Смолян: Дъжд вали в града, повишена е опасността от падащи камъни по всички пътища в областта"}
{"url": "http://www.focus-news.net/news/2018/10/01/2573070/dobrich-blizo-800-eksperti-i-predstaviteli-na-obshtini-shte-uchastvat-v-13-ata-godishna-sreshta-na-mestnite-vlasti-v-kk-albena.html", "text": "От днес до 3 октомври 2018 г. в к.к. Албена ще се проведе 13-ата Годишна среща на местните власти, организирана от Националното сдружение на общините в България (НСОРБ). Това съобщиха от пресцентъра на  Община Добрич . В рамките на форума ще бъдат дискутирани актуални проблеми и предизвикателства пред българските общини - възможностите на общините за привличане на инвеститори чрез развитие на индустриална инфраструктура; актуални аспекти в работата на общинските съвети и секретарите на общини; опазването на обществения ред в общините превенция и защита при бедствия; интегрирането на образователната и социалната система в общините; състояние на администрацията и възможностите за модерно управление на човешките ресурси в общините и др. По време на пленарната сесия на 2 октомври 2018 г. е предвидена среща със заместник-министър председателя Томислав Дончев и председателя на Държавната агенция „Електронно управление“ по приоритетни въпроси и проблеми в реализацията на електронното управление. По време на 13-ата Годишна среща на местните власти ще бъде направена демонстрация на действия за превенция и защита при бедствия със съдействието на Столична община. Ще бъде организиран и общински тенис-турнир. \r\nТрадиционно в рамките на срещата в Албена ще се проведе изложението Общинско ЕКСПО‘2018 за стоки и услуги за общините, което ежегодно осигурява пряка комуникация между общините, неправителствения сектор и бизнеса. Тази година ЕКСПО-то ще посрещне над 40 фирми и 8 общини на своите изложбени площи. Своето участие в ежегодния форум на местните власти са заявили близо 800 представители на общините, кметове, председатели на общински съвети, заместник-кметове и експерти. Гости на XIII-та Годишна среща на местните власти се очаква да бъдат членове на правителството, народни представители, експерти. Подробните програми на отделните форуми са публикувани в Интернет-страницата на НСОРБ – www.namrb.org.", "date": "2018.10.01", "title": "Добрич: Близо 800 експерти и представители на общини ще участват в 13-ата Годишна среща на местните власти в к.к. Албена"}
{"url": "http://www.focus-news.net/news/2018/10/01/2573074/blagoevgrad-orlin-goranov-shte-iznese-kontsert-v-bansko-po-sluchay-106-ata-godishnina-ot-osvobozhdenieto-na-grada.html", "text": "Едноседмична празнична програма, посветена на Деня на Банско – 5 октомври, е подготвила Общината със съдействието на културите и спортните организации. Това съобщиха от пресцентъра на  Община Банско . Банско е известен като зимната столица на Балканите, лятната фестивална дестинация на България, както и град с най-много усвоени средства на глава от населението и с доказано най-прозрачно управление според изследванията на неправителствените организации. Предстои градът да отбележи 106-та годишнина от своето Освобождение с поредица от събития. \r\nПразничната програма ще започне със инициатива, насочена към най-важната част от населението – децата. С огромно желание и отдаденост спортните клубове в града са подготвили Детски спортен празник под мотото „Растем здрави и силни“. Велородео с колела и тротинетки, състезателна игра „Удари перото най-далеч“ и още много забавления очакват децата, които отидат в Градския парк на днес от 16.30 часа. \r\nНа 2 октомври танцов състав „Пиринско настроение“ ще отбележи своя 10-годишен юбилей с фолклорния спектакъл „Една приказка без край“. Началото е в 18.30 часа в салона на читалище „Никола Вапцаров“. \r\n„Родовата памет разказва“ е заглавието на любопитната изложба на родословни дървета на известни бански фамилии, изработени от Маргарита Асенова Голева. Музеен комплекс – Банско организира културната проява на 3 октомври от 17.30 часа в Дома на изкуствата. По време на проявата ще се проведе също награждаването на призьорите в градския конкурс “Красивите градини на Банско”. \r\nНа 4 октомври от 17.30 часа деца със специални потребности от Детски център „Здравец“ и ученици от общинските училища в града ще участват в детски театър по мотиви на А. Милн и неговото любимо произведение „Мечо Пух“. Заедно, рамо до рамо, децата без проблеми в развитието и тези, които са родени специални, ще покажат, че обичта и уважението нямат физически граници. Със събитието Дневен център за лица в неравностойно положение „Здравец“ отбелязва 20 години от своето основаване. Мястото на събитието е салона на читалището. \r\nПразничният 5 октомври ще започне с празнични камбани и Света литургия в Църквата „Св. Троица”. С тържествено възпоменание пред паметника „Банско помни героите“ ще бъдат почетени всички герои, дали своя жертвен принос за свободата на планинския град. Програмата ще продължи с риболовния турнир „Детето риболовец без дрога“ на язовир „Белизмата“, с детска кинопанорама и дори с откриване на „Ултрамаратон Пирин Ултра 2018“. \r\nКулминацията на празненствата по случай Денят на Банско ще бъде концертът на обичания от поколения българи, галантния чаровник Орлин Горанов. Певецът с най-изящния тенор в България, ще изпълни за своята публика в Банско, може би най-красивата българска поп песен „Светът е за двама“ и още много други свои хитове. Музикалният празник ще започне от 18.30 часа на пл. „Никола Вапцаров“, а пищна заря в небето на Пирин ще сложат финалната нотка в празненствата.", "date": "2018.10.01", "title": "Благоевград: Орлин Горанов ще изнесе концерт в Банско по случай 106-ата годишнина от Освобождението на града"}
{"url": "http://www.focus-news.net/news/2018/10/01/2573071/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-badeshteto-na-ikonomicheskiya-i-parichen-sayuz.html", "text": "Председателят на ПГ на ГЕРБ и зам.-председател на партията Цветан Цветанов ще участва в конференция „Бъдещето на икономическия и паричен съюз“. Това съобщиха от пресцентъра на  ПП ГЕРБ . Форумът ще се проведе в зала „Триадица“ на Гранд хотел София. Събитието се организира от Сдружение „Граждани за европейско развитие на България“, Фондация „Конрад Аденауер“ и „Вилфрид Мартенс“ център. \r\nОткриването на конференцията ще бъде в 10.00 часа, като в него ще участват и председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер. \r\nМодератор на дискусията е председателят на Комисията по енергетика и бивш енергиен министър Делян Добрев, а гост-лектори на форума ще бъдат заместник-министърът на финансите Маринела Петрова, подуправителят на Българската Народна Банка Калин Христов, заместник-председателят на Комисията за финансов надзор Бойко Атанасов, заместник-министърът на икономиката Лъчезар Борисов, както и изпълнителният директор на Българската фондова борса Иван Такев.", "date": "2018.10.01", "title": "Председателят на ПГ на ГЕРБ Цветан Цветанов ще участва в конференция „Бъдещето на икономическия и паричен съюз“"}
{"url": "http://www.focus-news.net/news/2018/10/01/2573076/plovdiv-druzhestvoto-na-pisatelite-organizira-literaturno-chetene-po-povod-denya-na-poeziyata.html", "text": "Стихове от пловдивски автори в Деня на поезията ще имат възможност да чуят почитателите на изящната словесност в Пловдив. това съобщиха от  Дружеството на писателите в града . Литературното четене се организира съвместно от Дружеството на писателите – Пловдив и Народно читалище „Христо Г. Данов“ и ще се проведе от 18.00 часа в салона на читалището. Ще участват: Вера Найденова, Гроздана Иванова, Елена Диварова, Магдалена Маринова, Мария Панчовска, Петър Ненков, Симеон Алексиев и Татяна Белева. Това е четвъртото от поредицата тематични литературни четения по проекта „Писателите и Пловдив“, който е част от културния календар на Община Пловдив.", "date": "2018.10.01", "title": "Пловдив: Дружеството на писателите организира литературно четене по повод Деня на поезията"}
{"url": "http://www.focus-news.net/news/2018/10/01/2573075/haskovo-v-narodno-chitalishte-zarya-shte-se-sastoi-praznichen-kontsert-po-povod-svetovniya-den-na-muzikata.html", "text": "В Народно читалище „Заря“ ще се състои празничен концерт по повод Световния ден на музиката. Това съобщиха от пресцентъра на  Общината . Камерен оркестър - Хасково с диригент Цанислав Петков, Духов оркестър - Хасково с диригент Недялка Ангелова и Народен Оркестър - Хасково с диригент Димчо Йорданов ще изнесат концерт по повод Световния ден на музиката. Солисти са: Теодосий Спасов - кавал и Илиян Илиев - кларинет. \r\nКонцертът ще се състои от 19.00 часа днес в залата на Народно читалище „Заря“.", "date": "2018.10.01", "title": "Хасково: В Народно читалище „Заря“ ще се състои празничен концерт по повод Световния ден на музиката"}
{"url": "http://www.focus-news.net/news/2018/10/01/2573073/stara-zagora-obshtinata-zapochva-vtori-priem-na-dokumenti-za-asistirana-reproduktsiya.html", "text": "От 9.00 часа в зала 216 на Община Стара Загора започва втори прием на документи за финансово подпомагане на процедури по асистирана репродукция на съпрузи и лица, живеещи на съпружески начала. Това съобщиха от пресцентъра на  Общината . Входирането в администрацията на нужната документация може да се прави всеки работен ден от 9.00 часа до 12.30 часа, а крайният срок е 15 октомври в 12.30 часа.  \r\nДвойките с репродуктивни проблеми, живущи на територията на Община Стара Загора, могат да получат финансово подпомагане на процедури и дейности по асистирана репродукция със средства, предвидени в общинския бюджет. Съгласно Правилника един път годишно в рамките на текущата година, при условие, че не са одобрени за финансово подпомагане от други фондове за същия период и за същата процедура.  \r\nВсички критерии, както и необходимите формуляри, са публикувани в сайта на Община Стара Загора, в секция Обявления на Общински съвет  . \r\nНа заседанието си през юли, Общинският съвет взе решение за подпомагане на кандидатствалите за финансова помощ 25 двойки с по 2 хил. лева, но в гласувания Бюджет на Общината за асистирана репродукция остават още средства. Това е и причината да бъде обявен втори прием на документи.", "date": "2018.10.01", "title": "Стара Загора: Общината започва втори прием на документи за асистирана репродукция"}
{"url": "http://www.focus-news.net/news/2018/10/01/2573078/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ . Днес от 9.30 до 16.30 часа приемна ще проведат Георги Стоянов и Христо Котов. На 8 октомври от 9.30 до 16.30 часа – Силвия Маринова и Георги Николаев. \r\nПредварително записване - на тел. 044/63 32 23. Приемните се провеждат в офиса на ГЕРБ в Сливен, който е на адрес: ул. \"Цар Освободител\" 17.", "date": "2018.10.01", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/10/01/2573080/dobrich-initsiativata-detsko-politseysko-upravlenie-shte-se-provede-za-vtori-pat-v-su-sveti-kliment-ohridski.html", "text": "Инициативата „Детско полицейско управление“ ще се проведе за втори път в СУ „Свети Климент Охридски“. Това съобщиха от пресцентъра на  Община Добрич . Събитието ще бъде открито от 12.30 часа днес от зам.-кмета „Хуманитарни дейности“ д-р Емилия Баева. 23 деца от 3-ти клас на Училището по изкуствата ще участват в различни занятия и извънкласни форми, свързани с превенция и опазване здравето и живота на децата, справяне с трудни ситуации в дома, на училище и на улицата. Занятията ще се ръководят от класния ръководител и инспектори от Детска педагогическа стая. В рамките на инициативата ще бъде подписано Споразумение на сътрудничество между I РУ на МВР и СУ „Свети Климент Охридски“. Националната програма „Детско полицейско управление“ е инициатива на МВР и се реализира от служители на МВР, от структурите на „Охранителна полиция“, „Пътна полиция“ и „Криминална полиция“. Целта е чрез теоретични и практически занимания децата да получат знания и умения за опазване на своя живот и този на приятелите си, за своите права и отговорности, за работа в екип, уважение и толерантност към другите. Проектът запознава учениците с правата и задълженията, които имат като пълноправни членове на обществото.", "date": "2018.10.01", "title": "Добрич: Инициативата „Детско полицейско управление“ ще се проведе за втори път в СУ „Свети Климент Охридски“"}
{"url": "http://www.focus-news.net/news/2018/10/01/2573083/sofiya-dvizhenieto-se-osashtestvyava-v-edna-lenta-po-avtomagistrala-trakiya-ot-km-46-do-km-47-v-posoka-sofiya-poradi-remontni-deynosti.html", "text": "Движението се осъществява в една лента по автомагистрала „Тракия“ от км 46 до км 47 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Движението се извършва в активната лента.", "date": "2018.10.01", "title": "София: Движението се осъществява в една лента по автомагистрала „Тракия“ от км 46 до км 47 в посока София поради ремонтни дейности"}
{"url": "http://www.focus-news.net/news/2018/10/01/2573063/natsionalniyat-osiguritelen-institut-provezhda-mashtabna-informatsionna-kampaniya-po-sluchay-mezhdunarodniya-den-na-vazrastnite-hora.html", "text": "Международният ден на възрастните хора, за какъвто 1 октомври е обявен от 28 години насам, ще бъде отбелязан по традиция като Ден на отворените врати в офисите на териториалните поделения на Националния осигурителен институт (ТП на НОИ). Това съобщиха от пресцентъра на  НОИ . В обособени и изнесени приемни служителите на института ще отговарят на запитвания относно придобиването право на пенсия, актуалните изисквания за пенсиониране в различните категории труд и възможностите за закупуване на недостигащ осигурителен стаж. \r\nС интензивната информационна кампания в Деня на отворените врати НОИ продължава утвърдената линия да запознава възможно повече хора със социалноосигурителните им права. Израз на този стремеж ще бъде и поредицата от посещения на служители от НОИ в заведения за социални услуги за възрастни хора. Днес управителят на института Ивайло Иванов ще посети Дома за стари хора в столичния квартал „Горна баня“ и ще отговори на въпросите на настанените там. Планирани са посещения на ръководители на ТП на НОИ и експерти от службите за среща и консултации в домове за стари хора в Кърджали, Айтос, Пазарджик, с. Главиница, Старозагорски минерални бани, Вълчедръм, Хасково, с. Фатово - област Смолян. Със същата мисия ще бъдат посетени пенсионерски клубове в Кърджали, Плевен и Благоевград, Дом за възрастни хора със сетивни нарушения – Хасково, Дом за възрастни с физически нарушения – Кюстендил.", "date": "2018.10.01", "title": "Националният осигурителен институт провежда мащабна информационна кампания по случай Международния ден на възрастните хора"}
{"url": "http://www.focus-news.net/news/2018/10/01/2573082/kyustendil-remont-se-izvarshva-v-uchastatsi-ot-patya-tavalichevo-bobov-dol.html", "text": "Частични ремонти на асфалтовата настилка се извършват в участъци от пътя Таваличево – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът за приключване на ремонта е 5 октомври. Остава в сила временната организация да движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента поради ремонтни дейности на аварирал водопровод. Затворена е рентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилския манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.10.01", "title": "Кюстендил: Ремонт се извършва в участъци от пътя Таваличево – Бобов дол"}
{"url": "http://www.focus-news.net/news/2018/10/01/2573085/pleven-nad-120-kg-marihuana-sa-izzeti-pri-proverka-na-chasten-imot-v-selo-gostilya.html", "text": "Над 120 кг марихуана са иззети при проверка на частен имот в село Гостиля. Това съобщиха от пресцентъра на  МВР . В хода на специализирана операция по линия „Наркоразпространение“ служители на РУ - Кнежа проверили частен имот в село Гостиля. В дворно място на адреса, собственост и обитавано от 33-годишен и в необитаемо съседно дворно място криминалистите установили засадени и отглеждани растения от рода на конопа. Извършен е оглед на местопроизшествието. Открити са 34 растения от рода на конопа, със зелена листна маса и съцветия, с общо тегло 126.385 кг. При направения полеви наркотест листната маса реагирала на марихуана. Предстои назначаване на физико-химическа експертиза. Уведомена е прокуратурата. С полицейска мярка за 24 часа са задържани двама мъже на 33 и 37 години, и 34-годишна жена.  \r\nОбразувано е досъдебно производство. Работата по случая продължава под наблюдението на прокуратурата.", "date": "2018.10.01", "title": "Плевен: Над 120 кг марихуана са иззети при проверка на частен имот в село Гостиля"}
{"url": "http://www.focus-news.net/news/2018/10/01/2573086/mvr-trima-dushi-sa-zaginali-a-26-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 26 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 17 тежки пътнотранспортни произшествия. В София са регистрирани 28 леки катастрофи, при които няма пострадали.", "date": "2018.10.01", "title": "МВР: Трима души са загинали, а 26 са пострадали при катастрофи в страната през изминалото денонощие"}
{"url": "http://www.focus-news.net/news/2018/10/01/2573087/plovdiv-44-godishen-vodach-na-avtomobil-e-zaginal-pri-chelen-sblasak-na-patya-plovdiv-pazardzhik.html", "text": "44-годишен водач на автомобил е загинал при челен сблъсък на пътя Пловдив – Пазарджик. Това съобщи за  Радио „Фокус“-Пловдив  говорителят на ОДМВР-Пловдив. Сигналът за произшествието край разклона за село Костиево е получен около 21.20 часа. Блъснали са се товарен автомобил, управляван от 19-годишен водач без шофьорска книжка, и лека кола, чийто шофьор е починал на място. 19-годишният младеж е настанен в болница без опасност за живота. Медицинска помощ е оказана на 16-годишен негов спътник.  \r\nМестопроизшествието е запазено и посетено от екип на Районно управление на МВР – Труд. По случая е образувано досъдебно производство, изясняват се причините и обстоятелствата около инцидента. \r\nЦветана ТОНЧЕВА", "date": "2018.10.01", "title": "Пловдив: 44-годишен водач на автомобил е загинал при челен сблъсък на пътя Пловдив – Пазарджик"}
{"url": "http://www.focus-news.net/news/2018/10/01/2573089/aktsenti-v-predavaneto-zona-kyustendil-po-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим акцент върху Международния ден на възрастните хора, отбелязван ежегодно на 1 октомври. По данни на статистиката жителите на област Кюстендил на 65 и повече навършени години са 32 522 души, или 26.9% от населението на областта. Това е и причина Община Кюстендил да разработва и предоставя все повече социални услуги за подкрепа на възрастните хора. По темата ще говорим със зам.-кмета с ресор „Социални дейности и проекти” Радмила Рангелова. На територията на общината съществуват 16 клуба на възрастните хора, обединени в Съюз на пенсионерите, чиито председател Малинка Чингарска ще бъде наш гост в предаването.  \r\nДве мемориални плочи - с текстове на войнишка клетва и на бойния марш на 13-ти пехотен Рилски полк, бяха монтирани от двете страни на паметника „Булаир” в центъра на Кюстендил. Преди това беше отслужен молебен за упокоение на душите на всички загинали кюстендилски воини. В предаването ще ви срещнем с дарителя на двете мемориални плочи – професор Иван Гаврилов.  \r\nЩе поставим акцент и върху едно предстоящо събитие. Това е военно-историческа реконструкция „Операция Деве Баир“, която ще се случи на 6 октомври край пограничното село Гюешево. На това място преди 74 години в четиридневни непрекъснати кръвопролитни боеве Девети пехотен Пловдивски полк успява да спре многократно превъзхождащите го немски войски, нахлули през държавната граница и опитващи се да пробият към град Кюстендил. Събеседник по темата ще бъде Деян Иванов от Клуб „Братя по оръжие“.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.10.01", "title": "Акценти в предаването „Зона Кюстендил” по Радио „Фокус” – Пирин"}
{"url": "http://www.focus-news.net/news/2018/10/01/2573079/pes-sled-referenduma-v-makedoniya-opozitsiyata-i-georgi-ivanov-potvardiha-che-sa-oportyunisti-i-kasogledi-natsionalisti.html", "text": "Групата на „Прогресивен алианс на социалистите и демократите“ (ПЕС) в Европейския парламент честити на македонските граждани за гласуването в полза на проемяна на името на консултативния референдум, се казва в съобщение от социалдемократите. Оттам изразиха съжаление, че избирателната активност е под  50% и призоваха македонската опозиция да по се съобрази с изразената воля на мнозинството избиратели, предава  скопското електронно издание „МКД“ . \r\n„Щастливи сме, че мнозинството избиратели подкрепиха договора за името, постигнат от премиерите Заев и Ципрас. За съжаление, избирателната активност не достигна 50%. Манипулативната и дезинформационна кампания без прецедент обезкуражи много хора да излязат да гласуват. Части от опозицията, която е част от Европейската народна партия и президента на страната, бойкотираха референдума и още веднъж потвърдиха, че опортюнисти и късогледи националисти. Срамно е, че президентът Иванов призова съгражданите си да не участват във взимането на решение за бъдещето на тяхната страна“, заяви председателят на ПЕС Удо Булман. \r\nТой е особено загрижен заради информацията за руска намеса в изборния процес. \r\nГоворителят по въпросите на външните работи на партията Кнут Флекенщайн, от своя страна, честити на гражданите, които са излезли да гласуват за тяхната зрялост и чувството им на отговорност към страната. \r\n„Референдумът имаше консултативен характер и сега последната дума е на парламента. Тъй като мнозинството беше „за“, призовавам всички политически партии, особено опозицията, да намерят начин да продължат по пътя, трасиран от Договора с Гърция“, заяви Флекенщайн. \r\nПревод и редакция:", "date": "2018.10.01", "title": "ПЕС след референдума в Македония: Опозицията и Георги Иванов потвърдиха, че са опортюнисти и късогледи националисти"}
{"url": "http://www.focus-news.net/news/2018/10/01/2573090/voa-makedoniya-sasht-privetstvaha-referenduma-v-makedoniya-i-pozdraviha-grazhdanite-izrazili-podkrepata-si-za-nato-i-es.html", "text": "Държавният департамент на САЩ  приветства резултата от референдума за името в Македония, в който гражданите са изразили подкрепа за членство на страната в НАТО и ЕС чрез приемане на Договора между Македония и Гърция, предава  македонската редакция на Радио The Voice of America . \r\nВ изявлението се казва, че „САЩ подкрепят силно цялостното прилагане на Договора от Преспа, който осигурява на Македония заслужено място в НАТО и ЕС, което ще допринесе за регионалната стабилност, сигурност и просперитет“. \r\n„В периода, който следва, когато македонският парламент ще започне разискванията за конституционните промени, призоваваме лидерите да се издигнат над партийната политика и да не изпускат историческата възможност да осигурят светло бъдеще на страната, като пълноправна членка на западните институции“, се добавя още в съобщението от Държавния департамент. \r\nПревод и редакция:", "date": "2018.10.01", "title": "VOA (Македония): САЩ приветстваха референдума в Македония и поздравиха гражданите, изразили подкрепата си за НАТО и ЕС"}
{"url": "http://www.focus-news.net/news/2018/10/01/2573093/pss-neblagopriyatni-za-turizam-sa-usloviyata-v-planinite.html", "text": "Неблагоприятни за туризъм са условията в планините. Това съобщиха за  Агенция „Фокус“  от   Планинската спасителна служба (ПСС) към Българския червен кръст (БЧК) . В Източна и Централна Стара планина, както и в Родопите превалява слаб дъжд. В районите на хижите температурите най-често са между 6 и 8 градуса, по върховете са между 3 и 4, с изключение на връх Мусала, където са отчетени 0 градуса. Лифтовите съоръжения не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2018.10.01", "title": "ПСС: Неблагоприятни за туризъм са условията в планините"}
{"url": "http://www.focus-news.net/news/2018/10/01/2573081/smolyan-hram-pokrov-bogorodichen-otbelyazva-svoya-hramov-praznik.html", "text": "Храмът към Архиерейското наместничество в Смолян „Покров на Пресвета Богородица“ отбелязва тържествено празника на своя патрон – Божията Майка. Това съобщиха от  Архиерейското наместничеството в Смолян . В 8.00 часа започна празничната Утреня, а от 9.00 часа Негово Високопреподобие архиерейският наместник на Смолянска духовна околия архимандрит Висарион възглави празничната св. божествена Литургия. В богослужението ще участват смолянски свещеници. На празника присъстват и ктиторите на храма – семейството на Георги и Росица  Чилингирови. В 11.00 часа пред храма ще бъде отслужен празничен водосвет, а след това ще бъде раздадена благословена трапеза.", "date": "2018.10.01", "title": "Смолян: Храм „Покров Богородичен“ отбелязва своя храмов празник"}
{"url": "http://www.focus-news.net/news/2018/10/01/2573088/die-sueddeutsche-zeitung-makedontsite-se-provaliha-sami.html", "text": "Гражданите на Македония бяха призовани да отговорят на ключов за страната въпрос с простичкото „да“ или „не“. Те обаче предпочетоха да замълчат, коментират в редакцията на най-тиражирания вестник в Германия -  Die Sueddeutsche Zeitung . \r\nРеферендумът за чувствителната тема за промяна на името на Македония се провали, защото до избирателните урни отидоха далеч по-малко от необходимия брой гласоподаватели. Обещаният пробив на балканската страна в посока Запад приключи, безславно заровен дълбока дупка.  \r\nРезултатите от референдума са болезнено поражение за правителството на социалдемократа Зоран Заев, което положи усилия за преодоляване на дългогодишния спор с Гърция за името. Прилагането на постигнатото между двете държави споразумение трябва да проправи пътя на страната към членство в НАТО и Европейския съюз. Победата обаче е пирова за национално-консервативната опозиция – партията ВМРО-ДПМНЕ, която отхвърли споразумението като „капитулация\" и допринесе за провала на референдума. \r\nСега по всичко изглежда, че македонците се провалиха сами и страната им отново е изправена пред изолация.  Тереза Герова", "date": "2018.10.01", "title": "Die Sueddeutsche Zeitung: Македонците се провалиха сами"}
{"url": "http://www.focus-news.net/news/2018/10/01/2573094/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-oktomvri.html", "text": "„Софийска вода” временно ще прекъсне водоснабдяването в някои части на столицата на 2 октомври. Това съобщиха от пресцентъра на  дружеството . \r\nВъв връзка с ремонт на уличен водопровод  на ул. „Гороцвет“ гр. Бухово, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: гр. Бухово. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус 90. \r\nВъв връзка с подмяна на сградно водопроводно отклонение на ул. „За буквите“ вилна зона „Симеоново – Драгалевци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Хилендарски манастир“, ул. „454“, ул. „Българска легенда“, ул. „Захари Зограф“, ул. „Еловица“,  ул. „Красива гледка“,  ул. „Академик Стефан Аргиров“, ул. „Монах Спиридон“, ул. „Зографи Молерови“, ул. „Пирински еделвайс“, ул. „Огюст Дозон“ и ул. „Професор Борис Йоцов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еловица“ ъгъла с ул. „Захари Зограф“. \r\nВъв връзка с реконструкция на уличен водопровод  на ул. „София“ гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „София“ от № 108 до края на улицата, ул. „Чавдарица“ и конна база „Хиподрума“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ ъгъла с ул. „Чавдарица“. \r\nВъв връзка с подмяна на сградно водопроводно отклонение на ул. „Морава“ с. Горни Богров, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Стефан Караджа“, ул. „Морава“, ул. „Здравец“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Стефан Караджа“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.01", "title": "„Софийска вода” временно ще прекъсне водоснабдяването в някои части на столицата на 2 октомври"}
{"url": "http://www.focus-news.net/news/2018/10/01/2573092/plovdiv-pochistvaneto-na-dazhdopriemnite-shahti-v-grada-prodalzhava-po-grafik.html", "text": "Почистването на дъждоприемните шахти в Пловдив продължава по график, съобщиха за  Радио „Фокус“-Пловдив  от Общинско предприятие „Чистота“ и призоваха шофьорите да не паркират колите си върху съоръженията. Телефонът, на който могат да се подават сигнали за запушени шахти, счупени или липсващи капаци, е 032 675 817. Днес ще се почистват шахтите по бул. „България“, подлеза срещу спирка №89, подлеза до СУ „П. Кр. Яворов, подлеза при парк-хотел „Санкт Петербург“; бул. „Дунав“. Утре ще продължи работата по бул. „Александър Стамболийски“, ул. „Стефан Стамболов“, по бул. „България“, подлеза срещу спирка №89, подлеза до СУ „П. Кр. Яворов, подлеза при парк-хотел „Санкт Петербург“. На 3 октомври ще се почистват шахтите по вътрешните улици в зоната между ул. „Васил Левски“, северната страна на железопътна линия и бул. „Марица-север“; бул. „Васил Априлов“.  \r\nВ четвъртък ще се работи по шахтите във вътрешните улици в зоната между бул. „Марица-север“, мост над „Напредък“, бул. „Северен“ и ул. „Васил Левски“; бул. „Цар Борис III Обединител“ и подлези, подлеза на кръстовището с бул. „Шести септември“. На 5 октомври, петък, отново ще се почистват вътрешните улици в карето между бул. „Освобождение“, бул. „Санкт Петербург“, бул. „Източен“ и бул. „Цариградско шосе“; продължава работата по бул. „Цар Борис III Обединител“ и подлези, подлеза на кръстовището с бул. „Шести септември“.", "date": "2018.10.01", "title": "Пловдив: Почистването на дъждоприемните шахти в града продължава по график"}
{"url": "http://www.focus-news.net/news/2018/10/01/2573095/plovdiv-46-godishen-mazh-e-zaginal-sled-kato-se-e-blasnal-s-lek-avtomobil-v-darvo-kray-patya-mezhdu-selata-gradina-i-plodovitovo.html", "text": "46-годишен мъж е загинал, след като се е блъснал с лек автомобил в дърво край пътя между селата Градина и Плодовитово. Това съобщи за  Радио „Фокус“-Пловдив  говорителят на ОДМВР-Пловдив. Пътният инцидент е станал около 07.45 ч. тази сутрин. При пътнотранспортното произшествие автомобил със старозагорска регистрация се е блъснал в дърво. На място е загинал шофьорът, а 36-годишната му спътничка е в болница с множество наранявания. Случаят се разследва от служители на Районно управление на МВР – Първомай. \r\nЦветана ТОНЧЕВА", "date": "2018.10.01", "title": "Пловдив: 46-годишен мъж е загинал, след като се е блъснал с лек автомобил в дърво край пътя между селата Градина и Плодовитово"}
{"url": "http://www.focus-news.net/news/2018/10/01/2573096/sliven-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в Сливенска област. Движението е интензивно, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.01", "title": "Сливен: Мокри и хлъзгави са пътищата в областта"}
{"url": "http://www.focus-news.net/news/2018/10/01/2573097/d-r-emil-kabaivanov-natsionalno-sdruzhenie-na-obshtinite-ima-savet-za-detsentralizatsiyata-no-ne-i-protses-na-detsentralizatsiya.html", "text": "Има Съвет за децентрализацията, но не и процес на децентрализация. Това каза за сутрешния блок „Добро утро, България“ на  Радио „Фокус“  д-р Емил Кабаиванов, член на УС на националното сдружение на общините и кмет на Община Карлово по повод XIII годишна среща на националното сдружение на общините. Една от темите, които ще бъде обсъдена е тази за децентрализацията. Според него въпреки работата на няколко поредни правителства, децентрализацията през последните 10 години е спряла. Тя е полезна и за правителството, и за държавните агенции и институции, защото така ще намалят много от настоящите проблеми, прехвърляйки ги към общините, обясни д-р Кабаиванов. Трябва да се прехвърли обаче не само отговорността, а и необходимите финансови ресурси, за да могат общините да отговорят на очакванията на гражданите, допълни той. „Националното сдружение на общините иска държавата и областите да решават заедно национални и регионални проблеми. Ръка за ръка ние ще можем да създадем по-добра среда за работа и живот на нашите съграждани. Националното сдружение на общините предлага част от данък доход на физическите лица да остава в общините. Например, от 10% подоходни данъци, които всички ние плащаме, първоначално 1% да остава в общините, и в порядъка на следващите 5 години постепенно да стигне до 2-2,5%. Тази борба я водим не заради нас, кметовете, а за да има по-големи възможности общините да решават местните проблеми на гражданите – без финансов ресурс и децентрализация това няма как да стане“, коментира д-р Емил Кабаиванов, като добави, че стремежът на централната власт да съсредоточи властовия и финансов ресурс само в столицата предизвиква невъзможността местната власт да реагира бързо и евтино на проблемите на гражданите. Според него държавата много трудно си сътрудничи с общините. Дадените обещания следва да се отразят чрез финансови параметри, а едно от основните искания на националното сдружение на общините е увеличение на бюджета на общините с 200 милиона лева за 2019 година, допълни кметът на Карлово.", "date": "2018.10.01", "title": "Д-р Емил Кабаиванов, Национално сдружение на общините: Има Съвет за децентрализацията, но не и процес на децентрализация"}
{"url": "http://www.focus-news.net/news/2018/10/01/2573100/kyustendil-balet-arabesk-e-nositel-na-natsionalnata-nagrada-za-prinos-v-muzikalnoto-izkustvo-akad-marin-goleminov.html", "text": "Балет „Арабеск” е носител на Националната награда за принос в музикалното изкуство „Акад. Марин Големинов“. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. С втората съпътстваща награда – „Златен квартет“, е отличен квартет „Фрош”.  \r\nНаградата за принос в музиката е учредена през 2016 година от Община Кюстендил, наследниците на композитора, музикален критик, диригент, педагог и общественик Марин Големинов и музикалното сдружение в града, носещо неговото име. Оттогава тя се връчва всяка година на рождения ден на Големинов. Досега нейни носители са били Камерен ансамбъл „Софийски солисти“ и проф. Павел Герджиков, а за най-добър квартет за били отличавани „Кварто квартет” и квартет „София”. Музикалната награда има три измерения – диплом, статуетка и сумата от 5 000 лева. \r\nВенцеслав ИЛЧЕВ", "date": "2018.10.01", "title": "Кюстендил: Балет „Арабеск” е носител на Националната награда за принос в музикалното изкуство „Акад. Марин Големинов“"}
{"url": "http://www.focus-news.net/news/2018/10/01/2573091/aleksandar-damovski-mkd-vapreki-niskata-izbiratelna-aktivnost-pravitelstvoto-mozhe-da-obyavi-referenduma-za-uspeshen.html", "text": "Въпреки ниската избирателна активност, правителството може да обяви референдума за успешен. Това каза за сутрешният блок „Добро утро, България“ на  Радио \"Фокус\" . Александър Дамовски, гл. редактор на електронното издание на МКД. Бойкотиращите референдума също го приемат за успешен, добави той и обясни, че всеки тълкува резултатите така, както му е изгодно. Според Дамовски периода на евроинтеграцията на Македония ще е по-дълъг от очакваното. „ Важното, което се случва в политическия живот е това, че отзвукът за преждевременните избори ще бъде бърз от  страна на властите и парламента, за да се надмогне политическата криза, която вече е видима“ каза още  Дамовски и добави, че до края на ноември могат да бъдат организирани преждевременни избори.  След референдума позицията на президента Георги Иванов и опозиционната партия ВМРО ДПМНЕ трупат дивиденти сред населението. Според него Македония няма да бъде в изолация и обясни, че това са пропагандни опити за  създаване на черен сценарии.", "date": "2018.10.01", "title": "Александър Дамовски, МКД: Въпреки ниската избирателна активност, правителството може да обяви референдума за успешен"}
{"url": "http://www.focus-news.net/news/2018/10/01/2573077/ministar-kiril-ananiev-doplashtaneto-za-zdrave-shte-bade-znachitelno-po-malko-ot-sega.html", "text": "Узаконява се определено доплащане, но то е значително по-малко от това, което българинът е плащал досега. Така здравният министър Кирил Ананиев коментира един от предложените варианти за ново здравно осигуряване в предаването \"Тази сутрин\" по  бТВ. \r\nПреди седмица здравният министър представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база. \r\nАнаниев е категоричен, че въпреки тези допълнителни 12 лв., българинът ще плаща два пъти и половина по-малко отколкото дава сега „под масата”. \r\nОт БСП заявиха, че ще внесат трети пореден вот на недоверие срещу правителството, този път на тема здравеопазване, защото предложенията изключвали социално уязвимите групи. Корнелия Нинова нарече този модел на реформите „държавен геноцид”. \r\n„Възрастните хора нито до този момент са давали задължителни здравни осигуровки, нито в бъдеще ще дават. Техните внуци и правнуци – децата, няма да дадат нито един лев за тази задължителна застраховка. Хората, които са изпаднали в състояние на безработица или са социално слаби също няма да платят и един лев”, категоричен е Ананиев. \r\nТой допълни, че въпросните 12 лв., които ще бъдат „спестени” на уязвимите групи, ще бъдат платени от държавния бюджет. \r\nАнаниев уточни, че тези 12 лв., които всички останали ще плащат на месечна база, ще отиват в лична партида. Всеки пациент сам ще може да избира как да се разплаща с тези пари. \r\nЗдравният министър уточни, че ще бъде създадена и нова комисия, която да следи как се разходват парите. „Предвиждаме нов контрол, който ще събере финансовия контрол и медицинския, защото практиката показва, че ако няма интегриран контрол на системата, резултатите не са добри”, поясни Ананиев. \r\nТой уточни, че новият орган ще се избира от Министерски съвет.", "date": "2018.10.01", "title": "Министър Кирил Ананиев: Доплащането за здраве ще бъде значително по-малко от сега"}
{"url": "http://www.focus-news.net/news/2018/10/01/2573101/blagoevgrad-bansko-shte-bade-domakin-na-turnir-po-amerikanski-futbol-na-6-oktomvri.html", "text": "Първи по рода си турнир по американски футбол ще се проведе на 6 октомври в Банско. Това съобщиха от пресцентъра на  Община Банско . В съботния ден стадион „Св. Петър“ ще се превърне в арена на оспорвани мъжки битки с много тестостерон. Началото на турнира ще бъде от 11.00 ч. Три отбора ще премерят сили – „Благоевградските Грифони“, „Софийските Мечки“ и „Софийските Булдозери“. Организатор е спортен клуб „Благоевградските Грифони“, със съдействието на Община Банско.", "date": "2018.10.01", "title": "Благоевград: Банско ще бъде домакин на турнир по американски футбол на 6 октомври"}
{"url": "http://www.focus-news.net/news/2018/10/01/2573099/veliko-tarnovo-v-dom-za-stari-hora-veneta-boteva-shte-se-sastoi-den-na-otvorenite-vrati-po-povod-mezhdunarodniya-den-na-vazrastnite-hora.html", "text": "В 10.30 часа днес в Дом за стари хора „Венета Ботева“ ще се състои Ден на отворените врати по повод отбелязването на 1-ви октомври – Международен ден на възрастните хора. Това съобщиха от пресцентъра на  Община Велико Търново . В Дома ще се проведе и традиционният конкурс „Мисис баба“ и „Мистър дядо“.", "date": "2018.10.01", "title": "Велико Търново: В Дом за стари хора „Венета Ботева“ ще се състои Ден на отворените врати по повод Международния ден на възрастните хора"}
{"url": "http://www.focus-news.net/news/2018/10/01/2573098/veliko-tarnovo-po-povod-praznika-pokrov-na-presveta-bogoroditsa-v-tsarkovnite-hramove-vav-grada-se-otsluzhva-sveta-liturgiya.html", "text": "По повод големия християнски празник Покров на Пресвета Богородица в църквите във Велико Търново се отслужва Света Литургия, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на празника. Във всички епархии на Българската православна църква се отслужва Света Литургия. Стотици миряни се молят за здраве и благоденствие. \r\nВ традицията на Църквата денят се свързва с явяването на Света Богородица в църквата във Влахерна през 10 век. Градът бил заплашен от нападение на сарацините. Събрали се били за молитва огромно множество хора и единият от тях, свети Андрей Юродиви, видял Богородица да разстила покривалото (покрова) си над присъстващите в знак на защита. \r\nПразникът Покров на Божията Майка се отбелязва само в славянските страни – вероятно защото св. Андрей бил славянин по произход. В Руската църква празникът е установен около XII век. В Константинопол, макар и да не чествали този празник, са възпоменавали видението на св. Андрей. Във Влахернската църква имало икона на Божията Майка в този вид, както Тя се явила на св. Андрей. \r\nМария НЕДЕВА", "date": "2018.10.01", "title": "Велико Търново: По повод празника Покров на Пресвета Богородица в църковните храмове във града се отслужва Света литургия"}
{"url": "http://www.focus-news.net/news/2018/10/01/2573103/sport-izbraha-bartosh-kurek-za-mvp-na-svetovnoto-po-voleybol.html", "text": "Бартош Курек от Полша бе обявен за най-добър играч на изминалото Световно първенство в България и Италия, спечелено именно от поляците, които победиха на финала Бразилия с 3:0 гейма. За най-добри посрещачи бяха обявени Михал Кубяк от Полша и Дъглас Соуса от Бразилия, най-добър разпределител е американецът Мика Кристенсен, най-добър диагонал е Матю Андерсън от САЩ, блокировачи на турнира са Лукас Сааткамп от Бразилия и Пьорт Новаковски от Полша, откъдето е и Павел Заторски, който получава отличието за най-добро либеро.", "date": "2018.10.01", "title": "Спорт: Избраха Бартош Курек за MVP на Световното по волейбол"}
{"url": "http://www.focus-news.net/news/2018/10/01/2573108/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския контролно пропусквателен пункт. Потокът от автомобили е нормален и преминаването се извършва без голямо изчакване. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2018.10.01", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/01/2573107/varna-mokri-sa-patnite-nastilki-v-oblastta-zaradi-valezhi-ot-dazhd.html", "text": "Мокри са пътните настилки на територията на Варна и областта заради валежи от дъжд, предаде репортер на  Радио „Фокус“ – Варна . В региона трафикът е сравнително спокоен по основните направления за София и Бургас, натоварено е движението по пътя Варна – Добрич.  \r\nВ участъка от км 25+830 до км 43+515 трафикът се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас – движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.01", "title": "Варна: Мокри са пътните настилки в областта заради валежи от дъжд"}
{"url": "http://www.focus-news.net/news/2018/10/01/2573109/d-r-emil-kabaivanov-natsionalno-sdruzhenie-na-obshtinite-tryabva-da-badat-zadarzhani-ekspertite-ot-obshtinskite-administratsii-koito-veche-tarsyat-finansova-stabilnost-v-chastniya-sektor.html", "text": "Трябва да бъдат задържани експертите от общинските администрации, които вече търсят финансова стабилност в частния сектор. Това каза за сутрешния блок „Добро утро, България“ на  Радио „Фокус“  д-р Емил Кабаиванов, член на УС на националното сдружение на общините и кмет на Община Карлово по повод XIII годишна среща на местните власти. Форумът съчетава проблемите на няколко сектора от местното самоуправление, сред които боксуването на децентрализацията през последните години, приходната база на общините, както и проектобюджета за 2019 година. „За нас е много важно на хората, които работят в общинските администрации, а в момента са няколко пъти, по-зле заплатени от работещите в държавната администрация, да им бъде осигурено прилично заплащане. По този начин администрациите се оголват откъм дългогодишните си специалисти и в крайна сметка страда обслужването на гражданите. През последните години в държавните администрации заплатата беше увеличена близо 2 пъти, в общинските тя остана на нивото от 2013-2014 г. На срещата ще бъде поставен въпросът как в бюджет 2019 г. служителите в общинските администрации донякъде ще достигнат нивото на колегите си в държавните администрации“, коментира той. Д-р Емил Кабаиванов каза още, че заплатите и децентрализацията не са единствените проблеми в отношението между държавата и общините, както и за развитието на местните власти. И други сфери на общинско ниво се нуждаят от подобрение, допълни той, като уточни, че сред тях са по-високи стандарти за издръжка на децата в училищата и детските градини, подпомагане на младежкия спорт, обновяването на канализацията и водопроводите в населените места, както и повече съдействие от централната власт по Оперативните програми на ЕС, в които бенефициент са самите общини.", "date": "2018.10.01", "title": "Д-р Емил Кабаиванов, Национално сдружение на общините: Трябва да бъдат задържани експертите от общинските администрации, които вече търсят финансова стабилност в частния сектор"}
{"url": "http://www.focus-news.net/news/2018/10/01/2573111/pregled-na-osnovnite-temi-vav-velikotarnovskiya-pechat.html", "text": "„20-етажна сграда и много висящи градини в проекта на арх. Нарди“, е заглавие от областния всекидневник  „Янтра Днес” . Модерни сгради с височина до 60 м, много зеленина, музеи, зони за спорт и подземни паркинги предвижда проектът на италианския архитект Клаудио Нарди, който спечели международния архитектурен конкурс за нов градски център на Велико Търново. Той представи идейната си разработка в петък вечерта в голямата зала на Общината и запозна присъстващите със свотие виждания и решения за терена.  \r\n„Таня Недкова поема Апелативна прокуратура във Велико Търново”, е друга тема в ежедневника. Ръководителят на Апелативна прокуратура във Велико Търново Огнян Басарболиев се оттегля от съдебната система по собствено желание.  \r\n„30-метров стенопис украси училището в Първомайци“, четем още в броя.  \r\n„Цветан Цветанов преряза лентата на нов скенер в свищовската болница“, е също сред акцентите в изданието.  \r\nНа страница осма е публикуван материал със заглавие: „Уникалната за страната „Въжена градина” на Ксилифор посрещна първите смелчаци“.  \r\n„Етър“ с добър жребий за купата, приема на осминафиналите „Верея“, е тема от спортната страница на вестник „Янтра Днес“. \r\n„Свищовски лозници 2018“ се превърна в запомнящ се празник за крайдунавския град“, е заглавие от първа страница на другия областен ежедневник -  „Борба“ . С голям концерт спектакъл на ансамбъл „Българе“ и в присъствието на хиляди граждани и гости бяха открити „Свищовски лозници 2018“. В петъчната вечер площад „Алеко“ бе изпълнен с хора, дошли да наблюдават тържествената  програма, организирана от Община Свищов. Тя започна с изпълнения на деца от свищовски детски градини и продължи с изпълнения на Първи български хор „Янко Мустаков“ с диригент Елизабет Людмилова.  \r\n„Търновец смени полета си за Лондон заради лова на дива свиня“, е друга тема от ежедневника. 15 души от дружинката в търновското село Пчелище посрещнаха мразовитото септемврийско утро в събота с пушка в ръка и огромен ентусиазъм, по повод откриването на груповия лов на дива свиня. В първия ден, за съжаление, слуката не ги споходи, но това изобщо не помрачи настроението им, защото са убедени, че всеки сезон е различен от другите и не може да се прогнозира толкова рано дали от тук нататък не ги чакат трофеи.  \r\n„Цветан Цветанов посети свищовските села Хаджидимитрово и Ореш“, „Свищовската болница се сдоби с модерен скенер и преносим ехограф“, „Малки и големи рисуваха върху чанти от екологични материали“ са също сред заглавията от страниците на всекидневника.  \r\n„Офроуд състезание вдигна адреналина на над 1000 зрители в Павликени“, „11 медала и купа за първо място за таекуондо клуб „Инвикта от 1st Turbo Trophy” и „Радослав Димитров спечели открития турнир в Приморско“, са акценти от спортната страница на изданието.", "date": "2018.10.01", "title": "Преглед на основните теми във великотърновския печат"}
{"url": "http://www.focus-news.net/news/2018/10/01/2573110/vav-voenna-akademiya-g-s-rakovski-be-otkrita-uchebnata-godina-za-tsivilni-studenti.html", "text": "Във Военна академия „Г. С. Раковски“ бе открита учебната година за цивилни студенти, предаде репортер на  Агенция „Фокус“ . На събитието присъстваха еврокомисарят Мария Габриел и заместник-министърът на отбраната Атанас Запрянов. През учебната 2018-2019 г. във Военната академия са приети и ще се обучават 79 студенти първи курс – държавна поръчка. Приети са и ще се обучават и 150 студенти първи курс платено обучение в тринадесет магистърски програми от професионални направления „Национална сигурност“, „Психология“, „Сигурност и противодействие на радикализацията и тероризма“. От тази година стартира и специалност „Киберсигурност“ съвместно с Технически университет – София, като първата лекция за цивилните студенти на тази тема ще изнесе еврокомисарят Мария Габриел.  Агенция „Фокус“  припомня: Учебната година за военнослужещите започна на 3 септември 2018 г. Тя бе тържествено открита в присъствието на министъра на отбраната Красимир Каракачанов, началника на отбраната генерал-лейтенант Андрей Боцев и други.  \r\nДеница КИТАНОВА", "date": "2018.10.01", "title": "Във Военна академия „Г. С. Раковски“ бе открита учебната година за цивилни студенти"}
{"url": "http://www.focus-news.net/news/2018/10/01/2573102/politico-niskata-izbiratelna-aktivnost-e-udar-po-pravitelstvoto-na-zaev-i-zapadnite-lideri.html", "text": "Планът на Македония да промени името си, с което да сложи край на десетилетния спор с Гърция и да отвори пътя към членство в НАТО и ЕС бе поставен под въпрос след ниска избирателна активност на референдума за договора с Гърция, коментира  европейската редакция на Politico . \r\nВ референдум в неделя повече от 91% от избирателите подкрепиха договора на премиера Зоран Заев за преименуване на страната в Република Северна Македония, като само няколко избирателни секции още не са обявили резултатите си. Избирателната активност обаче е само около 36,9% - далеч под 50-процентовата граница, която е нужна, за да се счита вота за валиден, отбелязва изданието. \r\nНиската избирателна активност, която отчасти е резултат от бойкота на противниците на  споразумението, е удар по правителството на премиера Зоран Заев и западните лидери, които подкрепиха силно договора, с който се надяват, че ще привлекат в своята орбита страната с население 2,1 милиона души и ще осуетят усилията на Русия да разшири влиянието си на Балканите, коментира „Политико“, като добавя, че Брюксел иска също да се възползва от моментума, дошъл с подписването на договора между Заев и гръцкия му колега Алексис Ципрас през юни, за да разрешат други опасни спорове в региона, като например, замразеният конфликт между Косово и Сърбия. \r\nМедията коментира, че политиците в Македония и извън нея веднага са се опитали да обърнат резултата в своя полза. Тъй като референдумът е консултативен, сега битката ще се премести в парламента, който трябва да приеме конституционни промени с мнозинство от най-малко две трети, за да бъде приложено споразумението изцяло. Лагерът на подкрепящите договора за името има подкрепата на 71 депутата в 120-местния парламент. \r\nПарламентът н а Гърция, която твърди, че името на съседната страна представлява териториална претенция към северния регион на страната, който също се казва Македония и освен това представлява опит за присвояване на гръцката история и култура, също трябва да ратифицира споразумението. Изходът от гласуването в Атина далеч не е ясен, а Гърция има право на вето за членството на Скопие в НАТО и започването на присъединителни преговори с ЕС, докато спора още не е разрешен. Реакция от Брюксел \r\nЕС бързо се опита да представи гласуването като успех и призова парламента да ратифицира договора с Гърция. \r\n„Поздравявам гражданите, които излязоха да гласуват днес на консултативния референдум и се възползваха от демократичните си свободи“, заяви европейският комисар по разширяването и съседските отношения. По неговите думи, гласуването е доказало „широката подкрепа“ за споразумението с Гърция и за продължаването по пътя към евроатлантическа интеграция. \r\n„Сега очаквам всички политически лидери да зачитат това решение и да го поемат с най-голяма отговорност и единство по партийни линии, в интерес на страната\", добави той. \r\nНо посланието му изглежда не е чуто от ВМРО-ДПМНЕ, която е част от дясноцентристката Европейска народна партия, която включва християндемократите на германския канцлер Ангела Меркел и други мощни поддръжници на сделката. \r\n\"Споразумението не получи зелена светлина от хората, а по-скоро сигнал за спиране\", заяви Християн Миковски, лидер на партията. \"Тези, които гласуваха\" не \", и онези, които не отидоха в избирателните секции, изпратиха най-силното послание“. \r\nЗападните лидери изиграха важна роля в кампанията за референдума, като призоваха избирателите да подкрепят промяната на името. През последните няколко седмици Скопие - малка столица, която рядко посреща ВИП гости – бе залята от вниманието на високопоставени представители на западните страни, сред които германският канцлер Ангела Меркел, австрийският й колега Себастиан Курц, американският министър на отбраната Джеймс Матис и Йенс Столтенберг, генералният секретар на НАТО. \r\nПравителството на Заев направи връзката между името и интеграцията в западните институции имплицитно в референдумния въпрос, който гласи: \"Подкрепяте ли членството в НАТО и ЕС чрез приемане на договора за името между Република Македония и Гърция?\" \r\nДокато членството в НАТО се очаква да последва бързо, ако договорът за името бъде ратифициран, пътят на Македония към Европейския съюз е по-дълъг и по-труден. Страната се бори с икономическите неволи и регистрира високи нива на безработица, защото много хора напуснаха страната в търсене на по-добри възможности. \r\nКакто и в целия регион, Македония също е измъчвана от тежки проблеми с политическата корупция, както и с организираната престъпност. \r\nСегашното правителство, което встъпи в длъжност миналата година след продължителна и понякога насилствена борба за властта с ВМРО-ДПМНЕ, гледа на споразумението за името като шанс за трансформация на страната. \r\nГлавните булеварди в Скопие са украсени с билбордове и гигантски банери, които подтикват хората да гласуват с \"Да\" в подкрепа на \"европейската Македония\". \"На 30 септември взимаме историческо решение\", пише на един от тях. \r\nНо някои македонци гледат на промяната на името като на историческо предателство и заключиха, че най-добрият начин да се спре това е да бойкотират референдума. Така наречената кампания #Bojkotiram набра сила в интернет. \r\nЕдна международна мониторингова група, Трансатлантическата комисия за неприкосновеност на изборите, съобщи за увеличение на нови и съществуващи ботове в „Туитър“, разпространяващи призиви за неучастие в гласуването. Нивото на дейност на такива ботове е по-високо, отколкото при други скорошни избори, като тези в Мексико и Италия, посочиха от групата. \r\nПри посещението си в Скопие военният министър на САЩ Джеймс Матис обвини Москва, че се опитва да повлияе на резултата от референдума. Русия отхвърли твърденията, но заедно с това изрази недоволството си от амбицията на Македония да се присъедини към НАТО. \r\nПрагът на участие е спорен и поради факта, че македонският избирателен регистър е широко възприеман като неточен. Той включва 1,8 милиона имена, но не е актуализиран от години. През това време много македонци са емигрирали от една от най-бедните страни в Европа. Десетилетният спор за името \r\nИ двете правителства и техните поддръжници определиха споразумението за историческо. Но това също предизвика и големи протести от двете страни на границата. \r\nФлориан Биебер, професор по история на Югоизточна Европа и политика в университета в Грац, Австрия, заяви, че ниската избирателна активност на неделното гласуване носи риск страната да \"попадне в още една политическа криза\". \r\nРанните избори може да не са катастрофа за правителството, но кампанията ще бъде доста поляризирана и опозицията ще се противопостави на сделката, смята той. \"Малко вероятно е ВМРО да спечели тези избори, но това ще доведе до ниво на несигурност, което всеки се опитва да избегне\", отбеляза Бийбър. \r\nПрез деня в Скопие избирателите, подкрепящи промяната, казаха, че се надяват, че това ще доведе до по-демократична страна, по-тясно интегрирана в Запада. \r\n\"Страната отдавна е изолирана и искам да се видим като част от Европейския съюз и НАТО\", заяви Ясмина Димитровска, маркетингов специалист. \r\n\"Освен това е важно да поддържаме добри отношения с всички наши съседи. Спорът за името се влачи повече от две десетилетия и е крайно време да приключи \", заяви тя пред избирателна секция. \r\nНейният приятел Игор Чолаковски пък заяви: \"Не искам приятелите ми да напуснат страната. Искам да имаме прилично качество на живот в Македония. \" \r\nПред парламента шепа хора се събраха, за да се насладят на следобедна закуска на айвар, като знак за протест срещу сделката. \"Бихме предпочели да останем тук и да ядем айвар, вместо да гласуваме на референдума\", каза един от протестиращите. \r\nСеда Ращавска, 74-годишна пенсионерка, заяви, че страната има \"древно и библейско име и не трябва да го променяме\". \r\n„Защо да сме единствените, които да сменим страната ни? - попита тя. \"Ще влезем в Европейския съюз, когато изпълним всички изисквания, но само като Македония, не като Северна Македония\". \r\nПревод и редакция:", "date": "2018.10.01", "title": "Politico: Ниската избирателна активност е удар по правителството на Заев и западните лидери"}
{"url": "http://www.focus-news.net/news/2018/10/01/2573104/kyustendil-devicheskiyat-manastir-pokrov-na-presveta-bogoroditsa-nad-selo-resilovo-ochakva-desetki-gosti-za-praznika-pokrov-bogorodichen.html", "text": "Девическият манастир „Покров на Пресвета Богородица“ над село Ресилово, община Сапарева баня, очаква десетки гости за празника Покров Богородичен. Това съобщи за  Радио „Фокус” – Кюстендил  отец Георги Паликарски, архиерейски наместник на Дупнишка духовна околия. В 09.30 часа е започнала празнична Света литургия. „Очаква се да пристигнат вярващи, както от Дупнишка духовна околия, така и от цялата страна”, каза отец Георги Паликарски.  \r\nРесиловският манастир е основан през 1932 година. През 1995 година манастирът е обновен и тогава са построени днешните внушителни жилищни сгради. Девическият манастир е постоянно действащ и включва комплекс от църква, жилищни и стопански сгради, заобиколени от каменна ограда. Малко преди входа за манастира има аязмо и параклис - „Свети Дух“. В двора на светата обител е разположена камбанария с над 10 различни по размер и звук камбани, повечето от които са дарени на манастира. \r\nВенцеслав ИЛЧЕВ", "date": "2018.10.01", "title": "Кюстендил: Девическият манастир „Покров на Пресвета Богородица“ над село Ресилово очаква десетки гости за празника Покров Богородичен"}
{"url": "http://www.focus-news.net/news/2018/10/01/2573106/protothema-gartsiya-sled-kato-izbiratelite-v-makedoniya-obarnaha-grab-na-referenduma-predsrochni-izbori-na-horizonta.html", "text": "Неяснотата на ситуацията в Македония може да доведе до провеждане на предсрочни избори в страната, както заяви премиерът Зоран Заев след резултата от референдума в неделя, като той обмисля използването на тази опция в края на ноември, при положение, че договора с Гърция не бъде ратифициран в парламента, пише  електронното издание на вестник Protothema . \r\nИзданието отбелязва, че избирателната активност на гласуването в неделя е била по-малко от 50%, което го прави невалидно, както заяви председателят на македонската Държавна избирателна комисия в неделя. \r\n„Ясно е, че на референдума не беше взето решение“, отбеляза Оливер Дерковски пред журналистите. \r\n„Прототема“ посочва още, че Зоран Заев е анонсирал ускоряване на процедурите за възможно членство в НАТО и ЕС. \r\nПревод и редакция:", "date": "2018.10.01", "title": "Protothema (Гърция): След като избирателите в Македония обърнаха гръб на референдума: предсрочни избори на хоризонта"}
{"url": "http://www.focus-news.net/news/2018/10/01/2573116/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Неяснотата на ситуацията в Македония може да доведе до провеждане на предсрочни избори в страната, както заяви премиерът Зоран Заев след резултата от референдума в неделя, като той обмисля използването на тази опция в края на ноември, при положение, че договора с Гърция не бъде ратифициран в парламента, пише  електронното издание на вестник Protothema . \r\nИзданието отбелязва, че избирателната активност на гласуването в неделя е била по-малко от 50%, което го прави невалидно, както заяви председателят на македонската Държавна избирателна комисия в неделя. \r\n„Ясно е, че на референдума не беше взето решение“, отбеляза Оливер Дерковски пред журналистите. \r\n„Прототема“ посочва още, че Зоран Заев е анонсирал ускоряване на процедурите за възможно членство в НАТО и ЕС. \r\n***  Планът на Македония да промени името си, с което да сложи край на десетилетния спор с Гърция и да отвори пътя към членство в НАТО и ЕС бе поставен под въпрос след ниска избирателна активност на референдума за договора с Гърция, коментира  европейската редакция на Politico . \r\nВ референдум в неделя повече от 91% от избирателите подкрепиха договора на премиера Зоран Заев за преименуване на страната в Република Северна Македония, като само няколко избирателни секции още не са обявили резултатите си. Избирателната активност обаче е само около 36,9% - далеч под 50-процентовата граница, която е нужна, за да се счита вота за валиден, отбелязва изданието. \r\nНиската избирателна активност, която отчасти е резултат от бойкота на противниците на  споразумението, е удар по правителството на премиера Зоран Заев и западните лидери, които подкрепиха силно договора, с който се надяват, че ще привлекат в своята орбита страната с население 2,1 милиона души и ще осуетят усилията на Русия да разшири влиянието си на Балканите, коментира „Политико“, като добавя, че Брюксел иска също да се възползва от моментума, дошъл с подписването на договора между Заев и гръцкия му колега Алексис Ципрас през юни, за да разрешат други опасни спорове в региона, като например, замразеният конфликт между Косово и Сърбия. \r\nМедията коментира, че политиците в Македония и извън нея веднага са се опитали да обърнат резултата в своя полза. Тъй като референдумът е консултативен, сега битката ще се премести в парламента, който трябва да приеме конституционни промени с мнозинство от най-малко две трети, за да бъде приложено споразумението изцяло. Лагерът на подкрепящите договора за името има подкрепата на 71 депутата в 120-местния парламент. \r\nПарламентът н а Гърция, която твърди, че името на съседната страна представлява териториална претенция към северния регион на страната, който също се казва Македония и освен това представлява опит за присвояване на гръцката история и култура, също трябва да ратифицира споразумението. Изходът от гласуването в Атина далеч не е ясен, а Гърция има право на вето за членството на Скопие в НАТО и започването на присъединителни преговори с ЕС, докато спора още не е разрешен. Реакция от Брюксел \r\nЕС бързо се опита да представи гласуването като успех и призова парламента да ратифицира договора с Гърция. \r\n„Поздравявам гражданите, които излязоха да гласуват днес на консултативния референдум и се възползваха от демократичните си свободи“, заяви европейският комисар по разширяването и съседските отношения. По неговите думи, гласуването е доказало „широката подкрепа“ за споразумението с Гърция и за продължаването по пътя към евроатлантическа интеграция. \r\n„Сега очаквам всички политически лидери да зачитат това решение и да го поемат с най-голяма отговорност и единство по партийни линии, в интерес на страната\", добави той. \r\nНо посланието му изглежда не е чуто от ВМРО-ДПМНЕ, която е част от дясноцентристката Европейска народна партия, която включва християндемократите на германския канцлер Ангела Меркел и други мощни поддръжници на сделката. \r\n\"Споразумението не получи зелена светлина от хората, а по-скоро сигнал за спиране\", заяви Християн Миковски, лидер на партията. \"Тези, които гласуваха\" не \", и онези, които не отидоха в избирателните секции, изпратиха най-силното послание“. \r\nЗападните лидери изиграха важна роля в кампанията за референдума, като призоваха избирателите да подкрепят промяната на името. През последните няколко седмици Скопие - малка столица, която рядко посреща ВИП гости – бе залята от вниманието на високопоставени представители на западните страни, сред които германският канцлер Ангела Меркел, австрийският й колега Себастиан Курц, американският министър на отбраната Джеймс Матис и Йенс Столтенберг, генералният секретар на НАТО. \r\nПравителството на Заев направи връзката между името и интеграцията в западните институции имплицитно в референдумния въпрос, който гласи: \"Подкрепяте ли членството в НАТО и ЕС чрез приемане на договора за името между Република Македония и Гърция?\" \r\nДокато членството в НАТО се очаква да последва бързо, ако договорът за името бъде ратифициран, пътят на Македония към Европейския съюз е по-дълъг и по-труден. Страната се бори с икономическите неволи и регистрира високи нива на безработица, защото много хора напуснаха страната в търсене на по-добри възможности. \r\nКакто и в целия регион, Македония също е измъчвана от тежки проблеми с политическата корупция, както и с организираната престъпност. \r\nСегашното правителство, което встъпи в длъжност миналата година след продължителна и понякога насилствена борба за властта с ВМРО-ДПМНЕ, гледа на споразумението за името като шанс за трансформация на страната. \r\nГлавните булеварди в Скопие са украсени с билбордове и гигантски банери, които подтикват хората да гласуват с \"Да\" в подкрепа на \"европейската Македония\". \"На 30 септември взимаме историческо решение\", пише на един от тях. \r\nНо някои македонци гледат на промяната на името като на историческо предателство и заключиха, че най-добрият начин да се спре това е да бойкотират референдума. Така наречената кампания #Bojkotiram набра сила в интернет. \r\nЕдна международна мониторингова група, Трансатлантическата комисия за неприкосновеност на изборите, съобщи за увеличение на нови и съществуващи ботове в „Туитър“, разпространяващи призиви за неучастие в гласуването. Нивото на дейност на такива ботове е по-високо, отколкото при други скорошни избори, като тези в Мексико и Италия, посочиха от групата. \r\nПри посещението си в Скопие военният министър на САЩ Джеймс Матис обвини Москва, че се опитва да повлияе на резултата от референдума. Русия отхвърли твърденията, но заедно с това изрази недоволството си от амбицията на Македония да се присъедини към НАТО. \r\nПрагът на участие е спорен и поради факта, че македонският избирателен регистър е широко възприеман като неточен. Той включва 1,8 милиона имена, но не е актуализиран от години. През това време много македонци са емигрирали от една от най-бедните страни в Европа. Десетилетният спор за името \r\nИ двете правителства и техните поддръжници определиха споразумението за историческо. Но това също предизвика и големи протести от двете страни на границата. \r\nФлориан Биебер, професор по история на Югоизточна Европа и политика в университета в Грац, Австрия, заяви, че ниската избирателна активност на неделното гласуване носи риск страната да \"попадне в още една политическа криза\". \r\nРанните избори може да не са катастрофа за правителството, но кампанията ще бъде доста поляризирана и опозицията ще се противопостави на сделката, смята той. \"Малко вероятно е ВМРО да спечели тези избори, но това ще доведе до ниво на несигурност, което всеки се опитва да избегне\", отбеляза Бийбър. \r\nПрез деня в Скопие избирателите, подкрепящи промяната, казаха, че се надяват, че това ще доведе до по-демократична страна, по-тясно интегрирана в Запада. \r\n\"Страната отдавна е изолирана и искам да се видим като част от Европейския съюз и НАТО\", заяви Ясмина Димитровска, маркетингов специалист. \r\n\"Освен това е важно да поддържаме добри отношения с всички наши съседи. Спорът за името се влачи повече от две десетилетия и е крайно време да приключи \", заяви тя пред избирателна секция. \r\nНейният приятел Игор Чолаковски пък заяви: \"Не искам приятелите ми да напуснат страната. Искам да имаме прилично качество на живот в Македония. \" \r\nПред парламента шепа хора се събраха, за да се насладят на следобедна закуска на айвар, като знак за протест срещу сделката. \"Бихме предпочели да останем тук и да ядем айвар, вместо да гласуваме на референдума\", каза един от протестиращите. \r\nСеда Ращавска, 74-годишна пенсионерка, заяви, че страната има \"древно и библейско име и не трябва да го променяме\". \r\n„Защо да сме единствените, които да сменим страната ни? - попита тя. \"Ще влезем в Европейския съюз, когато изпълним всички изисквания, но само като Македония, не като Северна Македония\". \r\n***  Гражданите на Македония бяха призовани да отговорят на ключов за страната въпрос с простичкото „да“ или „не“. Те обаче предпочетоха да замълчат, коментират в редакцията на най-тиражирания вестник в Германия -  Die Sueddeutsche Zeitung . \r\nРеферендумът за чувствителната тема за промяна на името на Македония се провали, защото до избирателните урни отидоха далеч по-малко от необходимия брой гласоподаватели. Обещаният пробив на балканската страна в посока Запад приключи, безславно заровен дълбока дупка.  \r\nРезултатите от референдума са болезнено поражение за правителството на социалдемократа Зоран Заев, което положи усилия за преодоляване на дългогодишния спор с Гърция за името. Прилагането на постигнатото между двете държави споразумение трябва да проправи пътя на страната към членство в НАТО и Европейския съюз. Победата обаче е пирова за национално-консервативната опозиция – партията ВМРО-ДПМНЕ, която отхвърли споразумението като „капитулация\" и допринесе за провала на референдума. \r\nСега по всичко изглежда, че македонците се провалиха сами и страната им отново е изправена пред изолация. \r\n***  Съединените американски щати и Канада почти в последната минута постигнаха нова сделка по спасяване на Северноамериканско споразумение за свободна търговия (НАФТА), съобщават британският вестник  The Daily Express .  \r\n\"Триумф за Тръмп? Малко преди полунощ на 30 септември срещу 1 октомври, когато изтича времето за окончателно решение, Канада се съгласи на нова търговска рамка със САЩ. Според договореното в последните минути на разговорите тя ще създаде възможности за допълнителен достъп за американските фермери, производители на млечни продукти, до канадските пазари, и ще ограничи възможностите за канадския износ на автомобили за САЩ\", отбелязват от редакцията на изданието.", "date": "2018.10.01", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/10/01/2573114/gen-mayor-grudi-angelov-vav-voenna-akademiya-ima-tsivilni-i-voennosluzheshti-studenti-natsionalnata-sigurnost-e-delo-na-vsichki-nas.html", "text": "Във Военна академия има цивилни и военнослужещи студенти - националната сигурност е дело на всички нас. Това каза началникът на Военна академия „Г. С. Раковски“ ген.-майор Груди Ангелов по време на откриването на новата учебна година за цивилните студенти, предаде репортер на  Агенция „Фокус“ . „Добре дошли на откриването на учебната 2018-2019 г. Днес откриваме учебната година за втори път и по това се различаваме от всички други учебни заведения. Защото при нас имаме два вида студенти: военнослужещи и цивилни студенти, обучаващи се по направления „Отбрана“ и „Национална сигурност“, каза ген. –майор Груди Ангелов. По думите му да се учи в най-старото висше военно училище е не само чест, но и привилегия. Началникът на академията обяви, че за следващата година са планирали да открият за първи път бакалавърски програми от направление „Национална сигурност“. Той благодари на Министерство на отбраната, правителството и премиера за отпускането в края на миналата година средства, с които е подобрена образователната инфраструктура. Ген.–майор Груди Ангелов изрази надежда да има и изградено общежитие и да бъде ремонтиран учебният корпус и да увеличи броя на студентите на 2500 човека.  \r\nДеница КИТАНОВА", "date": "2018.10.01", "title": "Ген.-майор Груди Ангелов: Във Военна академия има цивилни и военнослужещи студенти - националната сигурност е дело на всички нас"}
{"url": "http://www.focus-news.net/news/2018/10/01/2573113/vmro-dpmne-grazhdanite-othvarliha-dogovora-s-gartsiya-zoran-zaev-tryabva-da-se-saobrazi-s-tova.html", "text": "Независимо от целия натиск, заканите и заплахите от страна на властта, македонските граждани са казали не на вредния договор за промяна на името, се казва в реакцията на ВМРО-ДПМНЕ по отношение на пресконференцията на премиера Зоран Заев след референдума, цитирана от  скопското електронно издание „Курир“ . \r\nОт партията казват, че гражданите са казали твърдо НЕ на договора с Гърция. \r\n„Две трети от македонските граждани изпратиха ясно послание, че за тях този договор е неприемлив. Оправданията, абсурдните интерпретации и манипулациите на Заев са напразни. Гражданите изпратиха ясно послание, че Заев няма легитимност да налага този договор. Гражданите го отхвърлиха. Вместо да манипулира, Зоран Заев трябва да се съобрази с реалността и да отхвърли това споразумение, което е вредно за Република Македония. Насилственото налагане на този капитулантски договор накара държавата да се задъха“, се казва в съобщението на ВМРО-ДПМНЕ. \r\nОт фракцията посочиха още, че Заев манипулира и международната общност и нейните представители, които е излъгал, че договорът ще има голяма подкрепа. \r\n„Директивният виновник за провала на този референдум е престъпното правителство, оглавявано от Заев. Престъпленията, корупцията, убийствата по улиците и грабежите не са европейски ценности. Със СДСМ на власт, има спад в сигурността, няма правова държава и има срив в образованието, здравеопазването и селското стопанство. С тази власт държавата само потъва. Споразумението с Гърция е отхвърлено от гражданите, това е решение, което дори Заев трябва да уважава“, категорични са от опозицията. \r\nПревод и редакция:", "date": "2018.10.01", "title": "ВМРО-ДПМНЕ: Гражданите отхвърлиха договора с Гърция, Зоран Заев трябва да се съобрази с това"}
{"url": "http://www.focus-news.net/news/2018/10/01/2573118/zam-ministar-atanas-zapryanov-vav-voenna-akademiya-studentite-poluchavat-znaniya-i-podgotovka-koyato-shte-gi-napravi-konkurentni-i-uspeshni-v-mnogonatsionalna-sreda.html", "text": "Във Военна академия студентите получават знания и подготовка, която ще ги направи конкурентни и успешни в многонационална среда. Това каза заместник-министърът на отбраната Атанас Запрянов по време на откриването на новата учебна година за цивилните студенти, предаде репортер на  Агенция „Фокус“ . „И в момента много български офицери служат в щабовете на НАТО, служат в структурите на ЕС, в момента носят и изпълняват бойни задачи в операциите в чужбина. Командват и имат подчинени от други държави. Подготовката, образованието не могат да бъдат имитирани. Или знаете и можете, или не знаете и не можете. В тази академия тук ще получите необходимите знания, ще получите подготовка, която ще ви направи конкурентни и съизмерими на вашите колеги от всички съюзни държави, така че да бъдете успешни в многонационална среда“, обърна се Запрянов към студентите. „За нас военното образование на граждански специалисти в областта на националната сигурност е от изключително значение. Живеем във време на сложни, динамични промени, на постоянно развиващи се рискове и заплахи“, заяви още Атанас Запрянов. Той пожела на всички да продължат да работят упорито, да развиват знания, умения и способности, така че Военната академия да продължи да бъде флагман на българската военна наука.   \r\nДеница КИТАНОВА", "date": "2018.10.01", "title": "Зам.-министър Атанас Запрянов: Във Военна академия студентите получават знания и подготовка, която ще ги направи конкурентни и успешни в многонационална среда"}
{"url": "http://www.focus-news.net/news/2018/10/01/2573120/burgas-petar-dragoev-specheli-srebaren-i-bronzov-medal-na-svetovnoto-po-tay-chi-v-grada.html", "text": "Третият състезателен ден на провеждащото се в момента световно първенство по тай чи в Бургас зарадва родните фенове на бойните изкуства с два медала за капитана на българския отбор – Петър Драгоев. Това съобщиха от пресцентъра на  Общината . Отличията дойдоха в коронните за състезателя дисциплини – традиционен Чън стил без оръжие (сребро) и Чън стил с меч (броз). \r\nПетър е треньор в клуб „Черен дракон“- София, личен ученик на вече покойния майстор на бойните изкуства Красимир Димитров – Китаеца, а посвещението му в Чън стил идва от грандмайстор Чън Сяоуан – 19-то поколение майстор от фамилия Чън, пазител на традицията на Чън стил Тайдзицюан. \r\nТай чи като бойно изкуство е развито според ин и ян принципите. Наречено е тай чи поради взаимното поддържане на твърдото и мекото, координацията на вътрешното и външното, свързаността на горната и долната части на тялото, редуването на бързи и бавни движения, единството на тялото и ума и въртеливите движения на отваряне и затваряне. Всички тези елементи са в съответствие с теориите за ин и ян. Тай чи е едно от най-широко практикуваните бойни изкуства в света днес. То се характеризира с бавните и грациозни движения и комбинацията от силни и меки техники. В този стил се включват подстиловете Чън, Ян, Сун и У, а това, което го прави толкова популярен, са ползите за здравето, които носи. \r\nНа терена на световното първенство, събрало 500 състезатели от 35 държави сили мерят, още петима състезатели от България – Десислава Холодна, Станислав Багалев, Иво Георгиев, Теодор Недев и Димитър Тончев. Участието им продължава и утре, а състезанието може да бъде наблюдавано на живо в канала на Световната ушу федерация.", "date": "2018.10.01", "title": "Бургас: Петър Драгоев спечели сребърен и бронзов медал на световното по тай чи в града"}
{"url": "http://www.focus-news.net/news/2018/10/01/2573112/ertgartsiya-golemiyat-broy-neglasuvali-na-referenduma-zadeystva-predsrochni-parlamentarni-izbori.html", "text": "Големият брой негласували на референдума задейства предсрочни парламентарни избори в БЮРМ, предава  гръцката национална телевизия „ЕРТ“ . \r\nСпоред телевизията отказът да се гласува за окончателно уреждане на спора за името създава нова ситуация, която прави много вероятно провеждането на предсрочни парламентарни избори н края на ноември. \r\n„ЕРТ“ припомня, че активността на вчерашния референдум достигна 37%, като 91,5% от общия брой на гласувалите подкрепиха договора с Гърция, 5,6% бяха против, а 2,9% от бюлетините бяха обявени за невалидни.", "date": "2018.10.01", "title": "„ЕРТ“(Гърция): Големият брой негласували на референдума задейства предсрочни парламентарни избори"}
{"url": "http://www.focus-news.net/news/2018/10/01/2573121/kmetat-yordanka-fandakova-sofiya-shte-e-sred-nay-atraktivnite-lokatsii-za-mezhdunarodni-investitsii-v-sledvashtite-2-godini.html", "text": "София ще е сред най-атрактивните локации за международни инвестиции в следващите 2 години. Това каза председателят на Сдружение „Граждани за европейско развитие на България“ и кмет на София Йорданка Фандъкова на конференция за бъдещето на Икономическия и паричен съюз, предаде репортер на  Агенция „Фокус“ . „Вече години наред ние от Сдружение „Граждани за европейско развитие на България“ заедно с нашите партньори от Фондация „Конрад Аденауер“ и Изследователски център „Вилфрид Мартенс“ полагаме усилия и организираме конференции и форуми, на които експертно и отговорно да се обсъждат важните въпроси пред развитието на ЕС и разбира се на нашата страна в европейския път, който сме си избрали. 16 години след реалното въвеждане на еврото като парична единица и преминавайки през тежката икономическа криза, ЕК работи за реформи, които да доведат до повече сигурност и ползи на гражданите от икономическия и политически съюз. Тази експертна дискусия е, както част от европейския дебат за нужните промени, така разбира се и от актуалния български дебат за въвеждане на еврото“, заяви Фандъкова. Тя представи няколко факта, показателни за развитието на София през последните години. „На първо място е развитието на икономиката на града. Според последното изследване на подразделението на „Financial Times”, което следи преките чуждестранни инвестиции, София ще е сред най-атрактивните локации за международни инвестиции в следващите 2 години. В класацията „Европейски градове и региони на бъдещото за 2018-2018 година“ София е на второ място в категорията „Големи градове на бъдещото“ по критерия „Ефективност на разходите“ и е в топ 10 на източноевропейските региони на бъдещото“, отчете столичният кмет. По думите ѝ София, заедно с Югозападния регион на страната, е сред 10-е най-добре представящи се градове в Европа в класацията на Американския институт Milken. „В анализа се подчертава, че добрата позиция се дължи на факта, че регионът е център на публично финансирани проекти за проучвания и развития“, допълни Йорданка Фандъкова. „София е градът и регионът, който е перспективен и си струва да работим заедно, да обединяваме усилия, да дискутираме, за да намираме важните фактори, които биха спомогнали това не само да се случи, но и да се случи успешно “, каза още тя.  \r\nВесела АЛЕКСАНДРОВА", "date": "2018.10.01", "title": "Кметът Йорданка Фандъкова: София ще е сред най-атрактивните локации за международни инвестиции в следващите 2 години"}
{"url": "http://www.focus-news.net/news/2018/10/01/2573115/pazardzhik-v-tsarkvite-v-grada-se-otsluzhva-liturgiya-po-povod-hristiyanskiya-praznik-pokrov-na-sveta-bogoroditsa.html", "text": "В православните храмове в Пазарджик се отслужва света литургия по повод християнския празник Покров на Света Богородица, предаде репортер на  Радио „Фокус“ – Пазарджик . Рано тази сутрин камбаните на църквите възвестиха началото на празника.  \r\nПразникът Покров на пресвета Богородица възниква през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви. В църквата във Влахерна, близо до градските порти, по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото си и го простряла над хората в знак на защита. По това време жителите на града били заплашени от варварско нашествие, като след явяването на Богородица опасността отминала и градът бил спасен от кръвопролития и страдания. \r\nАлбена ЖИЛЕКОВА", "date": "2018.10.01", "title": "Пазарджик: В църквите в града се отслужва литургия по повод християнския празник Покров на Света Богородица"}
{"url": "http://www.focus-news.net/news/2018/10/01/2573122/zoya-paunova-balgarski-forum-na-biznes-liderite-zabolyavaneto-rak-na-gardata-veche-e-s-10-godishna-prezhivyaemost-i-balgariya-ima-seriozen-prinos-v-tova.html", "text": "Ракът на гърдата вече не се измерва с 5-годишна преживяемост, а с 10-годишна. България е сред страните, които имат сериозен принос в това отношение. Това каза зам.-председателят на Българския форум на бизнес лидерите Зоя Паунова по време на пресконференция, поставяща началото на информационна и профилактична кампания за борба с рака на гърдата, организирана от ПСАГБАЛ „Света София“, предаде репортер на  Агенция „Фокус“ . „България допринася изключително много за европейския феномен заболяването рак на гърдата от драматична диагноза да е хронично заболяване днес“, заяви тя. „Финансирането на Столична община е изключително важно да бъде насочено към първата стъпка - превенция и ранна диагностика“, посочи Зоя Паунова. \r\nБиляна ИВАНОВА", "date": "2018.10.01", "title": "Зоя Паунова, Български форум на бизнес лидерите: Заболяването рак на гърдата вече е с 10-годишна преживяемост и България има сериозен принос в това"}
{"url": "http://www.focus-news.net/news/2018/10/01/2573123/dobrich-prisaedinyavane-na-abonati-kam-nov-vodoprovod-nalaga-spirane-na-vodopodavaneto-v-zhilishtnite-kvartali-balik-i-stroitel.html", "text": "Присъединяване на абонати към нов водопровод налага спиране на водоподаването в  жилищните квартали „Балик“ и „Строител“ до 10 октомври, предаде кореспондент на  Радио „Фокус” – Варна . Спирането на водоподаването ще бъде от 8.00 до 17.00 часа. До 7 октомври в рамките на „Интегриран проект за подобряване на водния сектор в град Добрич“ лот 3 ще се работи в следните райони: ул. „И. Георгиев“, ул. „Самарско знаме“, кв. „Строител“, кв. „Добротица“, ул. „Божур“ и ул. „Чайка“, ул. „Суха река“, кв. „Добротица“ от В 17 до В 174, кв. „Изгрев“, ул. „Захари Стоянов“, ул. „И. Пенаков“ от ул. „д-р К. Стоилов“ до ул. „Отец Паисий“. \r\nЖулиета НИКОЛОВА", "date": "2018.10.01", "title": "Добрич: Присъединяване на абонати към нов водопровод налага спиране на водоподаването в жилищните квартали „Балик“ и „Строител“"}
{"url": "http://www.focus-news.net/news/2018/10/01/2573117/mvnr-votat-na-glasuvalite-na-referenduma-v-makedoniya-e-vidim-i-yasen-i-ne-mozhe-da-bade-prenebregnat.html", "text": "Вотът на гласувалите на референдума в Македония е видим и ясен и не може да бъде пренебрегнат. Това съобщиха от пресцентъра на  Министерството на външните работи  в позиция относно провелия се референдум в Република Македония. В позицията на Министерството се посочва още:  \r\n„Вярваме, че демокрацията има корени в обществото в Република Македония. Референдумът е най-висша демократична практика - с изразената воля на участвалите в него и с отчитане на онези, които не гласуваха. Гражданите имаха свободен избор и над 90% от гласувалите на този консултативен референдум заявиха по категоричен начин желание страната да бъде част от европейската и евроатлантическата общност. Техният глас е видим и ясен, поради което не може да бъде пренебрегнат. Време е целият политически елит на нашата съседка да покаже зрялост и да намери път към решението на трудните проблеми. Залогът е голям – бъдещето на държавата и бъдещето на всички нейни граждани. Голямото мнозинство от гражданите са „за“ членство в ЕС и НАТО. Губенето на време не е от полза нито за страната, нито за региона. Република България ще продължи подкрепата си за нашите братя и сестри от Република Македония и интеграцията на страната в ЕС и НАТО“.", "date": "2018.10.01", "title": "МВнР: Вотът на гласувалите на референдума в Македония е видим и ясен и не може да бъде пренебрегнат"}
{"url": "http://www.focus-news.net/news/2018/10/01/2573124/evrokomisaryat-mariya-gabriel-edna-tsifrova-sistema-e-kibersigurna-ako-izpalnyava-funktsiite-si-po-prednaznachenie.html", "text": "Една цифрова система е киберсигурна, ако изпълнява функциите си по предназначение. Това каза еврокомисарят Мария Габриел в своята лекция за киберсигурността на ЕС във Военна академия „Г. С. Раковски“, предаде репортер на  Агенция „Фокус“ . „Никой друг, особено някой злонамерен не трябва да може да повлиява начина, по който тя работи. Не можем ли просто да изработим системата така, че тя да бъде по-сигурна? Разбира се, всяка система върви с мерки за сигурност, но за съжаление всички знаем, че този проблем не е лесен за решаване. Причината е софтуерът. Това е кодът, който казва на нашите компютри какво да правят и той става все по-сложен“, заяви Габриел. \r\nТя посочи, че темата за киберсигурността е една от темите, които и за нея като комисар са водещи. „Да си възпитаник на Военна академия е отговорност и мисия. Това, което искам да ви пожелая в този ден, е да ги изпълвате със съдържание“, каза Габриел. Тя пожела новата учебна година да бъде запомняща се и  изпълнена с положителни резултати, с успешно взети изпити и с емоционални моменти. \r\nДеница КИТАНОВА", "date": "2018.10.01", "title": "Еврокомисарят Мария Габриел: Една цифрова система е киберсигурна, ако изпълнява функциите си по предназначение"}
{"url": "http://www.focus-news.net/news/2018/10/01/2573119/kevr-shte-obyavi-na-brifing-tsenite-na-toplinnata-energiya-i-na-elektricheskata-energiya-ot-visokoefektivno-kombinirano-proizvodstvo.html", "text": "Днес след приключване на закритите заседания на КЕВР, Комисията ще обяви на брифинг окончателните решения за цените на топлинната енергия и на електрическата енергия от високоефективно комбинирано производство на дружества от сектор „Топлоенергетика“, считано от 1 октомври 2018 г. Това съобщиха от пресцентъра на  КЕВР . Брифингът ще се състои от 16.00 часа в Заседателната зала на КЕВР на ет.4.", "date": "2018.10.01", "title": "КЕВР ще обяви на брифинг цените на топлинната енергия и на електрическата енергия от високоефективно комбинирано производство"}
{"url": "http://www.focus-news.net/news/2018/10/01/2573126/d-r-gergana-kolarova-psagbal-sveta-sofiya-zabolevaemostta-ot-rak-na-gardata-pri-zhenite-mezhdu-30-i-35-godini-se-uvelichava-pochti-dvoyno.html", "text": "Заболеваемостта от рак на гърдата е скочила почти двойно при жените в групата между 30-35 години. Това каза изпълнителният директор на ПСАГБАЛ „Света София“ д-р Гергана Коларова по време на пресконференция, поставяща началото на информационна и профилактична кампания за борба с рака на гърдата, организирана от лечебното заведение, предаде репортер на  Агенция „Фокус“ . „Най-младата ни пациентка е на 23 години. В тази кампания и в следващите ще трябва да се насочим по-активно и към по-младите. Заболяването се подмладява, което не е добре“, посочи тя. „За предходната година в болницата са проведени 370 операции. 219 от тях са били по повод открит по време на прегледите карцином на млечната жлеза. Това са повече от 50%“, обясни д-р Коларова. „В сравнение с 2016 година, ситуацията не е по-различна. Тогава операциите са били 398, а 222 са по повод карцином на млечната жлеза“, допълни тя. „За първото шестмесечие на тази година са направени 254 операции, от които 145 са по повод карцином на млечната жлеза“, посочи Гергана Коларова. „Това е суха статистика, но зад нея се крият хора. Това е смисълът на кампанията ни, в началните дни на октомври да привлечем вниманието на колкото може повече хора“, заяви тя. „Заболяването е предизвикателство за лекарите, а още по-голямо за боледуващите. Когато нещата се вземат „в ръце“, проблемът се диагностицира възможно най-рано и изходът най-често е оздравяване завинаги“, каза още д-р Коларова. \r\nБиляна ИВАНОВА", "date": "2018.10.01", "title": "Д-р Гергана Коларова, ПСАГБАЛ „Света София“: Заболеваемостта от рак на гърдата при жените между 30 и 35 години се увеличава почти двойно"}
{"url": "http://www.focus-news.net/news/2018/10/01/2573125/deneshen-makedoniya-makedontsite-dadoha-urok-na-balkanite-i-pokazaha-che-narodat-e-po-silen-ot-soros-globalistite-i-tehnite-marionetki.html", "text": "В неделя македонският народ е преподал голям урок на целите Балкани, пише черногорското издание „Виjести“, цитирайки съобщение от местната опозиционна партия „Демократичен фронт“(ДФ),  пише  електронното издание на македонския вестник „Денешен“ . \r\n„Независимо от невижданата намеса от чуждестранни фактори, нечестниия и двусмислен въпрос, натиска от Брюксел, Берлин, Вашингтон, Париж... Македонците показаха, че свободната воля на народа е по-силна от Сорос, глобалистите и техните марионетки. Използваме този повод, за да честитим на македонския народ за показаната историческа отгворност за защита на националното и държавното достойнство. ДФ призовава гражданите на Черна гора да вземат пример от македонците и всички големи политически решения да се взимат чрез консултиране с народа и референдуми“, пишат от черногорската партия. \r\nОт политическото движение добавят, че не правят чест на Черна гора публичните хвалби на нейния премиер, че е взел решение, против което са 80% от гражданите на страната. \r\n„В миналото македонците се възхищава на честта, силата и свободния дух на нашите предци, а в този момент ние с голяма почит гледаме на съпротивата, която оказва този малък, но горд народ на могъщи сили. Ако могат македонците, можем и ние. Свобода или нищо“, цитира съобщението на ДФ „Виjести“. \r\nПревод и редакция:", "date": "2018.10.01", "title": "„Денешен“ (Македония): Македонците дадоха урок на Балканите и показаха, че народът е по-силен от Сорос, глобалистите и техните марионетки"}
{"url": "http://www.focus-news.net/news/2018/10/01/2573128/vidin-10-dekara-ovoshtni-nasazhdeniya-sa-izgoreli-pri-pozhar-v-zemlishteto-na-grad-bregovo.html", "text": "10 декара овощни насаждения са изгорели при пожар в землището на град Брегово. Това съобщиха от  ОДМВР - Кърджали . Сигналът за пожара в овощна градина в землището на град Брегово е подаден на 28 септември около 21.25 часа. Причината е небрежност при боравене с открит огън. Унищожени били около 10 декара овошки, спасени са другите 40 декара от градината. Пожарът е потушен от екип на противопожарния участък в Брегово.", "date": "2018.10.01", "title": "Видин: 10 декара овощни насаждения са изгорели при пожар в землището на град Брегово"}
{"url": "http://www.focus-news.net/news/2018/10/01/2573130/d-r-gergana-kolarova-psagbal-sveta-sofiya-tazi-vecher-ndk-shte-bade-otsveten-v-rozovo-kato-nachalo-na-kampaniyata-za-borba-s-raka-na-gardata.html", "text": "Тази вечер НДК ще бъде оцветен в розово като начало на кампанията за борба с рака на гърдата, за да дадем знак, че ние сме тук. Грижим се за здравето ви и ви молим и вие да го направите. Това каза изпълнителният директор на ПСАГБАЛ „Света София“ д-р Гергана Коларова на пресконференция, поставяща началото на информационна и профилактична кампания за борба с рака на гърдата, организирана от лечебното заведение, предаде репортер на  Агенция „Фокус“ . „Колкото по-рано се диагностицира заболяването, толкова по-добре е“, коментира тя. „На 24 октомври в 11.00 часа пред НДК ще пуснем около 1200 символични балона в памет на загиналите от заболяването рак на гърдата за предходната година“, заяви д-р Гергана Коларова. „Като всяка година, кампанията ни най-вероятно ще продължи и през ноември. В болницата ни обикновено и до декември“, каза още тя. \r\nБиляна ИВАНОВА", "date": "2018.10.01", "title": "Д-р Гергана Коларова, ПСАГБАЛ „Света София“: Тази вечер НДК ще бъде оцветен в розово като начало на кампанията за борба с рака на гърдата"}
{"url": "http://www.focus-news.net/news/2018/10/01/2573127/adelina-stefanova-hram-vavedenie-bogorodichno-blagoevgrad-korenite-na-praznika-pokrov-bogorodichen-datirat-ot-910-godina.html", "text": "Корените на празника Покров Богородичен датират от 910 година. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ – Благоевград по повод църковния празник. Стефанова отбеляза, че през 910 година, при управлението на император Лъв Мъдри, сарацините нахлули в пределите на Византия. Страната била опустошена, а населението ѝ – поробено. Тя обясни, че в първия ден от месеца св. Андрей Юродови и ученикът му Епифаний се молели в цариградската църква Влахерна, която пазела свещената одеждата на св. Богородица. „Изведнъж, по време на службата, видели Божията Майка да се носи във въздуха. Обкръжена от апостоли и ангели, тя се молела за спасението на своя народ. Видението на двамата апостоли станало достояние на богомолците в храма. За него научил и еврейският народ, който с очите си видял как сарацините напускали безславно страната им. Така се родил църковния празник Покров Богородичен“, допълни Аделина Стефанова.  \r\nХрамовият уредник каза още, че по традиция празникът се отбелязва с тържествена литургия, отслужвана от свещениците. „Идват миряни, които се молят на иконата, палят свещи и благодарят за щастието, здравето и късмета, който им е дала св. Богородица, и този празник“, добави Стефанова.  \r\nНа 1 октомври църквата почита още светлата памет на св. апостол Ананий, преподобни Роман Сладкопевец и преподобни Йоан Кукузел. \r\nЛивия НИНОВА", "date": "2018.10.01", "title": "Аделина Стефанова, храм „Въведение Богородично“ – Благоевград: Корените на празника Покров Богородичен датират от 910 година"}
{"url": "http://www.focus-news.net/news/2018/10/01/2573129/evrokomisaryat-mariya-gabriel-s-300-godishno-sa-se-uvelichili-kiberatakite.html", "text": "С 300% годишно са се увеличили кибератаките. Това каза еврокомисарят Мария Габриел в своята лекция за киберсигурността на ЕС във Военна академия „Г. С. Раковски“, предаде репортер на  Агенция „Фокус“ . Еврокомисарят посочи, че отделните хора и повечето компании нямат собствени експерти по киберсигурност и затоватрябва да се повиши информираността за рисковете от кибер атаки и да се направят устройствата по-сигурни. „За последните две години с 300% годишно са се увеличили кибератаките - над 4000 атаки всеки ден. 80% от европейските компании споделят, че нямат представа дали са били обект на кибератака“, коментира еврокомисарят. Мария Габриел отчете, че октомври е месецът на киберсигурността в ЕС. Тя отчете ,че като еврокомисар е направила информационна кампания в самата ЕК и се е оказало, че това се прави за първи път. „С държавната агенция за електронно управление проведохме много успешна информационна кампания „Няма да ме хакнат“. Тя позволи да се срещнем с над 5000 ученици“, заяви още Габриел.  \r\nДеница КИТАНОВА", "date": "2018.10.01", "title": "Еврокомисарят Мария Габриел: С 300% годишно са се увеличили кибератаките"}
{"url": "http://www.focus-news.net/news/2018/10/01/2573131/stara-zagora-okrazhnata-prokuratura-poiska-postoyanen-adres-na-trimata-moldovtsi-zadarzhani-za-vzrivyavaneto-na-bankomat-v-grada.html", "text": "Окръжната прокуратура поиска постоянен адрес на тримата молдовци, задържани за взривяването на банкомат в града. Това съобщиха от пресцентъра на  Апелативна прокуратура - Пловдив . Днес Окръжна прокуратура - Стара Загора внесе искане в съда за определяне на мярка за неотклонение „Задържане под стража“ спрямо тримата граждани на Република Молдова с инициали В.М. (на 24 г.), Д.К. (на 22 г.) и А.Х. (на 30 г.), задържани за това, че на 27 септември 2018 г. в Стара Загора, в съучастие помежду си чрез взривяване на АТМ устройство са отнели пари в големи размери, собственост на банка и за това, че на 27 септември 2018 г. в Стара Загора в съучастие помежду си чрез взрив повредили хранителен магазин и унищожили АТМ устройство, собственост на банка. \r\nОкръжен съд - Стара Загора ще заседава днес по искането на прокуратурата. Разследването по случая продължава.", "date": "2018.10.01", "title": "Стара Загора: Окръжната прокуратура поиска постоянен адрес на тримата молдовци, задържани за взривяването на банкомат в града"}
{"url": "http://www.focus-news.net/news/2018/10/01/2573133/kmetat-yordanka-fandakova-220-mln-evro-sa-prekite-investitsii-v-sofiya-za-parvite-7-mesetsa-na-godinata.html", "text": "Само за първите 7 месеца на тази година преките инвестиции в София са 220 млн. евро. Това каза председателят на Сдружение „Граждани за европейско развитие на България“ и кмет на София Йорданка Фандъкова на конференция за бъдещето на Икономическия и паричен съюз, предаде репортер на  Агенция „Фокус“ . „Публичните инвестиции са важен фактор за привличане на инвеститори. В периода 2007-2013 година Столичната община само чрез европейската солидарност инвестира около 1,5 млрд. евро публични средства в ключови транспортни, инфраструктурни и екологични проекти, а в новия програмен период от 2014 година насам вече сме осигурили финансиране за проекти на обща стойност 744 млн. евро“, обобщи Фандъкова. По думите ѝ това са средства, които реално променят града и данните от всички международни доклади го доказват. „Публичните инвестиции привличат и частни. Това е начинът да се постига икономически растеж. По данни на БНБ само за първите 7 месеца на тази година преките инвестиции в София са 220 млн. евро. Това означава нови работни места и по-високи доходи за хората“, съобщи още столичният кмет. Тя отбеляза, че София и регионът са привлекателна дестинация за много компании, благодарение на високоскоростния интернет, добре подготвените млади хора и конкурентното заплащане. „Вярвам, че Общината и държавата ще продължат да работят така, че да създават добре подредена и достойна среда за развитие на сектора на високите технологии, защото това е секторът, който наистина помага за повишаване на стандарта в нашия град. Само за 5 години софтуерният сектор бележи ръст от 120% в България и категорично е сред най-бързо развиващите се у нас, като създава нови и високо платени места“, коментира Фандъкова, като отчете, че само в София в сектора работят над 40 хиляди души и 90% от технологичните компании в страната. „Вярвам, че когато говорим за бъдещото на паричния съюз, трябва да отчитаме реалните данни за развитието на всяка страна и регион, така че решенията, които взимаме да са в полза на гражданите и в края на краищата да вървим към една обща цел – по-висок икономически растеж“, каза още тя.  \r\nВесела АЛЕКСАНДРОВА", "date": "2018.10.01", "title": "Кметът Йорданка Фандъкова: 220 млн. евро са преките инвестиции в София за първите 7 месеца на годината"}
{"url": "http://www.focus-news.net/news/2018/10/01/2573132/veliko-tarnovo-27-godishen-mazh-e-zaginal-sled-kato-se-e-blasnal-s-avtomobil-v-darvo-kray-patya-pavlikeni-suhindol.html", "text": "27-годишен мъж е загинал при катастрофа на пътя Павликени – Сухиндол, съобщиха от пресцентъра на  Областна дирекция на МВР – Велико Търново . Произшествието е станало в 19.50 часа в събота. По първоначална информация лек автомобил, управляван от 27-годишен мъж от Сухиндол, движещ се в посока към  Павликени, е напуснал очертанията на пътното платно и се е ударил в дърво. Водачът на автомобила е бил откаран в тежко състояние във великотърновската болница, където по-късно е починал. Причините за произшествието са в процес на изясняване. На водача е взета кръвна проба за химичен анализ. По случая е образувано досъдебно производство.", "date": "2018.10.01", "title": "Велико Търново: 27-годишен мъж е загинал, след като се е блъснал с автомобил в дърво край пътя Павликени – Сухиндол"}
{"url": "http://www.focus-news.net/news/2018/10/01/2573134/narodniyat-predstavitel-ot-pp-gerb-varna-neli-petrova-organizira-priemna-za-grazhdani.html", "text": "Народният представител от ПП ГЕРБ – Варна Нели Петрова ще проведе приемен ден за граждани. Това съобщиха от пресцентъра на  ПП ГЕРБ – Варна . \r\nТя ще отговаря на въпроси на варненци от 14.00 до 16.00 ч. в клуба на ПП ГЕРБ на ул. „Г. Бенковски” №1 в в града. Записвания могат да се правят на тел: 052 / 600 015.", "date": "2018.10.01", "title": "Народният представител от ПП ГЕРБ-Варна Нели Петрова организира приемна за граждани"}
{"url": "http://www.focus-news.net/news/2018/10/01/2573140/prof-stati-statev-unss-zhiveem-v-interesno-vreme-svetat-stava-vse-po-dinamichen-i-predizvikatelen-i-studentite-tryabva-neprekasnato-da-obogatyavate-znaniyata-si-za-da-uspeyat.html", "text": "Живеем в интересно време - светът става все по-динамичен и предизвикателен и студентите трябва непрекъснато да обогатявате знанията си, за да успеят. Това каза ректорът на Университета за национално и световно стопанство (УНСС) проф. Стати Статев по време на тържествено откриване на 98-та учебна година, предаде репортер на   Агенция „Фокус“  . Проф. Статев приветства първокурсниците, като ги поздрави, че вече са студенти в най-големия, най-стария и най-авторитетния университет в България - университет с почти един век славна история, лидер в българското образование и неделима част от европейското пространство. \r\nПроф. Статев обясни, че от създаването си учебното заведение обучава националния бизнес и политически елит. По думите му УНСС е университет, в които преподават професори и доценти с голям преподавателски и изследователски опит. „Те са ценени експерти във всички области на социално-икономически живот“, каза той. Проф. Статев отбеляза, че в университета студентите получават освен теоретични знания, опит и практически умения, още по време на своето следване. „Ще учите в модерни и светли зали, ще използвате огромното духовни богатство на университетската библиотека, ще имате достъп до световни бази данни, ще спортувате в спортен комплекси, ще бъдете част от нашето голямо и влиятелно академични семейство“, изтъкна проф. Статев.  \r\nРекторът на УНСС призова студентите да посещават редовно лекциите, да уважават своите преподаватели и да си поставят високи цели и при осъществяването им да не хабят усилия. „Бъдете смели и решителни, бъдете отговорни, следвайте и и осъществявайте мечтите си. Не се страхувайте от грешките, но се пазете от тях. Бъдете отговорни граждани“ каза още той.  \r\nДаяна ДЮЛГЕРОВА", "date": "2018.10.01", "title": "Проф. Стати Статев, УНСС: Живеем в интересно време - светът става все по-динамичен и предизвикателен и студентите трябва непрекъснато да обогатявате знанията си, за да успеят"}
{"url": "http://www.focus-news.net/news/2018/10/01/2573137/targovishte-lek-avtomobil-e-izgoryal-pri-pozhar-v-kv-vabel.html", "text": "Лек автомобил е изгорял при пожар в кв. „Въбел“. Това съобщиха от  ОДМВР - Търговище . Сигналът за инцидента е подаден на 30 септември 2018 г. около 05.15 часа. Съобщено е за това, че в кв. „Въбел“ на град Търговище е възникнал пожар в паркиран на улица лек автомобил „БМВ“ без регистрационни номера, ползван от 28-годишен мъж от гр. Търговище. В резултат автомобилът е напълно унищожен. Пожарът е погасен от екип на РСПБЗН - Търговище с един противопожарен автомобил. По случая е образувано досъдебно производство по описа на РУ - Търговище.", "date": "2018.10.01", "title": "Търговище: Лек автомобил е изгорял при пожар в кв. „Въбел“"}
{"url": "http://www.focus-news.net/news/2018/10/01/2573141/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Първата ракета на България Виктория Томова се придвижи с едно място напред в световната ранглиста за жени. Миналата седмица тя отпадна в първия кръг на квалификациите за турнира в Ташкент, но вече заема 162-о място с актив от 366 точки. Сесил Каратанчева прогресира с 31 места след достигането си до финала на турнира в Темпълтън, САЩ и вече е 233-а. На първо място е румънката Симона Халеп, следвана от датчканката Каролине Вожняцки и германката Анжелик Кербер.", "date": "2018.10.01", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2018/10/01/2573139/kyustendil-s-liturgiya-i-s-razdavane-na-kurban-za-zdrave-shte-bade-otbelyazan-hramoviyat-praznik-na-cherkvata-pokrov-bogorodichen-v-selo-slokoshtitsa.html", "text": "С литургия и с раздаване на курбан за здраве ще бъде отбелязан храмовият празник на черквата „Покров Богородичен” в село Слокощица. Това съобщи за  Радио „Фокус” – Кюстендил  кметът на населеното място Румен Калфин. Ще бъде отслужен и водосвет за здраве и благоденствие на жителите в селото.  \r\nИсторията на храма датира от 1870 година, когато местното население взема решение за неговото изграждане. През 1872 година се издействат разрешителните за строеж от турските власти, а през 1874 година черквата е построена и осветена. Храмът е деклариран като художествен паметник на културата, като недвижима културна ценност и архитектурно-строителен паметник от местно значение. \r\nВенцеслав ИЛЧЕВ", "date": "2018.10.01", "title": "Кюстендил: С литургия и с раздаване на курбан за здраве ще бъде отбелязан храмовият празник на черквата „Покров Богородичен” в село Слокощица"}
{"url": "http://www.focus-news.net/news/2018/10/01/2573145/tsvetan-tsvetanov-gerb-pravitelstvoto-e-stabilno-i-tova-e-garantsiya-za-angazhimentite-koito-balgariya-izpalnyava.html", "text": "Правителството е стабилно и това е гаранция за Икономическия и паричен съюз и ангажиментите, които изпълнява България. Това каза председателят на ПГ на ГЕРБ и зам.-председател на партията Цветан Цветанов на конференция за бъдещето на Икономическия и паричен съюз, предаде репортер на  Агенция „Фокус“ . „Когато говорим за Икономическия и паричен съюз, ние винаги го обвързваме и с политическата стабилност. Понеже само преди минути излязох от Коалиционен съвет, който все още продължава, мога да ви кажа, че в политически план коалиционното правителство е стабилно, така че това ще е допълнителна гаранция за Икономическия и паричен съюз и ангажиментите, които изпълнява България“, увери Цветанов. „Във всички процеси, ние знаем, че всичко е обвързано с вътрешно-политическия аспект, но когато говорим за Икономическия и паричен съюз, той винаги е свързан и с външните процеси, на които на моменти ние или не обръщаме внимание или подценяваме“, коментира Цветанов. „От 10 години България е в един политическия съюз заедно с още 27 държави, което означава, че ние сме взаимно свързани и трябва да имаме съвместни действия в икономически и финансов план“, допълни той. По думите му тежката икономическа и финансова криза е провокирала доста проблеми и е показала, че процесът трябва да се регулира надпартийно. „Много от националните парламенти и правителства казаха, че този политически ангажимент не е много правилен и не е много обвързващ, за да има наднационално регулиране“, отбеляза той. Според него ЕС успя да извлече и своите поуки икономическата криза. „Всички ние станахме свидетели, че през последните 10 години се направиха нови регулации и институции, за да може действително да има този контрол, който смятаме, че е необходими, за да се стабилизира и да не се допускат кризи, както в банковия, така и в икономическия сектор“, посочи още Цветанов.  \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Правителството е стабилно и това е гаранция за ангажиментите, които България изпълнява"}
{"url": "http://www.focus-news.net/news/2018/10/01/2573142/blagoevgrad-tsarkvata-pokrov-bogorodichen-v-selo-poleto-shte-otbelezhi-hramoviya-si-praznik.html", "text": "Църквата „Покров Богородичен” в квартал „Нивото” в село Полето, община Симитли, ще отбележи своя храмов празник. Това каза за  Радио „Фокус“ – Пирин  кметът на населеното място Иван Манчев. За поредна година църквата събира на обща трапеза местните хора, роднини и приятели от цяла България. Около обяд пред църквата ще бъде отслужен водосвет и ще бъде раздаден курбан за здраве. „Традицията вече е над 10 години, откакто я има църквата в квартала. Празникът Покров Богородичен по църковния календар събира всички, които обичат родния дом“, посочи още Манчев.  \r\nПърви октомври всяка година бележи началото на богатата празнична програма в община Симитли за есенния месец. \r\nЛивия НИНОВА", "date": "2018.10.01", "title": "Благоевград: Църквата „Покров Богородичен” в село Полето ще отбележи храмовия си празник"}
{"url": "http://www.focus-news.net/news/2018/10/01/2573136/zam-kmetat-na-sofiya-doncho-barbalov-350-hil-leva-se-otdelyat-vsyaka-godina-za-skriningovata-programa-za-rak-na-mlechnata-zhleza-na-stolichna-obshtina-pregledani-sa-nad-16-hil-zheni.html", "text": "От 2015 година имаме скринингова програма за рак на млечната жлеза. Всяка година отделяме около 350 хил. лева за програмата. Това каза зам.-кметът на София с направление „Финанси и стопанска дейност“ и временно изпълняващ дейността зам.-кмет по направление „Столично общинско здравеопазване“ Дончо Барбалов по време на пресконференция, поставяща началото на информационна и профилактична кампания за борба с рака на гърдата, организирана от ПСАГБАЛ „Света София“, предаде репортер на  Агенция „Фокус“ . „До момента са прегледани 16,5 хил. жени. Групата обикновено включва жените, работещи в общински училища, детски градини, ясли, културни институти, социални услуги и транспортните дружества“, обясни той и допълни, че тази есен кампанията е обхванала и нови целеви групи - медицински специалисти от училищни здравни кабинети, детски ясли и градини, както и кухни за детско хранене. „Миналата година от 7 хил. прегледани жени при 1500 е била извършена допълнителна мамография. 23 са случаите на установен карцином на гърдата, при 52 случая са назначени допълнителни изследвания. Имаме 2323 случая на доброкачествени образувания“, каза още зам.-кметът. \r\nБиляна ИВАНОВА", "date": "2018.10.01", "title": "Зам.-кметът на София Дончо Барбалов: 350 хил. лева се отделят всяка година за скрининговата програма за рак на млечната жлеза на Столична община, прегледани са над 16 хил. жени"}
{"url": "http://www.focus-news.net/news/2018/10/01/2573135/evrokomisaryat-mariya-gabriel-imame-namerenie-v-noviya-byudzhet-na-es-da-ima-nova-programa-tsifrova-evropa-kato-chast-ot-sredstvata-po-neya-sa-za-kiberspetsialisti.html", "text": "Имаме намерение в новия бюджет на ЕС да има нова програма „Цифрова Европа“. Това каза еврокомисарят Мария Габриел в своята лекция за киберсигурността на ЕС във Военна академия „Г. С. Раковски“, предаде репортер на  Агенция „Фокус“ . Габриел отчете, че липсват около 300 000 киберспециалисти в Европа и трябва спешно да се работи в тази посока. „На ниво ЕС имаме ясно намерение в следващия бюджетен период да има нова програма „Цифрова Европа“ с бюджет 9 млрд. евро, от които 700 млн. евро за експерти по киберсигурност“, заяви още Габриел.  \r\nЕврокомисарят заяви, че конкуренти не ни чакат и отбеляза, че през 2017 г. САЩ са инвестирали 30 млрд. долара в киберсигурност. По думите ѝ Европа също има нужда да увеличи своите инвестициите си в тази насока. \r\nДеница КИТАНОВА", "date": "2018.10.01", "title": "Еврокомисарят Мария Габриел: Имаме намерение в новия бюджет на ЕС да има нова програма „Цифрова Европа“, като част от средствата по нея са за киберспециалисти"}
{"url": "http://www.focus-news.net/news/2018/10/01/2573147/vratsa-katastrofa-mezhdu-dva-leki-avtomobila-e-stanala-na-patya-vratsa-mezdra.html", "text": "Катастрофа между два леки автомобила е станала на пътя Враца-Мездра, предаде репортер на  Агенция „Фокус” . Пътният инцидент е станал преди Мездра. Катастрофата е между „Опел” и „БМВ”. Автомобилът с марка „Опел” е застигнал и ударил отзад колата с марка „БМВ”. Няма пострадали при катастрофата, щетите са само материални. На мястото има полицейски екип. Катастрофиралите автомобили са в дясното пътно платно и не пречат на движението.", "date": "2018.10.01", "title": "Враца: Катастрофа между два леки автомобила е станала на пътя Враца-Мездра"}
{"url": "http://www.focus-news.net/news/2018/10/01/2573138/kathimerini-gartsiya-sledvashtiyat-hod-na-zoran-zaev-predsrochni-izborii.html", "text": "Резултатът от референдума в Македония ще бъде оспорен от опозицията в страната и особено от националистическата ВМРО-ДПМНЕ, след като избирателната активност беше значително по-малко от нужните 50% от имащите право на глас 1,8 милиона души, коментира  електронното издание на гръцкия вестник Kathimerini . \r\nПремиерът на страната Зоран Заев обяви победа на гласувалите „за“ споразумението, от тези, които са отишли до урните, отбелязва изданието. Все пак, тъй като разбра, че ще се сблъска с голям брой негласували, Заев избра различен подход в навечерието на кампанията. „Тези, които гласуват ще решат дали референдума е успешен или не“, заяви премиерът, като отбеляза, че тези, които не гласуват няма да се броят“. В тази връзка Заев посочи, че „ако има голямо мнозинство „за“, това ще означава, че всички, независимо от политическите им възгледи, ще трябва да се съобразят с волята на народа“. \r\nАко гражданите, които в крайна сметка излязоха да гласуват бяха по-близо до 1,2-те милиона, които участваха в последните парламентарни избори, може би, на министър-председателя щеше да му е по-лесно да подкрепи това твърдение до някаква степен, смята „Катимерини“, като вмята, че 300 хиляди  македонски граждани са напуснали страната през последните години и това превръща съществуващите избирателни списъци в проблем, тъй като не са представителни за населението. Изданието отбелязва също, че в страната не е правено преброяване от 16 година, като последното е през 2002. \r\nВъпреки това, предвид огромния брой хора, които се въздържаха от гласуване, независимо от силната подкрепа на международната общност, ще бъде трудно за Заев да убеди който и да е безпристрастен наблюдател, че мнозинството от населението на Македония подкрепя договора за името, отбелязва вестникът. В този контекст, още по-трудно ще бъде осигуряването на подкрепата на опозицията в процеса за промяна на Конституцията. \r\nПоради тези причини е много вероятно, смята „Катимерини“, че той ще избере предсрочни избори, където обаче отново ще постави същата дилема пред гражданите, а именно приемането на Договора с Гърция като предварително условие за интеграцията на Македония в евроатлантическите институции. \r\nАко тогава Заев постигне ясна победа, той не само ще е преизбран с нов мандат да продължи напред, но също ще има и повече място за маневри в приемането на вота „за“ на референдума, независимо от ниската избирателна активност. Победа на парламентарни избори ще даде тежест на твърденията му и ще даде необходимата легитимност на референдума, пише вестникът. \r\nАко този сценарий се осъществи, споразумението за името няма да стигне до гръцкия парламент преди март, когато, най-вероятно, ще предизвика развития на гръцката политическа сцена, заключва „Катимерини“.   \r\nПревод и редакция:", "date": "2018.10.01", "title": "Kathimerini (Гърция): Следващият ход на Зоран Заев: Предсрочни избори?"}
{"url": "http://www.focus-news.net/news/2018/10/01/2573148/tass-prezidentat-na-sarbiya-pristigna-v-rusiya.html", "text": "Президентът на Сърбия Александър Вучич пристигна в Русия, където на 2 октомври трябва да се срещне с руския си колега Владимир Путин, съобщиха от посолството на Сърбия в Москва пред  ТАСС . \r\n„Президентът Вучич вече е в Москва и във вторник той смята да се срещне с руския държавен глава. Днес (понеделник, 1 октомври) Вучич е планирал частна програма“, отбелязаха от дипломатическото представителство. \r\nПо-рано сръбският държавен глава анонсира, че има намерение да обсъди с Путин ситуацията в Косово и да поиска от него подкрепа. \r\nПревод и редакция:", "date": "2018.10.01", "title": "ТАСС: Президентът на Сърбия пристигна в Русия"}
{"url": "http://www.focus-news.net/news/2018/10/01/2573150/haskovo-sastezanie-po-sportno-orientirane-shte-se-provede-v-grada-na-6-i-7-oktomvri.html", "text": "Състезание по спортно ориентиране „Приз Хасково“ 2018 ще се проведе на 6 и 7 октомври. Това съобщиха от пресцентъра на  Общината . То е традиционно и се осъществява с подкрепата на Община Хасково. \r\nНа 6 октомври участниците стартират в 14.00 часа от „Сивата вода“ в парк „Кенана“, а на 7 октомври стартът е в 10.00 часа от местността Чешмите до язовир „Клокотница“. \r\nПовече информация за състезанието ще бъде представена на пресконференция на 4 октомври от 10.00 часа в залата на втория етаж на Община Хасково.", "date": "2018.10.01", "title": "Хасково: Състезание по спортно ориентиране ще се проведе в града на 6 и 7 октомври"}
{"url": "http://www.focus-news.net/news/2018/10/01/2573146/varna-spokoyna-e-obstanovkata-v-oblastta-nyama-postapili-signali-za-intsidenti-vav-vrazka-s-loshoto-vreme.html", "text": "Спокойна е обстановката във Варненска област. Това съобщиха за  Радио „Фокус“ – Варна  от Областна администрация – Варна. През последното денонощие по оперативна информация няма постъпили сигнали за инциденти във връзка с влошаване на времето. В момента има валежи, но не интензивни. Всички населени места са с нормално електрозахранване и водоподаване. Не са отчетени проблеми и при водоемите в областта. Реките Камчия и Провадийска на територията на областта са в коритата си. През последното денонощие от общините няма постъпила информация за аварийни ситуации по язовирните стени и съоръженията към тях. Към момента пристанището и летището във Варна функционират нормално. Всички портове на пристанището са отворени за маневриране на плавателни съдове. \r\nВ област Варна днес е обявен оранжев код за опасност от валежи. Ще има предпоставка за локални гръмотевични бури, придружени с обилни валежи. Очакваното количество дъжд е около 70-100 л/кв. м, в отделни райони до 120 л/кв. м. През денонощието ще духа и временно силен североизточен вятър, по данни на метеоролозите. \r\nМарияна ВАЛЕНТИНОВА", "date": "2018.10.01", "title": "Варна: Спокойна е обстановката в областта, няма постъпили сигнали за инциденти във връзка с лошото време"}
{"url": "http://www.focus-news.net/news/2018/10/01/2573149/targovishte-4-godishno-dete-e-postradali-pri-intsident-s-karutsa-v-selo-golyamo-novo.html", "text": "4-годишно дете е пострадали при инцидент с каруца в село Голямо Ново. Това съобщиха от  ОДМВР - Търговище . В РУ - Търговище е отведено 13-годишно момче от село Голямо Ново, община Търговище, за когото след проведени оперативно-издирвателни и процесуално-следствени действия е установено, че около 19.40 часа на 28 септември 2018 г. чрез използване на пътно превозно средство със животинска тяга (каруца) е причинил телесна повреда на 4-годишно момче от същото село. Пострадалото дете е настанено за лечение в МБАЛ - Търговище без опасност за живота му. По случая е образувано досъдебно производство по описа на РУ - Търговище.", "date": "2018.10.01", "title": "Търговище: 4-годишно дете е пострадали при инцидент с каруца в село Голямо Ново"}
{"url": "http://www.focus-news.net/news/2018/10/01/2573155/dobrich-darzhavniyat-kulturen-institut-dvoretsa-shte-bade-domakin-na-devetoto-izdanie-na-mezhdunarodniya-art-forum-i-festival-bezgranitsi.html", "text": "Държавният културен институт – Културен център (ДКИ-КЦ) „Двореца“ в Балчик ще бъде домакин на деветото издание на Международния арт форум и фестивал „БезГраници“. Това съобщи Галя Георгиева, организатор международни фестивали, културна дейност и специални събития, предаде кореспондент на  Радио „Фокус” – Варна . Форумът ще се проведе от 4 до 11 октомври паралелно в Архитектурния парков комплекс край Белия град и в румънския град Мангалия. По време на събитието се очакват 18 визуални артисти от Аржентина, Чили, Швейцария, Румъния, България, Русия, Турция, Испания (Навара), Еквадор и Украйна. Те ще участват на арт пленера, който по програма е част от форума. ”БезГраници“ е едно от водещите балкански крос-културни събития, носещи европейската ценностна система и насърчаващи взаимното разбиране между културите, толерантността, мирното и приятелско съществуване, както и културния обмен. Форумът цели да се превърне в катализатор за развитието на арт индустрията и културния туризъм. По време на събитието ще се проведат две изложби на художници и фотографи - в Културния дом на град Мангалия на 8 октомври от 17.00 часа и в Каменна зала в „Двореца“ в Балчик на 10 октомври от 17.30 часа. Между участниците тази година се открояват имена на известни творци като Силвия Албуйшек (Аржентина), Гюлай Юксел (Турция), Иняки Вилануева (Навара - Испания), Андрей Королчук (Русия), Хуан Мануел Фернандез Куичан (Еквадор) и др. Форумът се осъществява в партньорството с ДКИ-КЦ „Двореца“ - Балчик, галерия „Луйза Кала“ - Румъния и арт мрежа „Скендерман”. Началото на форума „БезГраници“ е поставено през 2003 година. От 2013-та събитието традиционно се провежда едновременно от двете страни на границата в България и Румъния. „БезГраници“ започва своето съществуване като конференция за културна политика и арт мениджмънт, включвайки водещи световни фестивални организатори, специалисти, менажери и артисти. Следващото голямо издание се планира за септември 2019, когато се очакват 80 участника от цял свят за 10-ото юбилейно издание. Музикалната концертна програма за следващата година ще бъде изненада за публиката на форума. \r\nЖулиета НИКОЛОВА", "date": "2018.10.01", "title": "Добрич: Държавният културен институт „Двореца“ ще бъде домакин на деветото издание на Международния арт форум и фестивал „БезГраници“"}
{"url": "http://www.focus-news.net/news/2018/10/01/2573151/burgas-v-ekspotsentar-flora-shte-se-provede-eko-seminar-posveten-na-opazvaneto-na-cherno-more-na-2-i-3-oktomvri.html", "text": "Семинар на тема „Въздействието на замърсяването с твърди отпадъци в Черно море и други аспекти на опазването на околната среда“ ще се проведе в експоцентър „Флора“ на 2 и 3 октомври, вторник и сряда, от 10.30 до 15.30 часа. Това съобщиха от пресцентъра на  Община Бургас .  \r\nВъв форума ще вземат участие изтъкнати учени и преподаватели, работещи в сферата на опазването на околната среда и устойчивото използване на природните ресурси. \r\nОсновните теми, които ще бъдат представени, са разпространението и видовете отпадъци в Черно море, методите за тяхното наблюдение и какво ние, като потребители, можем да направим, за да намалим техните количества. \r\nСеминарът е част от изпълнението на проекта „Иновационни техники и методи за намаляване на морските отпадъци в крайбрежните райони на Черно море“, който се изпълнява от Фондация „Виа Понтика“, Община Бургас, Университетите на Констанца в Румъния и на Тбилиси в Грузия. Повече информация за проекта е публикувана  .", "date": "2018.10.01", "title": "Бургас: В експоцентър „Флора“ ще се проведе еко семинар, посветен на опазването на Черно море на 2 и 3 октомври"}
{"url": "http://www.focus-news.net/news/2018/10/01/2573144/ombudsmanat-maya-manolova-shte-uchastva-v-zasedanieto-na-natsionalniya-savet-za-integratsiya-na-horata-s-uvrezhdaniya.html", "text": "Омбудсманът Мая Манолова ще участва днес от 14.00 часа в заседанието на Националния съвет за интеграция на хората с увреждания в Министерството на труда и социалната политика. Това съобщиха от  пресофиса на омбудсмана . Тя ще изрази позицията си срещу предложения от социалния министър Бисер Петков проект на Закон за хората с увреждания, който обезсмисля усилената работа по законопроекта през летните месеци и връща в изходна точка реформата за правата на хората с увреждания.", "date": "2018.10.01", "title": "Омбудсманът Мая Манолова ще участва в заседанието на Националния съвет за интеграция на хората с увреждания"}
{"url": "http://www.focus-news.net/news/2018/10/01/2573153/ana-mpa-gartsiya-nova-demokratsiya-shte-dade-vsichko-ot-sebe-si-za-da-predotvrati-prilaganeto-na-dogovora-za-imeto.html", "text": "„От първия момент „Нова Демокрация“ подчертава, че договорът от Преспа не е добър за Гърция. В тази връзка тя поиска вот на недоверие за правителството през юни“, заявиха от основната гръцка опозиционна партия в понеделник във връзка с проведения в неделя референдум за името в Македония, предава  държавната агенция АНА-МПА . \r\nОт „Нова Демокрация“ добавят: „Напълно противоположните реакции на СИРИЗА и АНЕЛ („Независимите гърци“) за резултата от референдума в Скопие, за съжаление, потвърждава, че страната се управлява от цинично партньорство на хора, които са безразлични към националните интереси. Те се интересуват единствено от това да останат в правителството още няколко месеца. „Нова Демокрация“ ще даде всичко от себе си, за да предотврати прилагането на вредното Преспанско споразумение“. \r\nПревод и редакция:", "date": "2018.10.01", "title": "АНА-МПА (Гърция): „Нова Демокрация“ ще даде всичко от себе си, за да предотврати прилагането на договора за името"}
{"url": "http://www.focus-news.net/news/2018/10/01/2573156/galap-interneshanal-balgariya-ima-dobri-pozitsii-v-turizma.html", "text": "България се възприема като привлекателна туристическа дестинация и има добри позиции в нашия наситен с туризъм регион. Това показва изследване на  „Галъп интернешънъл“  сред представителна извадка в пет ключови за развитието на туризма у нас държави – три големи пазара: Германия, Великобритания, Русия и два съседни пазара: Румъния и Сърбия. Резултатите представляват добра отправна точка преди края на летния сезон и преди началото на подготовката за зимния сезон.  \r\n57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия (62% отговори, че това е атрактивна дестинация) и Турция (63%). Номер едно в нашия регион очаквано остава Гърция (81% положителни отговори), а далеч зад нашия пакет с Хърватия и Турция остават Румъния с 46% и Сърбия с 43%.  \r\nНай-високо са оценили страната ни гражданите на Румъния (71% дават положителна оценка за атрактивността на България) и гражданите на Русия (66%), но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение. Но и тук положителните оценки – макар и „на кантар“ – все пак преобладават.  \r\n Средно, страната ни са посещавали около 22% от интервюираните граждани в 5-те държави, като най-много гости са идвали от Румъния - 47% от запитаните в тази страна (или близо 10 милиона души) са посещавали България. Същото важи и за 24% от запитаните в Сърбия. Сред германските и английските граждани съответно 19% и 18% свидетелстват, че са идвали у нас. След руснаците 9% са били у нас. Средният брой на визитите в рамките на живота досега е от 1.6 при руснаците до 3.9 при румънците.  \r\nВ 85% от случаите посетилите страната ни отговарят, че основната цел или една от основните цели на визитата или визитите им у нас е била туризъм и почивка.  \r\nНа въпрос „Как бихте описали общите си впечатления от България?” 80% от посетилите страната ни в 5-те държави отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително (67%), сочи цялостно удовлетворение от посещението у нас.  \r\nФактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия – обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни.", "date": "2018.10.01", "title": "„Галъп интернешънъл“: България има добри позиции в туризма"}
{"url": "http://www.focus-news.net/news/2018/10/01/2573157/varna-dvama-mazhe-sa-zadarzhani-za-krazhba-na-avtomobil.html", "text": "Двама мъже са задържани за кражба на автомобил. Това съобщиха от  ОДМВР - Варна . На 29 септември т.г. около 4.00 часа, по време на оперативно-издирвателни дейности във връзка с кражба на автомобил \"Ауди\" на територията на ОДМВР – Варна, Шумен и Бургас, са задържани двама мъже – Д.Б. (на 53 г.) и Т.С. (на 41 г.). При процесуално-следствените действия са претърсени три адреса в града и три леки автомобила. Иззети са множество технически средства, подпомагащи извършването на противозаконната дейност. Работата по доказване и документиране на престъпното деяние продължава под надзора на Районна прокуратура – Варна. На Д.Б. са повдигнати обвинения, същият е задържан за срок до 72 часа.", "date": "2018.10.01", "title": "Варна: Двама мъже са задържани за кражба на автомобил"}
{"url": "http://www.focus-news.net/news/2018/10/01/2573152/stara-zagora-dvizhenieto-se-osashtestvyava-v-edna-lenta-po-pat--66-chirpan-stara-zagora-v-posoka-chirpan-poradi-patnotransportno-proizshestvie.html", "text": "Движението се осъществява в една лента по път II-66 Чирпан - Стара Загора в посока Чирпан поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от пътна полиция.", "date": "2018.10.01", "title": "Стара Загора: Движението се осъществява в една лента по път II-66 Чирпан - Стара Загора в посока Чирпан поради пътнотранспортно произшествие"}
{"url": "http://www.focus-news.net/news/2018/10/01/2573160/varna-86-godishen-mazh-e-blasnat-ot-lek-avtomobil-na-peshehodna-pateka-na-krastovishteto-na-ul-drava-cheh-i-ul-general-kolev.html", "text": "86-годишен мъж е блъснат от лек автомобил на пешеходна пътека на кръстовището на ул. „Драва Чех“ и ул. „Генерал Колев“. Това съобщиха от  ОДМВР - Варна . Сигналът за инцидента е подаден на 28 септември т.г. около 15.10 часа. На кръстовището на ул. „Драва Чех“ и ул. „Генерал Колев“, е възникнало пътнотранспортно произшествие, при което жена, управлявайки лек автомобил, по време на движението си при завой наляво, не пропуска и блъска пешеходец, който пресича на пешеходна пътека. Вследствие на инцидента 86-годишният мъж получава фрактура на пубисна кост, прегледан е и настанен за лечение в МБАЛ „Св. Анна“ без опасност за живота. По случая е образувано досъдебно производство.", "date": "2018.10.01", "title": "Варна: 86-годишен мъж е блъснат от лек автомобил на пешеходна пътека на кръстовището на ул. „Драва Чех“ и ул. „Генерал Колев“"}
{"url": "http://www.focus-news.net/news/2018/10/01/2573154/shumen-rayonnata-prokuratura-predade-na-sad-trimata-mazhe-zadarzhani-za-telefonni-izmami.html", "text": "Районната прокуратура предаде на съд тримата мъже, задържани за телефонни измами. Това съобщиха от пресцентъра на  Апелативна прокуратура - Варна . С постановление на наблюдаващия делото прокурор те са задържани в ареста за срок до 72 часа с цел довеждането им в съда. Пламен Д., Тихомир Й. и Ярослав Я. са действали активно в схемата за телефонни измами. По телефона пострадалите граждани са били въвеждани в заблуждение, че ще помагат на полицията да залови опасни престъпници. След обаждането на мнимите полицаи следвало второ позвъняване, в което измамените били заплашвани с физическа разправа.  \r\nПрокуратурата разполага с доказателства, че Тихомир Й. е на по-високо ниво в схемата с телефонни измами.   \r\nРайонната прокуратура е обединила две досъдебни производства в едно за извършени две измами. При първата – на 5 септември тази година, измамниците са успели да вземат 11 200 лева, а при втората – на 27 септември – 5 200 лева и златни накити. При едната измама обвиняемият Ярослав е изпратил малолетния си син да вземе оставената торба с пари. Само Пламен Д. е осъждан за управление на МПС без свидетелство. Другите двама са с чисто съдебно минало.  \r\nДнес Районната прокуратура ще внесе искане в Шуменския районен съд за определяне мерките за неотклонение на тримата обвиняеми. Обвинението ще настоява за вземане на най-тежката мярка за процесуална принуда – задържане под стража.", "date": "2018.10.01", "title": "Шумен: Районната прокуратура предаде на съд тримата мъже, задържани за телефонни измами"}
{"url": "http://www.focus-news.net/news/2018/10/01/2573159/blagoevgrad-84-godishna-zhena-e-stanala-zhertva-na-telefonna-izmama-sas-sumata-ot-4-750-leva.html", "text": "84-годишна жена е станала жертва на телефонна измама със сумата от 4 750 лева. Това съобщиха от  ОДМВР - Благоевград . Сигналът за измамата е подаден на 30 септември 2018 г. в РУ - Гоце Делчев. 84-годишната жена от Гоце Делчев съобщила за това, че около 21.00 часа на 29 септември 2018 г. непознато за нея лице, което се е представило за полицейски служител ѝ поискал парична сума като съдействие за залавяне на телефонни измамници. На потърпевшата е нанесена щета на приблизителна стойност около 4 750 лева. По случая е образувано досъдебно производство.", "date": "2018.10.01", "title": "Благоевград: 84-годишна жена е станала жертва на телефонна измама със сумата от 4 750 лева"}
{"url": "http://www.focus-news.net/news/2018/10/01/2573158/sofiya-silno-obgoryalo-tyalo-s-neustanovena-samolichnost-e-otkrito-pri-ogleda-sled-pozhara-v-zhilishtna-sgrada-v-grad-bozhurishte.html", "text": "Около 22 часа на 27 септември в ОДМВР-София е постъпил сигнал за възникнал пожар в жилищна кооперация в Божурище. Това съобщиха от  ОДМВР-София . След потушаването на пожара е извършен оглед в присъствието на експерти от РСПБЗН-Сливница. Установено е, че огънят е възникнал в апартамент на втория етаж, като е изгоряло цялото покривно пространство на кооперацията и са засегнати и долните етажи. При огледа на първия етаж е установен силно обгорял човешки труп с неустановена самоличност. Назначена е съдебно-медицинска експертиза. По случая е образувано досъдебно производство.", "date": "2018.10.01", "title": "София:  Силно обгоряло тяло с неустановена самоличност е открито при огледа след пожара в жилищна сграда в град Божурище"}
{"url": "http://www.focus-news.net/news/2018/10/01/2573161/sofiya-zadarzhan-e-17-godishen-mladezh-schupil-dve-stakla-na-vratata-na-chakalnyata-na-zhp-garata-v-kostenets.html", "text": "Непълнолетен младеж е задържан в Районно управление на МВР - Костенец за вандалска проява. Това съобщиха от  ОДМВР-София . Около 3.55 часа на 30 септември е получен сигнал за счупени две стъкла на вратата на чакалнята на жп гарата. Полицейските служители предприели бързи издирвателни действия и не след дълго разкрили извършителят на деянието. 17-годишният младеж от Момин проход е задържан за срок до 24 часа. По случая е регистрирана преписка за извършено престъпление по чл.216, ал.1 от НК.", "date": "2018.10.01", "title": "София: Задържан е 17-годишен младеж, счупил две стъкла на вратата на чакалнята на жп гарата в Костенец"}
{"url": "http://www.focus-news.net/news/2018/10/01/2573163/daniel-panov-predsedatel-na-us-na-nsorb-neobhodimi-sa-po-aktivni-deystviya-po-preventsiyata-na-bedstviyata-i-namalyavane-na-riska-za-zhivota-na-horata.html", "text": "Позицията на Националното сдружение на общините е, че са необходими по-активни действия по превенцията на бедствията и намаляване на риска за живота на хора. Това каза за сутрешния блок „Добро утро, Бългаария“ на  Радио „Фокус“  Даниел Панов, председател на УС на НСОРБ и кмет на Велико Търново по повод XIII годишна среща на местните власти. Той допълни, че са били създадени необходими предпоставки за промени в Закона за защита при бедствия и аварии през 2016 г.  „Създадоха се специални органи на национално, областно и общинско ниво, което спомага за намаляване на риска от бедствията и авариите. От Националното сдружение на общините се подпомага този процес като се провеждат безплатни обучения с всички хора от местната власт, които се занимават с  бедствия и аварии. Вече са обучени над 500 общински служители. Недостигът на година за приемане на програмите по бедствия и аварии и проектите, които се изготвят от общините, е приблизително около 200 млн. Тази година е направено предложение до изпълнителната власт и най-вече до Министерството на финансите – бюджетът от 70 млн. да бъде увеличен с още 10 млн., или да бъде в рамките на 80 млн. за бюджетната 2019 г.“, коментира още той. По темата за електронното управление, Даниел Панов уточни, че регистровият обмен е факт и голяма част от общините използват този канал за получаване на необходимите данни. Той допълни, че включването на нови общини в средата за обмен на електронна документация ще улесни комуникацията както с органите на централната и изпълнителната, така и с техните изнесени структури. Даниел Панов каза още, че успешното преминаване от хартиени към електронни документи изисква промени в настоящото законодателство.", "date": "2018.10.01", "title": "Даниел Панов, председател на УС на НСОРБ: Необходими са по-активни действия по превенцията на бедствията и намаляване на риска за живота на хората"}
{"url": "http://www.focus-news.net/news/2018/10/01/2573164/sofiya-72-godishna-zhena-ot-botevgrad-e-stanala-zhertva-na-telefonna-izmama-s-okolo-350-dolara-i-pet-zlatni-prastena.html", "text": "Възрастна жена от Ботевград е била измамена по телефона. Това съобщиха от  ОДМВР-София . Около обяд на 29 септември 72-годишна ботевградчанка съобщила в полицията, че предния ден, около 17.00 часа, е получила телефонно обаждане от неизвестен мъж, който я заплашил със саморазправа. Минути по-късно жената получила ново обаждане от мъж, представил се за полицейски служител, който ловко я заблудил, че подслушват телефона на обадилия се преди малко и за да го заловят, е необходимо да сложи в плик наличните си пари и да ги остави на улицата. Потърпевшата доверчиво събрала всичките си спестявания в размер на около 350 долара, добавила и пет златни пръстена, поставила ги в полиетиленов плик, който изхвърлила през балкона на апартамента си. По случая е образувано досъдебно производство под наблюдението на Районна прокуратура-Ботевград.", "date": "2018.10.01", "title": "София: 72-годишна жена от Ботевград е станала жертва на телефонна измама с около 350 долара и пет златни пръстена"}
{"url": "http://www.focus-news.net/news/2018/10/01/2573165/varna-politsiyata-razsledva-opit-za-ubiystvo-v-bolnichno-zavedenie.html", "text": "Полицията разследва опит за убийство в болнично заведение. Това съобщиха от  ОДМВР - Варна . Окръжната прокуратура в града наблюдава работата. Възрастен мъж, който е пациент в болничното заведение, е нанесъл удари в главата на друг пациент. Около 03.00 часа в неделя е получен сигнал от болнично заведение за това, че 89-годишен мъж, пациент на болницата, е нанесъл удари в главата на 87-годишен мъж, лежащ в същата стая на отделението. В резултат на това пострадалият е настанен в тежко състояние в Реанимацията на здравното заведение. Извършителят е задържан. \r\nПо случая е образувано досъдебно производство. Окръжната прокуратура във Варна ръководи действията по разследването.", "date": "2018.10.01", "title": "Варна: Полицията разследва опит за убийство в болнично заведение"}
{"url": "http://www.focus-news.net/news/2018/10/01/2573162/evrokomisaryat-mariya-gabriel-samo-predi-broeni-dni-predlozhihme-sazdavaneto-na-evropeyski-eksperten-tsentar-v-sferata-na-kibersigurnostta.html", "text": "Само преди броени дни предложихме създаването на европейски експертен център в сферата на киберсигурността. Това каза еврокомисарят Мария Габриел в своята лекция за киберсигурността на ЕС във Военна академия „Г. С. Раковски“, предаде репортер на  Агенция „Фокус“ . „Центърът ще събира цялата експертиза на страните членки. Сложихме началото и на създаването на мрежа от центрове по компетентност по киберсигурност. Стартираме още следващия месец. Пилотният ни проект е по програмата „Хоризонт“ 2020, 50 млн. евро е финансирането“, заяви още Габриел и отчете, че страната ни има своите селекционирани участници.  \r\nГабриел заяви, че позицията на ЕК по отношение на силното криптиране е ясна. „Силното криптиране е необходимо, за дадем сигурност на нашата цифрова икономика и общество. Всяко предложение за отслабване на алгоритмите за криптиране или съзнателното включване на вратички за правоприлагащите органи, носи риск“, посочи още еврокомисарят. „Нека си помислим за момент какво би се случило, ако кибератаката засегне транспорта, енергетиката, здравеопазването. За това за нас е изключително важно да продължаваме диалога с държавите членки за прилагането на директивата за сигурност на информацията и мрежите. Тя е тук от 9 май и България заедно с още 13 други държави членки е в период, в който тя трябва да бъде приложена. До ноември месец държавите членки трябва да определят така наречените оператори на основни услуги - критичната инфраструктура“, каза тя и поясни, че ЕК ще продължи да следи тази тема. По думите ѝ тази директива е много важна, защото това е първото законодателство в областта на киберсигурността. \r\nДеница КИТАНОВА", "date": "2018.10.01", "title": "Еврокомисарят Мария Габриел: Само преди броени дни предложихме създаването на европейски експертен център в сферата на киберсигурността"}
{"url": "http://www.focus-news.net/news/2018/10/01/2573169/varna-okrazhnata-prokuratura-shte-predade-na-sad-patsienta-koyto-e-napadnal-lezhashto-bolen-v-mbal-sveta-anna.html", "text": "Окръжната прокуратура ще предаде на съд пациента, който е нападнал лежащо болен в МБАЛ „Света Анна“. Това съобщиха от пресцентъра на  Апелативна прокуратура - Варна . Окръжната прокуратура във Варна ръководи досъдебно производство за опит за убийство на лежащо болен пациент от друг. Престъплението е извършено на 30 септември тази година в болницата „Света Анна“ в 3.00 часа след полунощ.  \r\nВ отделението по коремна хирургия пациентът Димитър Ш., роден през 1929 г., със стойката за системи нанесъл удари в главата на 80-годишния Тодор М., с когото били настанени в една болнична стая. Пострадалият е в клинична смърт след инцидента. \r\nЗаради фактическата и правна сложност на деянието Окръжната прокуратура е възложила разследването на следовател. Ще бъде назначена съдебно-психиатрична експертиза на Димитър Ш., който е бил опериран в отделението ден преди инцидента.   \r\n89-годишният мъж ще бъде привлечен като обвиняем. Действията по разследването продължават.", "date": "2018.10.01", "title": "Варна: Окръжната прокуратура ще предаде на съд пациента, който е нападнал лежащо болен в МБАЛ „Света Анна“"}
{"url": "http://www.focus-news.net/news/2018/10/01/2573171/dobrich-dora-prangadzhiyska-e-darila-ekzemplyari-ot-svoyata-kniga-blagodarya-ti-mamo-patyat-na-osinoveniya-ot-gneva-do-proshkata-na-regionalna-biblioteka-dora-gabe.html", "text": "Психотерапевтът и автор на книгата „Благодаря ти, мамо! Пътят на осиновения от гнева до прошката” Дора Прангаджийска е дарила при своето гостуване в Добрич екземпляри от своята книга за читателите на Регионална библиотека „Дора Габе“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондент на  Радио „Фокус” – Варна . За пета поредна година Българска асоциация „Осиновени и осиновители” посещават различни градове на страната. От няколко години Дора Прангаджийска е част от екипа на асоциацията, която безкористно работи за промяна на обществените нагласи към осиновяването и по-специално към трите страни на осиновяването – осиновени, осиновители и биологични родители. Дора Прангаджийска е споделила с добричката публика за своя продължителен път към прошката, за промяната на гледната точка към осиновяването и възможността болката и травмата да бъдат трансформирани в позитивна сила. Авторката по време на срещата с публиката и представянето на книгата е прочела откъси от нея. Това е първата книга, в която български психотерапевт пише за осиновяването от първо лице, съчетавайки професионални съвети с емоционални лични истории. Българска асоциация „Осиновени и осиновители” е представила документалния филм „Триъгълник от любов”, един вълнуващ и неподправен разказ за осиновяването. Директорът на Регионална библиотека „Дора Габе“ Невяна Христова е поздравила гостите на събитието и е благодарила на организаторите за възможността библиотеката да бъде домакин на среща, засягаща общозначими за обществото теми. \r\nЖулиета НИКОЛОВА", "date": "2018.10.01", "title": "Добрич: Дора Прангаджийска е дарила екземпляри от своята книга „Благодаря ти, мамо! Пътят на осиновения от гнева до прошката” на Регионална библиотека „Дора Габе“"}
{"url": "http://www.focus-news.net/news/2018/10/01/2573166/ministar-nikolina-angelkova-shte-uchastva-v-17-iya-evropeyski-turisticheski-forum-vav-viena-v-ramkite-na-avstriyskoto-predsedatelstvo-na-saveta-na-es.html", "text": "Министърът на туризма Николина Ангелкова ще участва в 17-ия Европейски туристически форум във Виена, който се открива днес. Това съобщиха от пресцентъра на  Министерство на туризма . Това е основното събитие в областта на туризма по време на австрийското председателство на Съвета на ЕС. Очаква се българският министър да проведе двустранна среща с Елизабет Кьостингер, министър за устойчиво развитие и туризъм на Република Австрия. Във форума във Виена ще участват Зураб Пололикашвили, генерален секретар на Световната организация по туризъм към ООН, Елжбиета Биенковска, европейски комисар по вътрешен пазар, промишленост, предприемачество и МСП, Ищван Юхели, заместник-председател на Комисията по транспорт и туризъм на Европейския парламент и председател на работната група по туризъм.", "date": "2018.10.01", "title": "Министър Николина Ангелкова ще участва в 17-ия Европейски туристически форум във Виена в рамките на австрийското председателство на Съвета на ЕС"}
{"url": "http://www.focus-news.net/news/2018/10/01/2573172/prof-stati-statev-unss-za-poreden-pat-universitetat-utvardi-liderskata-si-pozitsiya.html", "text": "За пореден път университетът утвърди лидерската си позиция пред академичните ни събратя за следващите 6 години. Това каза ректорът на Университет за национално и световно стопанство (УНСС) проф. Стати Статев по време на тържествено откриване на 98-та учебна година в университета, предаде репортер на   Агенция „Фокус“ . „Изминалата година беше време за изпитания, но и на успехи. УНСС отново получи най-високата институционална оценка в Националната агенция за оценяване и акредитация“, посочи той.  \r\nПроф. Статев посочи, че учебното заведение продължава с активна дейност да оптимизира учебния процес, с цел повишаване на качеството на обучението и добави, че УНСС е първият университет на територията на страната, който е въвел електронни студентски книжки. „Непрекъснато разширяваме обхвата на нашето партньорство с институциите на държавната и местната власт, бизнеса и неправителствения сектор“, отбеляза ректорът на университета. По думите му учебното заведение е запълнило всички места по държавни поръчки за новата учебна година и се наблюдава висок ръст в приема на първокурсници с платено обучение. „Това е категорично признание за авторитета на УНСС. Тези постижения се дължат на нашата академична и човешка всеотдайност. Вярвам, че и през тази учебна година ще работим с ум и сърце“, изтъкна той.  \r\nДаяна ДЮЛГЕРОВА", "date": "2018.10.01", "title": "Проф. Стати Статев, УНСС: За пореден път университетът утвърди лидерската си позиция"}
{"url": "http://www.focus-news.net/news/2018/10/01/2573170/veliko-tarnovo-edin-manastir-v-oblastta-nosi-imeto-pokrov-bogorodichen.html", "text": "Един манастир във Великотърновска област носи името „Покров Богородичен“.  Той се намира  в планинска местност край Свищов и днес чества своя храмов празник, предаде репортер на  Радио „Фокус“ – Велико Търново . В него бе отслужена света литургия. \r\nНад 600-годишна е историята на манастира „Покров Богородичен“ в Свищов. Той е построен през 13 век на мястото на древно тракийско селище. Манастирът е бил многократно опожаряван и унищожаван по време на османското владичество. В днешния си вид сградата е построена през 20 век като за основа е използвана каменна колона, останала от първата църква. Храмът е бил убежище на борците за национално освобождение – Васил Левски, Г. С. Раковски, Хаджи Димитър, Филип Тотю и други.  \r\nМестността е известна, както с манастира, така и с лековитата вода и извора който е срещу манастирските порти, тя е минерална и е ценена от населението като лечебна, известна и използвана още от римляните от древния римски град Нове. В светата обител се съхранява и чудотворна икона на Богородица. С нея са свързани много и различни легенди. Ежедневно в манастира се стичат десетки вярващи, дошли да се поклонят на чудотворната икона на Божията майка. \r\nМария НЕДЕВА", "date": "2018.10.01", "title": "Велико Търново: Един манастир в областта носи името „Покров Богородичен“"}
{"url": "http://www.focus-news.net/news/2018/10/01/2573168/iefimeridagr-gartsiya-referendumat-v-byurm-da-s-91-no-nyama-aktivnost-tezhki-oblatsi.html", "text": "Македонският премиер Зоран Заев заяви, че ще продължи да настоява за прилагане на споразумението от Преспа, като призова за гласуване в парламента за разрешаване на спора с Гърция по въпроса за името, въпреки че участието в референдума не можа да достигне 50%, пише гръцкото електронно издание  „Iefimerida.gr“ . \r\nСпоред изданието с бойкотирането на изборите гражданите изпратиха няколко послания на правителството: \r\n- Не са убедени в опитите на министър-председателя да гарантира езика и идентичността им с промяната на името на страната и виждат празноти в договора с Гърция. \r\n- Напротив, по-убедени са в правотата на президента Георги Иванов и на опозицията, които говореха за „продажба на страната на южния съсед“, както и на скритото руско участие в призивите за бойкот в социалните мрежи. \r\n- Притеснени са от мобилизацията на усилията на Запада и от призивите на западните лидери, които посетиха страната (Меркел, Курц, Столтенберг и др.) \r\n- Не приемат твърденията на премиера Заев, който смята, че референдумът няма задължителен характер и едновременно с това, че е валиден, въпреки че не е достигнал 50% активност. \r\nВ подкрепа на тези свои констатации „Iefimerida.gr“ цитира председателя на ДИК на Македония Оливер Деркоски, който на пресконференция заяви, че „резултатът на референдумът е ясен и на него не е взето решение“. \r\nИзданието посочва, че в огромната си част гласоподавателите, които се явиха пред урните, подкрепиха прилагането на договора от Преспа, което означава че са съгласни с преименуването на страната на Република Северна Македония, докато противниците на смяната на името предпочетоха да агитират за бойкот, така че референдумът да е невалиден, отколкото да гласуват против. \r\nВ заключение „Iefimerida.gr“ припомня първите реакции след референдума на Зоран Заев и на лидера на ВМРО-ДПМНЕ Християн Мицковски, които продължават да стоят на коренно противоположни позиции при тълкуванието на резултатите, както и първите международни реакции.", "date": "2018.10.01", "title": "„Iefimerida.gr“ (Гърция): Референдумът в БЮРМ: „Да“ с 91 %, но... няма активност... тежки облаци"}
{"url": "http://www.focus-news.net/news/2018/10/01/2573084/veliko-tarnovo-s-1-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 1 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 28 см, а температурата на водата - 17.4 градуса.  \r\nПредимно облачно и дъждовно ще е днес над българския участък на Дунав. Максималните температури ще са между 16° и 21°", "date": "2018.10.01", "title": "Велико Търново: С 1 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/01/2573174/kyustendil-aktrisata-i-poetesa-vasilka-sumeva-shte-predstavi-vtorata-si-kniga-v-dupnitsa.html", "text": "Актрисата и поетеса Василка Сумева ще представи втората си книга в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Събитието ще се проведе в заседателната зала на Общината от 18.00 часа. Поводът е Международният ден на поезията и музиката. Изданието е оформено в две части – лирика, озаглавена “Пулсиращи рими” и проза – “Крехко равновесие”. Стихотворенията са 65 наброй, а разказите и импресиите са общо 14. Актрисата, с поетичен псевдоним Калина Влади, издаде първата си стихосбирка “Бодлива нежност” преди 2 години. Тя беше посветена на 60-годишния юбилей на Сумева. \r\nВенцеслав ИЛЧЕВ", "date": "2018.10.01", "title": "Кюстендил: Актрисата и поетеса Василка Сумева ще представи втората си книга в Дупница"}
{"url": "http://www.focus-news.net/news/2018/10/01/2573175/stara-zagora-tir-se-e-obarnal-v-kanavka-na-patya-chirpan-stara-zagora-edna-zhena-e-leko-postradala.html", "text": "ТИР се е обърнал в канавка на пътя Чирпан-Стара Загора. Това съобщиха за  Агенция „Фокус“  ОДМВР-Стара Загора. В 09.46 часа тежкотоварният камион се е обърнал в канавката в посока Чирпан. При инцидента леко е пострадала една жена, която е била пътничка в ТИР-а, но е без опасност за живота. \r\nВ момента ТИР-а частично е заел лентата за движение в посока Чирпан, но пътят не е затворен. Движението се осъществява в другата лента. Причината за инцидента се изяснява.", "date": "2018.10.01", "title": "Стара Загора: ТИР се е обърнал в канавка на пътя Чирпан-Стара Загора, една жена е леко пострадала"}
{"url": "http://www.focus-news.net/news/2018/10/01/2573167/faktor-makedoniya-kakva-sadba-shte-otredyat-polititsite-na-dogovora-za-imeto.html", "text": "Нова политическа криза, гладки конституционни промени или предсрочни избори. Върху тези въпроси днес мислят политиците в Македония след референдума в неделя. На него излязоха да гласуват 660 хиляди избиратели, над 90% от които бяха „за“. За някои референдумът е успешен, а за други не, но всички опции ще бъдат на масата, ако премиерът Зоран Заев не успее да осигури гласовете на най-малко 80 депутати в парламента, които да подкрепят промените в Конституцята. Възможността за избори бе отворена от самия него, макар и като краен вариант. Експертите също смятат, че засега те не са нужни, защото страната има други приоритети. Повечето от тях са съгласни, че залогът е голям и че Македония не трябва да изпуска шанса, който е получила, коментира вариантите след референдума  скопското електронно издание „Фактор“  в материал, представен без редакторска намеса. Какво значат 660-те хиляди гласа „за“ \r\nБеше изненада за всички, включително и за международната общност, че Бойкотът успя да \"замъгли\" преброяването. Сега битката се връща на политическата сцена - най-вероятно на обща зелена маса. На срещите на лидерите трябва да се постигне съгласие за мнозинство от две трети за договора за името. Има ли място за разговори? Съдейки по последните изявления на двамата лидери на основните политически партии, това е трудно. ВМРО-ДПМНЕ няма намерение да подкрепя споразумението, което в хода на цялата кампания характеризираше като вредно. Мицковски, окуражен от резултата от референдума, иска да види край на политическата кариера на Заев, той, от друга страна няма намерение да се откаже от пътя, по който вече е тръгнал, а това е реализацията на споразумението с Гърция за бързо членство в НАТО и започване на преговори с ЕС. Премиерът е категоричен, че нито има алтернатива, нито е предложена по-добра възможност. Той вярва, че 650 000 гласа на референдума са достатъчни за приемането на договора с Атина. Министър-председателят освен това призова депутатите от опозицията да подкрепят споразумението. \r\n\"Дори и ако имаше цензус, дори и ако е имало 1,1 млн избирателна активност, този резултат от почти 600000 граждани, които са гласували „за“, ще означава ясно решение и ясно определение за европейска Македония. Знам го аз, знае го и опозицията: По-добро споразумение с Република Гърция няма и не може да съществува. Няма алтернатива на членството в НАТО и ЕС за Македония и не може да има. Нека да не играем игрички с нашето бъдеще и с нашата Македония“, заяви на пресконференция Заев. \r\nТой очаква Мицковски и неговите депутати да поставят национални интереси пред партийните, както вчера призова и еврокомисарят Йоханес Хан. Лидерът на ВМРО ДПМНЕ еуфорично в неделя обяви, че договорът с Гърция е мъртъв и че не може да продължи напред с него. Мицковски очаква от Заев да удържи думата си и да подаде оставка. \r\n\"Факт е, че споразумението с Гърция не е получи зелена светлина, то бе спряно от хората. И хората, които са собственици на тази държава, демонстрираха изключителна демократична и патриотична осведоменост. Днес хората дадоха окончателната си преценка. Заев и неговото правителство са делегитимирани, новата социална реалност говори, че политиките на Заев и правителството паднаха и това е ясно на огромна част от гражданите на Македония, а от днес тя е много ясна и за Заев и неговите хора“, заяви Мицковски в неделя вечерта на пресконференция. Предсрочните избори ли са решението? \r\nМеждународната общност следи отблизо цялата ситуация. Доказателство за това бяха посещенията на най-влиятелните хора в света - британският премиер Тереза Мей, германският канцлер Ангела Меркел, американският министър на отбраната Джеймс Матис и други лидери на западноевропейските страни. Посланието е ясно - подкрепа на споразумението с Гърция. Мнението е, че трябва да се поставят гаранции за стабилността на региона. Влиянието на международната общност е твърде голямо и е сигурно, че македонските лидери, ако търсят партньорство, ще трябва да си сътрудничат с тях. Осъждането на волята на Съединените щати и на ЕС би означавало пълна изолация на страната,както и индивидуално за политическите лидери и техните партии. И експертната общественост е внимателна в анализите си и се страхува да обмисли опцията избори, особено поради кратките срокове, всяко излизане от времевата рамка би означавало капитулация на договора за името. Анализаторите Мерсел Биляли и Имер Селмани заявиха пред Фактор, че трябва да се даде време на правителството да осигури мнозинство от две трети. Те изтъкват, че между политическите партии са необходими сериозни разговори. \r\nНай-добре е да се постигне съгласие за приемането на промени в Конституцията, за да може Македония да спазва плана за действие за присъединяване на страната към НАТО и да започне преговори с ЕС. Правителството не трябва да допуска да бъде изнудвано, или да води преговори с опозицията за подкрепа за споразумението. Най-добре би било в парламента да бъде осигурено мнозинство от 80 депутати, които да подкрепят конституционните промени, предвидени в договора с Гърция“, смята Селмани. \r\nСега е нелогично да се отвиа на предсрочни парламентарни избори, посочва анализаторът и съветник на премиера, професор Мерсел Биляли. Залогът, отбелязва той, е огромен и международните фактори няма да позволят да бъде изпуснат този шанс за договаряне с Гърция. \r\n\"Мисля, че ВМРО-ДПМНЕ не може да се похвали с тези резултати. Ако бяха силни, трябваше да отидат в избирателните секции, а не да се скрият с бойкота. Новите избори не са решение. И да спечели сегашната опозиция, тя не може да постигне по-добра сделка с Гърция“, смята Биляли. \r\nОт друга страна, един от инициаторите на бойкота и ръководител на партията \"Глас за Македония\", Сълза Гърчева, очаква избори. \r\nПревод и редакция:", "date": "2018.10.01", "title": "„Фактор“ (Македония): Каква съдба ще отредят политиците на договора за името"}
{"url": "http://www.focus-news.net/news/2018/10/01/2573177/sport-grigor-dimitrov-zapazva-osmoto-myasto-v-svetovnata-ranglista.html", "text": "Григор Димитров запазва осмото си място в последното издание на световната ранглиста на Асоциацията на тенис професионалистите. Тази седмица българинът ще защитава 180 точки, спечелени при достигането до полуфиналите на турнира в Пекин миналата година. Димитров е поставен трети в основната схема. В първия кръг българинът ще играе с американеца Райън Харисън. На първо място в ранглистата продължава да е Рафаел Надал, следван от Роджър Федерер и Новак Джокович.", "date": "2018.10.01", "title": "Спорт: Григор Димитров запазва осмото място в Световната ранглиста"}
{"url": "http://www.focus-news.net/news/2018/10/01/2573176/predsedatelyat-na-abv-rumen-petkov-uchastva-v-otkrivaneto-na-finalniya-krag-na-sezona-po-motokros-koyto-se-provede-na-motopoligon-troyan.html", "text": "Председателят на АБВ Румен Петков участва в откриването на финалния кръг на сезона по мотокрос, който се проведе на мотополигон „Троян“. Това съобщиха от пресцентъра на  ПП АБВ . 111 състезатели от България, Румъния, Сърбия, Македония, Гърция, Турция и Кипър караха във финалния кръг за сезона в Европейския шампионат по мотокрос, който се проведе тази седмица на мотополигон „Троян” в Балканския град. Пилоти от 35 клуба от нашата страна участваха в надпреварата.  \r\nГран при България беше официално открито от председателя на организационния комитет Румен Петков и кмета на общ. Троян Донка Михайлова.", "date": "2018.10.01", "title": "Председателят на АБВ Румен Петков участва в откриването на финалния кръг на сезона по мотокрос, който се проведе на мотополигон „Троян“"}
{"url": "http://www.focus-news.net/news/2018/10/01/2573181/vitseprezidentat-iliyana-yotova-v-sofiyskiya-universitet-sv-kliment-ohridski-se-formira-badeshteto-na-balgariya.html", "text": "Във всички факултети на Софийския университет „Св. Климент Охридски“ се ражда и формира бъдещето на България. Младата ви енергия ни е толкова необходима днес за сплотяваща идея и национална кауза. С тези думи вицепрезидентът Илияна Йотова приветства студентите при откриването на новата академична година в СУ „Св. Климент Охридски“, съобщиха от  прессекретариата на държавния глава . Илияна Йотова пожела на студентите да мечтаят смело и свободно. „На вас разчитаме да преведете страната ни през изпитанията на кризи, да я утвърдите като модерна и развита страна – мястото, което заслужава“, заяви вицепрезидентът. „Нуждаем се от много по-големи инвестиции в знанието, в образованието и науката. За мъдростта на един държавник се съди по отношението му към училището – от най-малкото до най-голямото, към учителя в основното училище до професора в университета“, отбеляза Илияна Йотова. \r\nТази година Софийският университет чества своята 130-годишнина. „130-годишната история на университета носи в себе си много изпитания и трудности, но е познала славата и възхода. Историята на Софийския университет започва с историята на току-що освободената, но прохождаща държава, история, разказана през образованието и науката. Историята на един народ, готов за своето ново Възраждане, на неговите духовни водачи“, посочи вицепрезидентът. \r\nСпоред Илияна Йотова благодарение на преподавателите и студентите отдавна престижът на университета е излязъл извън пределите на страната и има своето място в световното развитие на науката и образованието. Университетът привлича много млади хора от други държави. „Все повече момчета и момичета от български произход от историческите ни диаспори се завръщат към родината и пътят им започва именно оттук“, отбеляза вицепрезидентът. Илияна Йотова изтъкна, че през годините Софийският университет остава верен на традицията винаги да бъде първи, сред най-добрите. \r\nВицепрезидентът завърши приветственото си слово с думите: „Положихме свежи цветя пред фигурите на Евлоги и Христо Георгиеви. Убедена съм, че  най-големият дар за тях е да видят изпълнено завещанието си – желание за повече образование, просветено общество, буден народ, който помни древната си история и иска да строи бъдеще!“  \r\nЗаедно с ректора на СУ проф. Анастас Герджиков вицепрезидентът Илияна Йотова и заместник министър-председателя Томислав Дончев връчиха студентските книжки на 17 първокурсници-лауреати от олимпиади.", "date": "2018.10.01", "title": "Вицепрезидентът Илияна Йотова: В Софийския университет „Св. Климент Охридски“ се формира бъдещето на България"}
{"url": "http://www.focus-news.net/news/2018/10/01/2573180/smolyan-izdirvat-se-dvama-mazhe-na-93-i-89-godini-ot-selata-dryanka-i-srednogortsi-koito-sa-v-neizvestnost-ot-28-septemvri.html", "text": "Служители на Районно управление на МВР-Мадан и на Районна служба \"Пожарна безопасност и защита на населението\"-Баните издирват двама възрастни мъже, които са в неизвестност. Това съобщиха от пресцентъра на  Областна дирекция на МВР – Смолян . На 29 септември 2018 г. по молба на близките му е обявен за издирване 93-годишният Хасан Хасанов Ахмедов от село Дрянка, община Баните. Той е бил забелязан за последно на 28 септември 2018 г. около обяд в района на селото, като е съобщил, че отива за гъби. Другият мъж, който е в неизвестност от петък и също е обявен за издирване по молба на близките си, е Хамид Салихов Емирски, на 89 години от село Средногорци, който също е бил забелязан за последно на 28 септември 2018г. през деня в района на хижа \"Хевея\".  \r\nПризовават се гражданите, забелязали някой от двамата мъже след времето, от което са в неизвестност, да съобщят в най-близкото поделение на МВР или на тел. 112. Информацията ще подпомогне издирването.", "date": "2018.10.01", "title": "Смолян: Издирват се двама мъже на 93 и 89 години от селата Дрянка и Средногорци, които са в неизвестност от 28 септември"}
{"url": "http://www.focus-news.net/news/2018/10/01/2573179/varna-56-godishen-mazh-e-blasnat-ot-lek-avtomobil-na-peshehodna-pateka-v-zhk-chayka.html", "text": "56-годишен мъж е блъснат от лек автомобил на пешеходна пътека в жк. „Чайка“. Това съобщиха от  ОДМВР - Варна . Инцидентът е станал на 28 септември т.г. около 19.00 часа в град Варна. Водачът на неизвестно МПС, по време на движението си блъска пешеходец, който се движи по платното. Вследствие на инцидента 56-годишният мъж получава фрактура на десен глезен, прегледан е и настанен за лечение в МБАЛ „Св. Анна“ без опасност за живота. По случая е образувано досъдебно производство.", "date": "2018.10.01", "title": "Варна: 56-годишен мъж е блъснат от лек автомобил на пешеходна пътека в жк. „Чайка“"}
{"url": "http://www.focus-news.net/news/2018/10/01/2573183/blagoevgrad-nad-240-grama-kanabis-sa-izzeti-pri-proverka-na-kashta-v-selo-kavrakirovo.html", "text": "Над 240 грама канабис са иззети при проверка на къща в село Кавракирово. Това съобщиха от  ОДМВР - Благоевград . Действията на полицаите са извършени на 28 септември 2018 г. в село Кавракирово. Къщата е обитавана от лице с инициали Я.Я. (на 33 г.) от село Кавракирово. От полицейски служители на РУ - Петрич са намерени и иззети около 242 грама сухи, тревисти растения, реагиращи положително на канабис. Я.Я. е задържан със заповед за задържане до 24 часа. Образувано е досъдебно производство.", "date": "2018.10.01", "title": "Благоевград: Над 240 грама канабис са иззети при проверка на къща в село Кавракирово"}
{"url": "http://www.focus-news.net/news/2018/10/01/2573186/montana-95-kozi-i-1-200-bali-seno-i-lyutserna-sa-izgoreli-pri-pozhar-v-selo-stanevo.html", "text": "95 кози и 1 200 бали сено и люцерна са изгорели при пожар в село Станево. Това съобщиха от  ОДМВР - Монтана . Сигналът за пожара е подаден на 29 септември 2018 г. около 20.10 часа в РУ - Лом. Съобщено е за възникнал пожар в стопанска постройка - навес с кошара в село Станево, собственост на 33-годишен местен жител. Вследствие на пожара са изгорели 95 кози, 1 200 бали сено и люцерна, 16 греди. Местопроизшествието е посетено от дежурна оперативна група, извършен е оглед и е образувано досъдебно производство в РУ - Лом.", "date": "2018.10.01", "title": "Монтана: 95 кози и 1 200 бали сено и люцерна са изгорели при пожар в село Станево"}
{"url": "http://www.focus-news.net/news/2018/10/01/2573173/koha-ditore-kosovo-makedoniya-mezhdu-zapada-i-provala.html", "text": "В коментар, със заглавие „Македония между Запада и провала“,  прищинският ежедневник „Коха Диторе“  отбелязва, че проведения в неделя референдум за името е бил белязан от ниска избирателна активност, което се превръща в пречка за Зоран Заев в усилията му да ратифицира договора с Гърция. \r\nИзданието отбелязва, че сега тежестта ще падне върху парламента, както са заявили представители на управляващата коалиция в Македония, които са настояли също, че Скопие е ориентирано на Запад. \r\nПревод и редакция:", "date": "2018.10.01", "title": "„Коха Диторе“ (Косово): Македония между Запада и провала"}
{"url": "http://www.focus-news.net/news/2018/10/01/2573185/violina-marinova-unss-pridobitata-kvalifikatsiya-v-universiteta-e-visoko-tsenena-ot-razlichni-industrii.html", "text": "Като представител на бизнеса, смея да твърдя, че придобитата квалификация в университета е  високо ценена от различни индустрии. Това е категоричен измерител за качеството на образованието. Това каза председателят на Управителния съвет и главен изпълнителен директор на банка ДСК Виолина Маринова по време на тържествено откриване на 98-та учебна година в УНСС, предаде репортер на   Агенция „Фокус“ . Маринова отбеляза, че УНСС е най-старото и най-голямото висше училище в България и Югоизточна Европа, но е и едно от най-елитните учебни заведения в страната. „Не е случайно това, че университетът е най-предпочитаното място за образование от младите хора в областта на финансите, икономиката и бизнеса“, каза тя. „В заключение мога да кажа към настоящите студенти, че пътят към успеха е труден и стръмен, но не трябва да се прескачат стъпала“, изтъкна тя.  \r\nСлед тържественото откриване на учебната година, в УНСС бе открит интерактивен клон на банка ДСК. С него студентите сами ще могат да внасят и теглят суми, да получават информация. Всички студенти ще могат да се възползват от услугите на клона. Това е втората банка на територията на университета. Проф. Стати Статев  обясни, че проектът е поредният съвместен между банка ДСК и университета. „Без тяхно участие, университета нямаше да успее сам да създаде електронната книжка, която е в голямо улеснение, както на преподаватели, така и на студентите, посочи той.  \r\nДаяна ДЮЛГЕРОВА", "date": "2018.10.01", "title": "Виолина Маринова, УНСС: Придобитата квалификация в университета е високо ценена от различни индустрии"}
{"url": "http://www.focus-news.net/news/2018/10/01/2573182/evrokomisaryat-mariya-gabriel-za-atakata-sreshtu-feysbuk-lichnite-danni-sa-neprikosnoveni-kogato-se-operira-s-danni-na-evropeyski-grazhdani-tryabva-da-se-spazvat-kriteriite-za-zashtita.html", "text": "Личните данни са неприкосновени и очакваме, когато се оперира с данни на европейски граждани да се спазват критериите. Това каза пред журналисти еврокомисарят Мария Габриел във връзка с хакерската атака срещу „Фейсбук“, предаде репортер на  Агенция „Фокус“ . „От няколко месеца казвам, че не бих искала само добри и пожелателни декларации от страна на „Фейсбук“. Това, което искаме, са действия. Защитата на личните данни е неприкосновена, това е ценност, която не подлежи на преговаряне, договаряне, продаване и препродаване. Това, което очакваме е, когато се оперира с данни на европейски граждани, независимо къде се намира компанията, тя да спазва тези високи критерии“, заяви Габриел. По думите ѝ при такъв проблем в рамките на 72 часа трябва да се сигнализира. Според нея максимално бързо трябва да се установи броят на европейските граждани, засегнати от хакерската атака.  \r\nДеница КИТАНОВА", "date": "2018.10.01", "title": "Еврокомисарят Мария Габриел за атаката срещу „Фейсбук“: Личните данни са неприкосновени - когато се оперира с данни на европейски граждани трябва да се спазват критериите за защита"}
{"url": "http://www.focus-news.net/news/2018/10/01/2573143/nuridin-ismail-kmet-na-hitrino-v-hitrino-neobhvanati-shteti-nyama-ne-schitam-za-korektno-da-se-hvarlyat-obvineniya.html", "text": "В Хитрино необхванати щети няма. Това заяви на пресконференция кметът на селото Нуридин Исмаил, предаде репортер на  Радио „Фокус“ - Шумен . „В Хитрино се направи много, дори и в повече“, каза Исмаил. „Не считам за коректно, появявайки се за 2 - 3 часа в Хитрино, да се хвърлят такива обвинения пред цяла България. Най-малкото не е коректно\", заяви Исмаил по повод последното посещение в селището на омбудсмана Мая Манолова, след което тя поиска проверка на разходваните публични средства за Хитрино. Исмаил посочи, че жалбите, за които тя говори, още не ги е виждал. За пореден път той заяви, че няма да допусне някой да се възползва неправомерно при възстановяване го на селото след влаковата катастрофа. „Имам информация, че жалбите са писани от екипа на Мая Манолова, от един ваш колега, от един активист на една партия\",  каза още Исмаил. \r\nИвелина ИВАНОВА", "date": "2018.10.01", "title": "Нуридин Исмаил, кмет на Хитрино: В Хитрино необхванати щети няма, не считам за коректно да се хвърлят обвинения"}
{"url": "http://www.focus-news.net/news/2018/10/01/2573189/ep-vrachvane-na-grazhdanskata-nagrada-na-evropeyskiya-parlament-na-5-oktomvri-v-sofiya.html", "text": "Лауреатът на Гражданската награда на Европейския парламент за 2018 г. за България е архимандрит Партений Фидановски, игумен на Бигорския манастир. Той ще бъде награден на официална церемония, организирана от Бюрото на ЕП в България в партньорство с Народното събрание. Сред гостите на събитието ще бъдат представители на държавни институции, НПО и журналисти. Събитието ще се състои на 5 октомври (петък) от 10.30 часа в северното фоайе на Народното събрание, съобщава  пресслужбата на Европейския парламент . \r\nЛауреатът на тазгодишното издание на наградата ще се срещне лично с председателя на Народното събрание Цвета Караянчева, след което ще бъде приветстван от депутатите в пленарната зала.  \r\nЦеремонията по връчване на наградата ще бъде открита от Теодор Стойчев, ръководител на Бюрото на Европейския парламент в България. След обръщение от страна на г-жа Караянчева ще последва изказване от д-р Андрей Ковачев (ЕНП), издигнал номинацията на архимандрит Партений, както и от страна на самия лауреат. Архимандрит Партений ще се срещне и с членове на парламентарната комисия по вероизповеданията и правата на човека.  \r\nЛауреатът  \r\nАрхимандрит Партений Фидановски е предложен от д-р Андрей Ковачев (ЕНП) със следните аргументи: „Архимандрит Партений Фидановски развива широка обществена дейност, организира концерти, изложби и беседи в областта на културното наследство на различните етнически и религиозни групи не само в региона на Бигорския манастир, но и в Македония, Албания и България. По този начин той допринася за укрепването на европейския дух и ценности на общностите в региона. Чрез дейността си архимандрит Партений насърчава преодоляването на вътрешните разделения между гражданите на Македония, както и по-добрата им интеграция с гражданите на съседните държави. През 2017 г. архимандрит Партений и монашеското братство на Бигорския манастир решително подкрепят подписването на Договора за добросъседство между Македония и България, благодарение на който се решават редица отворени въпроси между двете страни и се преодоляват проблеми, трупани с десетилетия. В този критичен исторически момент архимандрит Партений има смелостта да отстоява истината, посланията за добросъседство, европейско сътрудничество и подкрепа за подписания Договор. Благодарение на силния си авторитет сред гражданите на Република Македония, архимандрит Партений успява да повлияе на общественото мнение в полза на историческия Договор. Той публично заема непопулярната по това време позиция, че „текстът е в духа на европейското право, без щети и подценявания на едната или другата страна“. Благодарение на подписания документ и решените двустранни проблеми се отвори пътят към европейска интеграция на Република Македония.“  \r\nМотивите на българското жури  \r\nВ рецензията си журито в състав Асим Адемов (ЕНП), Момчил Неков (С&Д), Илхан Кючюк (АЛДЕ) и Ангел Джамбазки (ЕКР) изразява подкрепата си към номинацията на архимандрит Партений Фидановски за наградата Европейски гражданин на годината поради безспорния му принос в културния, духовния и обществения живот на Балканите, възстановяването и поддържането на Бигорския манастир, защитата на културното и духовно наследство и на европейските ценности. През изминалата година той е бил един от най-големите привърженици на подписания между Република България и бивша югославска република Македония Договор за добросъседство, допринасяйки за затоплянето на отношенията между двете страни. Журито отбелязва, че подкрепата, изразена от цялото братство на Бигорския манастир, начело с архимандрит Партений, несъмнено ще помогне за европейската интеграция на бившата югославска република Македония.  \r\nНаградата за европейски гражданин на ЕП  \r\nОт 2008 г. насам Наградата за европейски гражданин се присъжда на граждани и организации, които са допринесли за насърчаване на по-доброто взаимно разбиране и по-тясната интеграция между гражданите на ЕС или за улесняването на трансграничното и транснационално сътрудничество в Съюза. Наградата е под формата на почетен медал и има символично изражение.  \r\nПрез 2018 г. общо 50 лауреати ще получат почетния медал на Наградата и ще бъдат поканени на съвместно събитие на 9 октомври в Брюксел, където ще им бъдат връчени почетни дипломи. Селекцията на 50-те лауреати беше извършена от европейско жури, ръководено от заместник-председателя на ЕП Силви Гийом (С&Д). То направи своя избор, след като българското национално жури класира българската номинация.  \r\nПрез 2016 г. с Наградата за европейски гражданин на ЕП бяха удостоени младият учител Мариана Пенчева за нейната всеотдайност при обучението на група млади хора със собствени средства и поетът Иван Николов за създаването на по-тясна интеграция през международните граници, спомагайки едновременно и за опазването и популяризирането на богатото българско културно многообразие.  През 2015 г. лауреат бе Народно читалище „Бъдеще сега 2006“ за приноса му към по-доброто взаимно разбирателство и по-тясната интеграция в областта на културата и образованието. Сред лауреатите на наградата на ЕП за 2014 г. бяха доброволците от СУПЦ „Анастасия д-р Железкова“ (Варна) и журналистът Христо Христов. През 2013 г. тя бе присъдена на покойният акад. Валери Петров и д-р Милен Врабевски от фондация „Българска памет“, а през 2012 – на Петър Петров.  \r\nЗа медиите  \r\nЖурналистите, желаещи да присъстват на церемонията, които нямат акредитация за Народното събрание, трябва да се регистрират, като изпратят имейл на адрес EPsofia@europarl.europa.eu с имената си и медията, която представляват.  \r\nИнформация за Наградата за европейски гражданин на ЕП  \r\nПълен списък с лауреатите на Наградата за европейски гражданин на ЕП за 2018 г.", "date": "2018.10.01", "title": "ЕП: Връчване на Гражданската награда на Европейския парламент на 5 октомври в София"}
{"url": "http://www.focus-news.net/news/2018/10/01/2573187/kardzhali-mazh-i-zhena-sa-zadarzhani-za-krazhba-na-pari-ot-dva-bankomata.html", "text": "Мъж и жена са задържани за кражба на пари от два банкомата. Това съобщиха от  ОДМВР - Кърджали . Криминалисти от РУ - Кърджали са задържали 40-годишен мъж и 71-годишна жена, за това, че са манипулирали отвора за получаване на банкнотите и след като клиентът се отдалечи прибирали изтеглената сума. От единия банкомат майката и синът прибрали 180 лв., а от другия 10 лв. Криминалистите са установили извършителите „по горещи следи“ и в 13.30 часа вчера са ги задържали за срок до 24 часа в полицейското управление. Дежурна оперативна група е направила огледи на банкоматите. Образувано е досъдебно производство, работата по случая продължава разследващ полицай под наблюдението на Районна прокуратура.", "date": "2018.10.01", "title": "Кърджали: Мъж и жена са задържани за кражба на пари от два банкомата"}
{"url": "http://www.focus-news.net/news/2018/10/01/2573188/montana-36-godishna-zhena-e-stanala-zhertva-na-poboy-v-doma--na-ul-n-y-vaptsarov.html", "text": "36-годишна жена е станала жертва на побой в дома ѝ на ул. „Н. Й. Вапцаров”. Това съобщиха от  ОДМВР - Монтана . Сигналът за побоя е подаден на 30 септември 2018 г. в РУ - Монтана. Съобщено е за влизане в чужд имот на ул. „Н. Й. Вапцаров” в град Монтана и нанасяне на побой на 36-годишна жителка на областния град. При извършената проверка на място е установено, че на 29 септември 2018 г. около 20.30 часа лице с инициали Т.С. (на 30 г.) от Монтана прониква в имота, собственост на 36-годишната жена, и ѝ нанася побой. Пострадалата е прегледана в МБАЛ - Монтана, като няма опасност за живота ѝ. Местопроизшествието е посетено от служител на РУ - Монтана. По случая е образувано досъдебно производство в РУ - Монтана.", "date": "2018.10.01", "title": "Монтана: 36-годишна жена е станала жертва на побой в дома ѝ на ул. „Н. Й. Вапцаров”"}
{"url": "http://www.focus-news.net/news/2018/10/01/2573190/tsvetan-tsvetanov-gerb-dneshniyat-koalitsionen-savet-beshe-dosta-konstruktiven-nyama-temi-koito-da-ni-razdelyat.html", "text": "Днешният Коалиционен съвет беше доста конструктивен - няма теми, които да ни разделят. Това каза пред журналисти председателят на ПГ на ГЕРБ и зам.-председател на партията Цветан Цветанов, предаде репортер на  Агенция „Фокус“ .  \r\n„Коалиционният съвет през днешния ден беше рутинен. Няма нещо, което да провокира теми, които да ни разделят. Премиерът ни запозна с посещението, което направи в Ню Йорк, разговорите, които са проведени и усещането къде стои Европа, както и къде се намираме ние като държава в този цялостен геополитически план“, уточни Цветанов. „Коалиционният съвет беше доста приятен и доста конструктивен. Обсъждахме актуалните въпроси и най-голямото предизвикателство за управляващата коалиция – приемането на бюджета за 2019 година“, отбеляза той. Цветанов обясни, че все още не може да се говори за конкретните параметри на бюджета за догодина. „Знаете, че първо трябва да бъде приет в Министерски съвет, след това да бъде в парламента. Ние сме в готовност в съответните комисии, които ще имат отношение по него, да може да се свърши работата по първо и второ четене и в края на ноември месец бюджетът да бъде приет“, посочи той. По думите му докато бюджетът не бъде представен от финансовото министерство, може да се говори само за хипотези. „За мен е важно, че БВП ще бъде по-висок от 105 млрд. лв. както беше до сега, което означава, че се движим в изпълнение на ангажимента си за изпълнение на управленската си програма“, коментира Цветанов, като припомни, че управляващите са заложили до края на управленския мандат БВП да достигне 120 млрд. лева, а средната работна заплата да стане 1500 лева. „Убеден съм, че всички тези параметри ще бъдат изпълнение. Надявам се, че с увеличението на бюджетните заплати с 10% ще може действително за затвърдим всички тези, които говорим до момента“, допълни той.  \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Днешният Коалиционен съвет беше доста конструктивен -  няма теми, които да ни разделят"}
{"url": "http://www.focus-news.net/news/2018/10/01/2573191/burgas-kmetat-dimitar-nikolov-vrachi-na-opernata-prima-rayna-kabaivanska-klyuch-ot-kulata-za-prinos-za-grada-i-za-negovoto-razvitie-i-populyarizirane.html", "text": "Помня нашата вълнуваща среща точно преди 9 години, когато мина тук. Това каза кметът на Бургас Димитър Николов по време на среща си с оперната прима Райна Кабаиванска по повод Международния ден на музиката, предаде репортер на  Радио „Фокус“-Бургас . „Като че ли времето за г-жа Кабаиванска е спряло, но Бургас се развива. Ние активно работим, като пчелички, всеки ден, неуморно, да направим този град по-красив, по-комфортен е перспективен и се надявам с подкрепата на моите съграждани това да се случва крачка по крачка, с този упорит труд“, посочи още Николов. Той добави, че Бургас няма друг по-известен свой жител, с когото така да се е гордял, колкото с Райна Кабаиванска. „Затова всички наши срещи с г-жа Кабаиванска са изключително позитивни, вълнуващи“, допълни кметът на Бургас. В тази връзка той връчи на Райна Кабаиванска наградата „Ключ от кулата“, учредена от Общински съвет-Бургас за хора, които допринасят много за града и за неговото развитие и популяризиране. „Това е ключът за нашия град, г-жо Кабаиванска, отваря всички кули в града“, заяви Димитър Николов. Той подари на Райна Кабаиванска и албум със снимки от предното й посещение в града преди 9 години. \r\nДеница ДИМИТРОВА", "date": "2018.10.01", "title": "Бургас: Кметът Димитър Николов връчи на оперната прима Райна Кабаиванска „Ключ от кулата“ за принос за града и за неговото развитие и популяризиране"}
{"url": "http://www.focus-news.net/news/2018/10/01/2573194/obshtina-sliven-kmetat-stefan-radev-uchastva-v-godishna-sreshta-na-mestnite-vlasti.html", "text": "Кметът на Община Сливен Стефан Радев участва в XIII Годишна среща на местните власти 2018 г. Тя се провежда днес и утре в курортния комплекс Албена. В нея ще участват кметове на общини, министри и други представители на местните и централни власти. Това съобщиха от пресцентъра на  Община Сливен .  \r\nМинистрите на образованието и науката и на труда и социалната политика Красимир Вълчев и Бисер Петков ще дискутират с участници актуалните задачи пред общините през 2019 г. в сферата на образованието и социалните дейности, а също и координацията между институциите за обхващане на децата в задължителна предучилищна и училищна възраст. \r\nПредвидена е и консултативна среща по въпроси на е-управлението, в която ще участва вицепремиерът Томислав Дончев. \r\nВ рамките на срещата ще се проведе и Пленарна сесия, на която са поканени министър-председателят Бойко Борисов, председатели на парламентарни комисии, вицепремиери, министри, посланици и други.", "date": "2018.10.01", "title": "Община Сливен: Кметът Стефан Радев участва в Годишна среща на местните власти"}
{"url": "http://www.focus-news.net/news/2018/10/01/2573192/veliko-tarnovo-vremenno-dvizhenieto-se-osashtestvyava-v-edna-lenta-po-pat-i-3-byala-pleven-v-rayona-na-selo-maslarevo-na-km-13-poradi-avariral-tezhkotovaren-avtomobil.html", "text": "Временно движението се осъществява двупосочно в една лента по път I-3 Бяла - Плевен в района на село Масларево на км 13 поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Движението в района се регулира от „Пътна полиция“.", "date": "2018.10.01", "title": "Велико Търново: Временно движението се осъществява в една лента по път I-3 Бяла - Плевен в района на село Масларево на км 13 поради аварирал тежкотоварен автомобил"}
{"url": "http://www.focus-news.net/news/2018/10/01/2573195/kristiyan-madzhurov-predsedatel-na-studentskiya-savet-unss-davame-start-na-uchebnata-godina-i-novite-predizvikatelstva.html", "text": "Даваме старт на учебната година и новите предизвикателства. Това каза председателят на Студентски съвет на Университет за национално и световно стопанство (УНСС) Кристиян Маджуров по време на тържествено откриване на 98-та учебна година в учебното заведение, предаде репортер на   Агенция „Фокус“ . „За мен е огромна чест и удоволствие от свое име и от Студентския съвет да ви приветствам за откриването на 98-та учебна година в страната. Очакват ви години изпълнени с трудности и изпитания, но също така и с много приятно емоции и преживявания, защото това са годините, през които вие ще се изградите като хора“, каза той. Кристиян Маджуров пожела на студентите да бъдат смели и дръзки и да не губят вяра, докато не открият това, което търсят. „Искам да завърша с един цитат от Рузвелт: „Природната интелигентност без образование е като дърво без плодове“, изтъкна Маджуров.   \r\nДаяна ДЮЛГЕРОВА", "date": "2018.10.01", "title": "Кристиян Маджуров, председател на Студентския съвет - УНСС: Даваме старт на учебната година и новите предизвикателства"}
{"url": "http://www.focus-news.net/news/2018/10/01/2573184/sliven-kmetat-stefan-radev-otpravi-pozdravlenie-po-povod-mezhdunarodniya-den-na-vazrastnite-hora.html", "text": "Сливен ще отбележи Международния ден на възрастните хора с концерт. Той ще се състои от 15.00 часа в зала „Зора“. По повод празника приветствие към възрастните хора отправи кметът Стефан Радев, съобщиха от пресцентъра на  Общината . \r\n„Приемете моите най-искрени пожелания по повод Международния ден на възрастните хора. Позволете ми да споделя вълнението Ви и да изразя дълбокото си уважение. Вашата житейска мъдрост и опит са пример, не само за нас, Вашите наследници, но и за бъдещите поколения. Благодаря Ви за неуморния труд и усилия, които сте полагали през годините!Пожелавам Ви здраве, борбен дух, много късмет и дълголетие!“, се казва в поздравлението. \r\n1 октомври е обявен за Международен ден на възрастните хора с решение на Общото събрание на ООН от 14 декември 1990 г. На този ден всички ние отдаваме почитта си към хората от третата възраст и техния принос към обществото.", "date": "2018.10.01", "title": "Сливен: Кметът Стефан Радев отправи поздравление по повод Международния ден на възрастните хора"}
{"url": "http://www.focus-news.net/news/2018/10/01/2573193/prezidentat-rumen-radev-vazrastnite-hora-s-pravo-nastoyavat-za-dalgosrochna-darzhavna-politika-koyato-da-podobri-kachestvoto-na-zhivot-v-balgariya.html", "text": "Възрастните хора с право настояват за дългосрочна държавна политика, която да подобри качеството на живот в България. Това казва държавният глава Румен Радев в поздравителен адрес към хората от третата възраст по случай Международния ден на възрастните хора, съобщиха от  прессекретариата на държавния глава . Президентът е патрон на честванията по повод празника. В писмото си държавният глава подчертава, че съществуването в бедност, лишения и изолация е участ за голяма част от възрастните хора в България и те с право настояват за дългосрочна държавна политика, която да подобри качеството на живота у нас. \r\n„Моментните прояви на загриженост могат да бъдат временно решение на затрудненията, но не са в състояние да Ви гарантират сигурността, която заслужавате. Убеден съм, че е необходима промяна в нагласите за мястото на възрастните хора в обществото. Съхраняването на Вашата активност трябва да се превърне в приоритет при формирането на социалната и здравната политика в бъдеще“, посочва в адреса си Румен Радев. Според президента тенденцията на застаряване на населението изисква адекватни управленски решения днес. \r\nРумен Радев отбелязва, че доверието помежду ни и споделянето на общи ценности изграждат единението, от което се нуждаем, за да чувстваме опората на цялото общество. „Следването на принципа за солидарност не се изчерпва с начина, по който се акумулират средствата за пенсионноосигурителната система в България. Взаимното разбиране и подкрепа не се изчисляват в месечни вноски, те са знак за осъзнаването ни като общност. Оздравяването и укрепването на социалната тъкан започва с грижата за децата и възрастните хора“, пише в поздравлението си президентът. \r\n„Международният ден на възрастните хора ни подсеща още нещо - благата дума и сърдечният жест на внимание са всичко, което очаквате от най-близките си хора. Бъдете здрави и се радвайте на достойни старини!“, се оказва още в поздравлението на президента Румен Радев по случай Международния ден на възрастните хора.", "date": "2018.10.01", "title": "Президентът Румен Радев: Възрастните хора с право настояват за дългосрочна държавна политика, която да подобри качеството на живот в България"}
{"url": "http://www.focus-news.net/news/2018/10/01/2573196/haskovo-okrazhnata-prokuratura-vnese-iskane-za-postoyanen-arest-na-dvamata-iranski-grazhdani-zadarzhani-s-712-kilograma-heroin-za-nad-463-mln-leva.html", "text": "Окръжната прокуратура внесе искане за постоянен арест на двамата ирански граждани, задържани с 712 килограма хероин за над 46.3 млн. лева. Това съобщиха от пресцентъра на  Апелативна прокуратура - Пловдив . Днес Окръжна прокуратура - Хасково внесе искане в съда за вземане на мярка за неотклонение „Задържане под стража“ спрямо лице с инициали В. Х. (на 31 г.), ирански гражданин, за това, че без надлежно разрешително пренесъл през границата на страната високорисково наркотично вещество – хероин, с общо брутно тегло 347.27 кг на обща стойност 22 572 550 лева, като предметът на престъплението е в особено големи размери и деянието представлява особено тежък случай, както и спрямо мъж с инициали М. П. (на 45 г.), ирански гражданин, за това, че без надлежно разрешително пренесъл през границата на страната високорисково наркотично вещество – хероин, с общо брутно тегло 365.304 кг на обща стойност 23 744 760 лева, като предметът на престъплението е в особено големи размери и деянието представлява особено тежък случай. Установено е, че общото количество на пренесеното наркотично вещество е 712.574 кг на обща стойност 46 317 310 лева.  \r\nОкръжна прокуратура - Хасково счита, че от събраните до момента по досъдебното производство доказателства, може да се направи обосновано предположение, че обвиняемите са извършили престъпленията, за които са им е повдигнати обвинения. Освен това може да се направи категоричен извод, че съществува реална опасност, привлечените към наказателна отговорност ирански граждани да се укрият или да извършат друго престъпление, обусловена от тежестта на престъплението, предвиденото за същото наказание и факта, че обвиняемите са чужди граждани без установен статут и връзка в нашата страна. \r\nОкръжен съд - Хасково ще заседава днес по искането на прокуратурата.", "date": "2018.10.01", "title": "Хасково: Окръжната прокуратура внесе искане за постоянен арест на двамата ирански граждани, задържани с 712 килограма хероин за над 46.3 млн. лева"}
{"url": "http://www.focus-news.net/news/2018/10/01/2573201/varna18-godishen-mladezh-e-zadarzhan-za-opit-za-vaorazhen-grabezh-v-targovski-obekt-na-ul-d-r-piskyuliev.html", "text": "Полицията във Варна е задържала въоръжен младеж, опитал да ограби оборотни пари от търговски обект на ул. „Д-р Пискюлиев“ в петък вечерта. Това съобщиха от  Областната дирекция на МВР . Около 22.30 часа на 28 септември е получен сигнал за грабеж на оборотни пари от търговския обект. 18-годишният младеж е насочил пистолет към продавач – консултатнта в обекта и е поискало да му бъдат предадени оборортните пари. След проведени незабавни оперативно – издирвателни дейности и процесуално – следствени действия е установено, че извършител на деянието е 18-годишен млад мъж от град Лясковец. Лицето е известно на МВР. По случая е образувано досъдебно производство, материалите са докладвани в Окръжната прокуратура във Варна. Младежът е задържан за срок до 24 часа.", "date": "2018.10.01", "title": "Варна:18-годишен младеж е задържан за опит за въоръжен грабеж в търговски обект на ул. „Д-р Пискюлиев“"}
{"url": "http://www.focus-news.net/news/2018/10/01/2573199/elektroenergiyniyat-sistemen-operator-e-v-gotovnost-da-posreshtne-esenno-zimniya-sezon.html", "text": "Екипите на ЕСО активно работят по подготовката на съоръженията на дружеството за безаварийна работа през есенно-зимния сезон. Това съобщиха от пресцентъра на  ЕСО . Изпълнението на ремонтната и инвестиционната програми на оператора допринасят за гарантиране сигурността на електроенергийната система през предстоящите месеци. Традиционната проверка на Министерството на енергетиката в обекти на ЕСО за готовността за посрещане на студените дни установи направените инвестиции. Извършва се реконструкция и рехабилитация на подстанциите със системно значение 400/220/110kV „Марица изток“ и 220/110kV „Карнобат“. Приключва подмяната на проводника на електропровод 110kV „Илинден“, което ще повиши сигурността на захранване на потребителите в Югозападна България.  \r\nЗавършени са планираните инвестиционни дейности в подстанции „Хаджи Димитър“, „Красно село“, „Златица“, „Бяла Слатина“ и „Добруджа“. \r\nВ края на месец септември са финализирани ремонтните дейности в подстанции „София Юг“, „Кресна“, „Якоруда“, „Плевен 1 и 2“, както и в подстанции „Образцов чифлик“, „Добрич“, „Балчик“, „Шумен 1“ и „Шумен Запад“, „Пампорово“. \r\nПрез 2018 година продължиха инвестициите в нови съоръжения с изграждането на нова линия 110kV между п/ст „Траяна“ и п/ст „Стара Загора“, както и рехабилитация на въздушна линия 220kV „Камчия“. Успешно приключиха реконструкцията и ремонтът на въздушни линии 110kV „Граничар“ и „Бохот“. \r\nИзвършена е профилактика на 217 подстанции. Направен е двукратен обход на общо 18 500 километра електропроводи високо напрежение. Прочистени са просеки на територия от над 6 200 декара. Подменени са 250 километра мълниезащитни въжета. Монтирани са 245 щъркобрани. Осигурени са високопроходима техника и автомобили. \r\nПродължават дейностите за изграждане на инфраструктура за телекомуникационна свързаност с обекти, които ще се управляват дистанционно. В процес на изграждане са четири опорни пункта за въвеждане на автоматизираното управление на подстанциите.", "date": "2018.10.01", "title": "Електроенергийният системен оператор е в готовност да посрещне есенно-зимния сезон"}
{"url": "http://www.focus-news.net/news/2018/10/01/2573178/tsvetan-tsvetanov-gerb-votat-na-nedoverie-ne-ni-pritesnyava.html", "text": "Вотът на недоверие не ни притеснява в никакъв случай. Това каза пред журналисти председателят на ПГ на ГЕРБ и зам.-председател на партията Цветан Цветанов по повод готвения от БСП вот на недоверие срещу кабинета на тема „Здравеопазване“, предаде репортер на  Агенция „Фокус“ . „Всички сме наясно, че трябва да има реформа в здравеопазването. Когато министър Ананиев заедно с неговия екип започнаха да водят дебати по темата с всички заинтересовани, ние казваме, че тази реформа е обричане на геноцид. Аз искам да ги успокоя, че реформата не е внесена в Министерски съвет“, коментира Цветанов. По думите му силната страна на министър Кирил Ананиев е, че първо е започнал диалог с всички заинтересовани. „Има предложения и обсъждания, които в момента вървят с Лекарския съюз, с болниците, с пациентските организации. Това е силната страна на днешното Министерство на здравеопазването - че не обсъждаме законопроект, който е внесен в Министерски съвет, а вариантите и ще бъде взето предвид абсолютно всичко, което би могло да оптимизира модела и окончателното предложение, което  се внесе в Министерски съвет. Тогава също ще имаме възможност за обсъждане, както в Министерски съвет при съгласувателните процедури, така също и в българския парламент, когато имаме възможност да водим дебата и сред политическите партии“, заяви още Цветанов.  \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Вотът на недоверие не ни притеснява"}
{"url": "http://www.focus-news.net/news/2018/10/01/2573197/georgi-tronkov-kmet-na-valchi-dol-provodimostta-na-deretata-na-teritoriyata-na-obshtinata-e-normalna.html", "text": "Проводимостта на деретата на територията на община Вълчи дол е нормална. Това каза за  Радио „Фокус“ – Варна  кметът на Вълчи дол Георги Тронков. Той отбеляза, че на територията на общината има само една течаща река, която е маловодна, с изворна вода. „Преминава през град Вълчи дол, на север, към язовир „Генерал Киселово“. Проводимостта на водата е нормална“, допълни кметът на Вълчи дол. Георги Тронков посочи, че част от дерето на реката е коригирано с бетонно корито. „Останалите дерета в общината са сухи, те поемат дъждовни води, или изпускани води от по-горни язовири от съседни общини. Проводимостта на деретата е нормална“, заяви кметът Георги Тронков. \r\nМарияна ВАЛЕНТИНОВА", "date": "2018.10.01", "title": "Георги Тронков, кмет на Вълчи дол: Проводимостта на деретата на територията на общината е нормална"}
{"url": "http://www.focus-news.net/news/2018/10/01/2573204/sofiya-27-godishen-mazh-e-zadarzhan-za-shofirane-s-306-promila-alkohol.html", "text": "27-годишен мъж е задържан за шофиране с 3.06 промила алкохол. Това съобщиха от  ОДМВР - София . Около 2.53 часа на 29 септември в село Врачеш, автопатрул спрял за проверка лек автомобил „Опел Фронтера“, управляван от местен жител. 27-годишният водач бил тестван за употреба на алкохол и задържан за срок до 24 часа, след като дрегерът отчел 3.06 промила в издишания от него въздух. Срещу задържания е образувано бързо производство.", "date": "2018.10.01", "title": "София: 27-годишен мъж е задържан за шофиране с 3.06 промила алкохол"}
{"url": "http://www.focus-news.net/news/2018/10/01/2573205/blagoevgrad-bez-zabavyane-se-preminava-prez-kontrolno-propuskvatelnite-punktove-na-granitsata-mezhdu-balgariya-i-gartsiya-v-oblastta.html", "text": "Без забавяне се извършва преминаването през контролно-пропусквателните пунктове на границата между България и Гърция в област Благоевград. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на граничните пунктове „Кулата“ и „Илинден е нормално натоварен. Спокойна е обстановката и на българо-македонската граница. \r\nЛивия НИНОВА", "date": "2018.10.01", "title": "Благоевград: Без забавяне се преминава през контролно-пропусквателните пунктове на границата между България и Гърция в областта"}
{"url": "http://www.focus-news.net/news/2018/10/01/2573202/komentari-za-referenduma-v-makedoniya-v-balkanskiya-pechat-agentsiya-fokus.html", "text": "Македонският премиер Зоран Заев заяви, че ще продължи да настоява за прилагане на споразумението от Преспа, като призова за гласуване в парламента за разрешаване на спора с Гърция по въпроса за името, въпреки че участието в референдума не можа да достигне 50%, пише гръцкото електронно издание  „Iefimerida.gr“ . \r\nСпоред изданието с бойкотирането на изборите гражданите изпратиха няколко послания на правителството: \r\n- Не са убедени в опитите на министър-председателя да гарантира езика и идентичността им с промяната на името на страната и виждат празноти в договора с Гърция. \r\n- Напротив, по-убедени са в правотата на президента Георги Иванов и на опозицията, които говореха за „продажба на страната на южния съсед“, както и на скритото руско участие в призивите за бойкот в социалните мрежи. \r\n- Притеснени са от мобилизацията на усилията на Запада и от призивите на западните лидери, които посетиха страната (Меркел, Курц, Столтенберг и др.) \r\n- Не приемат твърденията на премиера Заев, който смята, че референдумът няма задължителен характер и едновременно с това, че е валиден, въпреки че не е достигнал 50% активност. \r\nВ подкрепа на тези свои констатации „Iefimerida.gr“ цитира председателя на ДИК на Македония Оливер Деркоски, който на пресконференция заяви, че „резултатът на референдумът е ясен и на него не е взето решение“. \r\nИзданието посочва, че в огромната си част гласоподавателите, които се явиха пред урните, подкрепиха прилагането на договора от Преспа, което означава че са съгласни с преименуването на страната на Република Северна Македония, докато противниците на смяната на името предпочетоха да агитират за бойкот, така че референдумът да е невалиден, отколкото да гласуват против. \r\nВ заключение „Iefimerida.gr“ припомня първите реакции след референдума на Зоран Заев и на лидера на ВМРО-ДПМНЕ Християн Мицковски, които продължават да стоят на коренно противоположни позиции при тълкуванието на резултатите, както и първите международни реакции. \r\n***  Нова политическа криза, гладки конституционни промени или предсрочни избори. Върху тези въпроси днес мислят политиците в Македония след референдума в неделя. На него излязоха да гласуват 660 хиляди избиратели, над 90% от които бяха „за“. За някои референдумът е успешен, а за други не, но всички опции ще бъдат на масата, ако премиерът Зоран Заев не успее да осигури гласовете на най-малко 80 депутати в парламента, които да подкрепят промените в Конституцята. Възможността за избори бе отворена от самия него, макар и като краен вариант. Експертите също смятат, че засега те не са нужни, защото страната има други приоритети. Повечето от тях са съгласни, че залогът е голям и че Македония не трябва да изпуска шанса, който е получила, коментира вариантите след референдума  скопското електронно издание „Фактор“  в материал, представен без редакторска намеса. Какво значат 660-те хиляди гласа „за“ \r\nБеше изненада за всички, включително и за международната общност, че Бойкотът успя да \"замъгли\" преброяването. Сега битката се връща на политическата сцена - най-вероятно на обща зелена маса. На срещите на лидерите трябва да се постигне съгласие за мнозинство от две трети за договора за името. Има ли място за разговори? Съдейки по последните изявления на двамата лидери на основните политически партии, това е трудно. ВМРО-ДПМНЕ няма намерение да подкрепя споразумението, което в хода на цялата кампания характеризираше като вредно. Мицковски, окуражен от резултата от референдума, иска да види край на политическата кариера на Заев, той, от друга страна няма намерение да се откаже от пътя, по който вече е тръгнал, а това е реализацията на споразумението с Гърция за бързо членство в НАТО и започване на преговори с ЕС. Премиерът е категоричен, че нито има алтернатива, нито е предложена по-добра възможност. Той вярва, че 650 000 гласа на референдума са достатъчни за приемането на договора с Атина. Министър-председателят освен това призова депутатите от опозицията да подкрепят споразумението. \r\n\"Дори и ако имаше цензус, дори и ако е имало 1,1 млн избирателна активност, този резултат от почти 600000 граждани, които са гласували „за“, ще означава ясно решение и ясно определение за европейска Македония. Знам го аз, знае го и опозицията: По-добро споразумение с Република Гърция няма и не може да съществува. Няма алтернатива на членството в НАТО и ЕС за Македония и не може да има. Нека да не играем игрички с нашето бъдеще и с нашата Македония“, заяви на пресконференция Заев. \r\nТой очаква Мицковски и неговите депутати да поставят национални интереси пред партийните, както вчера призова и еврокомисарят Йоханес Хан. Лидерът на ВМРО ДПМНЕ еуфорично в неделя обяви, че договорът с Гърция е мъртъв и че не може да продължи напред с него. Мицковски очаква от Заев да удържи думата си и да подаде оставка. \r\n\"Факт е, че споразумението с Гърция не е получи зелена светлина, то бе спряно от хората. И хората, които са собственици на тази държава, демонстрираха изключителна демократична и патриотична осведоменост. Днес хората дадоха окончателната си преценка. Заев и неговото правителство са делегитимирани, новата социална реалност говори, че политиките на Заев и правителството паднаха и това е ясно на огромна част от гражданите на Македония, а от днес тя е много ясна и за Заев и неговите хора“, заяви Мицковски в неделя вечерта на пресконференция. Предсрочните избори ли са решението? \r\nМеждународната общност следи отблизо цялата ситуация. Доказателство за това бяха посещенията на най-влиятелните хора в света - британският премиер Тереза Мей, германският канцлер Ангела Меркел, американският министър на отбраната Джеймс Матис и други лидери на западноевропейските страни. Посланието е ясно - подкрепа на споразумението с Гърция. Мнението е, че трябва да се поставят гаранции за стабилността на региона. Влиянието на международната общност е твърде голямо и е сигурно, че македонските лидери, ако търсят партньорство, ще трябва да си сътрудничат с тях. Осъждането на волята на Съединените щати и на ЕС би означавало пълна изолация на страната,както и индивидуално за политическите лидери и техните партии. И експертната общественост е внимателна в анализите си и се страхува да обмисли опцията избори, особено поради кратките срокове, всяко излизане от времевата рамка би означавало капитулация на договора за името. Анализаторите Мерсел Биляли и Имер Селмани заявиха пред Фактор, че трябва да се даде време на правителството да осигури мнозинство от две трети. Те изтъкват, че между политическите партии са необходими сериозни разговори. \r\nНай-добре е да се постигне съгласие за приемането на промени в Конституцията, за да може Македония да спазва плана за действие за присъединяване на страната към НАТО и да започне преговори с ЕС. Правителството не трябва да допуска да бъде изнудвано, или да води преговори с опозицията за подкрепа за споразумението. Най-добре би било в парламента да бъде осигурено мнозинство от 80 депутати, които да подкрепят конституционните промени, предвидени в договора с Гърция“, смята Селмани. \r\nСега е нелогично да се отвиа на предсрочни парламентарни избори, посочва анализаторът и съветник на премиера, професор Мерсел Биляли. Залогът, отбелязва той, е огромен и международните фактори няма да позволят да бъде изпуснат този шанс за договаряне с Гърция. \r\n\"Мисля, че ВМРО-ДПМНЕ не може да се похвали с тези резултати. Ако бяха силни, трябваше да отидат в избирателните секции, а не да се скрият с бойкота. Новите избори не са решение. И да спечели сегашната опозиция, тя не може да постигне по-добра сделка с Гърция“, смята Биляли. \r\nОт друга страна, един от инициаторите на бойкота и ръководител на партията \"Глас за Македония\", Сълза Гърчева, очаква избори. \r\n*** Огромното мнозинство от тези, които гласуваха на референдума в неделя, в Македония, подкрепиха плана за промяна на името на страната, чрез който трябва да се сложи край на десетилетния спор с Гърция и да се отвори пътя към интеграция в ЕС и НАТО, но ниската избирателна активност компрометира резултатите от допитването, пише  турското електронно издание Daily Sabah . \r\nМедията акцентира върху това, че две трети от имащите право на глас не са отишли до урните, за да упражнят правото си на глас на консултативния референдум и отбелязва, че пред македонския премиер Зоран Заев сега седи трудната задача да събере подкрепа от две трети от депутатите в 120-местния парламент за внасянето на поправки в Конституцията, които са предвидени в споразумението с Гърция. \r\nВ материала се отбелязва, че много малко македонци са въодушевени от споразумението, а повечето от тях са на мнение, че правителството в Скопие се е оставило да бъде принудено от Атина за сключване на договора. \r\n***  В коментар, със заглавие „Македония между Запада и провала“,  прищинският ежедневник „Коха Диторе“  отбелязва, че проведения в неделя референдум за името е бил белязан от ниска избирателна активност, което се превръща в пречка за Зоран Заев в усилията му да ратифицира договора с Гърция. \r\nИзданието отбелязва, че сега тежестта ще падне върху парламента, както са заявили представители на управляващата коалиция в Македония, които са настояли също, че Скопие е ориентирано на Запад.", "date": "2018.10.01", "title": "Коментари за референдума в Македония в балканския печат ( Агенция „Фокус“ )"}
{"url": "http://www.focus-news.net/news/2018/10/01/2573208/veliko-tarnovo-katastrofa-mezhdu-dva-leki-avtomobila-bez-postradali-e-stanala-v-rayona-na-pushevskiya-kanton.html", "text": "Пътен инцидент без пострадали граждани е регистриран на територията на Великотърновска област. Това съобщи за  Радио „Фокус“ – Велико Търново  говорителят на Областна дирекция на МВР – Велико Търново Марияна Христова. Катастрофата е станала в района на Пушевския кантон, между два леки автомобила. Няма пострадали, нанесени са материални щети по колите.  \r\nВремето на територията на цялата област е облачно, като на много места превалява дъжд. Пътните настилките навсякъде са мокри и органите на реда призовават водачите да карат внимателно и със съобразена с пътната обстановка скорост. Трафикът е интензивен по главните и второстепенни пътища в областта. Екипи на полицията следят за осъществяване на движението. Патрули са разположени в по-натоварените участъци, както и на входовете и изходите на Велико Търново. \r\nЛуиза ТРАНЧЕВА", "date": "2018.10.01", "title": "Велико Търново: Катастрофа между два леки автомобила без пострадали е станала в района на Пушевския кантон"}
{"url": "http://www.focus-news.net/news/2018/10/01/2573207/sliven-40-godishna-zhena-e-zaginala-sled-katastrofa-na-avtomagistrala-trakiya-v-rayona-na-km-266.html", "text": "40-годишна жена е загинала след катастрофа на автомагистрала „Тракия“ в района на км 266. Това съобщиха от  ОДМВР - Сливен . Сигналът за инцидента е подаден на 29 септември в 07.26 часа. Съобщено е за пътно произшествие на автомагистрала „Тракия“ в района на км 266.4 в посока град Бургас. Лек автомобил „Шкода“, управляван от водач на 51 години от град Бургас, напуска пътното платно и се преобръща. От произшествието са пострадали водачът и возещата се него 40-годишна жена, също от град Бургас. Те са транспортирани до болнично заведение в град Ямбол, където по-късно жената е починала. Мъжът е без опасност за живота. По случая е образувано досъдебно производство.", "date": "2018.10.01", "title": "Сливен: 40-годишна жена е загинала след катастрофа на автомагистрала „Тракия“ в района на км 266"}
{"url": "http://www.focus-news.net/news/2018/10/01/2573210/tsvetan-tsvetanov-gerb-priemam-priziva-na-prezidenta-za-edinenie-kato-poslanie-kam-bsp-zashtoto-tam-protsesite-na-razedinenie-i-razpad-sa-mnogo-seriozni.html", "text": "Приемам призива на президента за единение като послание към БСП, защото там процесите на разединение и разпад са много сериозни. Това каза пред журналисти председателят на ПГ на ГЕРБ и зам.-председател на партията Цветан Цветанов по повод отправения от президента Румен Радев призив към обществото за единство, предаде репортер на  Агенция „Фокус“ .  „Имах възможност да се запозная с това, което е казал президентът. Последната част от неговото изказване действително изглежда миролюбиво. Изглежда конструктивно, но когато правиш подобно предложение, първо трябва да се извиниш за всичко онова, което си причинил през последната 1 година и половина“, коментира Цветанов. По думите му при всяка своя поява държавният глава цели противопоставяне - чисто институционално към българския парламент, чисто институционално към Министерски съвет и персонално към премиера Борисов. „Няма как да си всявал разделение и противопоставяне между институциите и сега да кажеш, че искаш единение. Това би могло да създаде повече спокойствие и неговия призив го възприемам към политическата сила, която го излъчи, защото виждаме, че там процесите на разединение и разпад са много сериозни. Може би за това призивът е да има единение в БСП, защото той знае, че това е основната му опора, както при неговото номиниране, така и за координираните действия за дестабилизиране на страната и вкарването на атниевропейското и антиатлантическото говорене“, посочи още Цветанов.  \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Приемам призива на президента за единение като послание към БСП, защото там процесите на разединение и разпад са много сериозни"}
{"url": "http://www.focus-news.net/news/2018/10/01/2573198/daily-sabah-niskata-izbiratelna-aktivnost-komprometira-rezultatite-ot-referenduma-v-makedoniya.html", "text": "Огромното мнозинство от тези, които гласуваха на референдума в неделя, в Македония, подкрепиха плана за промяна на името на страната, чрез който трябва да се сложи край на десетилетния спор с Гърция и да се отвори пътя към интеграция в ЕС и НАТО, но ниската избирателна активност компрометира резултатите от допитването, пише  турското електронно издание Daily Sabah . \r\nМедията акцентира върху това, че две трети от имащите право на глас не са отишли до урните, за да упражнят правото си на глас на консултативния референдум и отбелязва, че пред македонския премиер Зоран Заев сега седи трудната задача да събере подкрепа от две трети от депутатите в 120-местния парламент за внасянето на поправки в Конституцията, които са предвидени в споразумението с Гърция. \r\nВ материала се отбелязва, че много малко македонци са въодушевени от споразумението, а повечето от тях са на мнение, че правителството в Скопие се е оставило да бъде принудено от Атина за сключване на договора. \r\nПревод и редакция:", "date": "2018.10.01", "title": "Daily Sabah: Ниската избирателна активност компрометира резултатите от референдума в Македония"}
{"url": "http://www.focus-news.net/news/2018/10/01/2573212/9-evropeyski-deputati-ot-razlichni-politicheski-semeystva-otstoyavat-nova-lyava-i-ekologichna-koalitsiya.html", "text": "„Отстояваме Нова Лява и Екологична коалиция“ – така е озаглавена статията подписана от 9 европейски депутати от различни политически семейства (GUE/NGL, С&Д, Зелените/ALE), които са и членове на Координационния съвет на Прогресивния алианс - пространство за диалог на основата на доверие и откритост. Това съобщиха от пресофиса на  Георги Пирински . Целта на Алианса е да анализира различията и да изгражда мостове между прогресивните сили в Европейския парламент и в цяла Европа. Създаден е от членове на ЕП от различни политически групи и е отворен за всички, които споделят ценностите солидарност, демокрация, социална справедливост и устойчивост.  \r\nСтатията е публикувана днес в изданието Euractiv. В нея се говори за острата необходимост от общи действия между Левицата, Прогресивните, Екологичните и Демократичните сили в цяла Европа.  \r\nНа няколко пъти през последните мандати на Европейския парламент бяха правени опити да се създаде пространство за диалог и сближаване между различните фракции на левицата и на eкологичните сили. През последните три години групата на Прогресивния алианс e част от това движение, което вероятно вече е надхвърлило фаза „опити“.  \r\nПо време на обсъжданията ни се очерта ясна необходимост да се изправим срещу двете процъфтяващи “злини” - неолиберализмът и национализмът. Тези две явления са дълбоко свързани. Неолиберализмът, проспериращ включително и чрез широки коалиции както на европейско, така и много често на национално равнище, стимулира нарастването на неравенствата в Европа, нанася сериозни социални вреди и застрашава околната среда. Национализмът конструира “чужденецът” и набеди ЕС като “изкупителна жертва”, отговорна за всичките ни беди. Не можем да позволим това да се случва в европейски държави. Ето защо спешно се нуждаем от инициатива за сплотяване на прогресивните сили. Развихме дейността си на следните три етапа: \r\nПърво: Създаваме свободно и неформално пространство за дебати между левицата, прогресивните сили, зелените и еколозите. Изработваме предложение до желаещите да споделят и/или сравнят гледната си точка. \r\nСлед това: Действаме заедно. Организирахме срещи, форуми, дебати, както и предложения в защита на Гърция и на държавите-членки, подложени на остеритета (орязването на бюджетите). Вслушахме се в неправителствените организации (НПО) и осъдихме вредите, които нанасят споразуменията за свободна търговия (TTIP, CETA) \r\nВ резултат: Задаваме основния политически въпрос. Как да насърчим съвместните действия и единството между еколозите и левицата, след като споделяме толкова много общи позиции? \r\nС това питане за единството поставяме под въпрос старите политически структури и старите рефлекси. Разединението носи риска от нарастването на реакционни, неолиберални, екстремистки и националистически сили. Това отслабва нашата борба за социална справедливост, която е и необходимо условие за по-бърз екологичен преход. Европейската демократична рамка е в по-голяма опасност от когато и да е било. Рискът, който носи разединението между нас, може потенциално да подхрани появата на бъдещ европейски парламент, доминиран от реакционната десница. И така, каква форма ще придобие новото социално, зелено и демократично политическо пространство в Европейския парламент? \r\nВ този политически контекст, разделението и фрагментацията е лишено от каквото и да било оправдание; както също би било евентуалното повторение на вече практикуваните големи коалиции, без ясно отхвърляне на досегашните неолиберални схеми. Ето защо Прогресивният алианс дава знак за бъдещето и път към изграждане на реална алтернатива. Той доказва, че взаимовръзките са възможни. Затова ние ще присъстваме на всички ключови инициативи за сближаване на прогресивните сили. Ще участваме в колкото се може повече битки, за да се противопоставим на политическото статукво. Ще бъдем на Европейския форум на прогресивните сили в Билбао на 9-11 ноември т.г., както бяхме и на първата подобна среща в Марсилия миналата година. Ще присъстваме в деня след изборите, за да дадем живот на едно по-голямо пространство, да формираме един по-голям съюз с политическите сили, които искат промяна чрез прогресивен, демократичен и екологичен преход. \r\nКоординационен съвет на Прогресивния алианс: \r\nГийом Балас (S&D) \r\nДимитрис Пападимулис (GUE / NGL) \r\nЪрнест Уртасун (Зелените / ALE) \r\nФлорент Марчелеси (Зелените / АЛЕ) \r\nЕва Джоли (Зелените / АЛЕ) \r\nЕли Шлейн (S&D) \r\nМартин Ширдеван (GUE / NGL) \r\nСерджо Коферати (S&D) \r\nГеорги Пирински (S&D)", "date": "2018.10.01", "title": "9 европейски депутати от различни политически семейства отстояват Нова Лява и Екологична коалиция"}
{"url": "http://www.focus-news.net/news/2018/10/01/2573206/cnn-gartsiya-referendumat-v-skopie-udalzhi-patya-na-zoran-zaev-kam-dogovora-i-donese-oblekchenie-za-nezavisimite-gartsi.html", "text": "Резултатите от референдумав Скопие удължиха пътя на Зоран Заев към ратифицирането на договора с Гърция и донесоха облекчение за партията на Независимите гърци, които са против споразумението, предава гръцкото електронно издание  CNN (Гърция) . \r\nИзданието отбелязва, че гръцкият премиер Алексис Ципрас е похвалил скопския си колега за неговата решителност и смелост да продължи да отстоява договора между двете страни. \r\nСпоред CNN (Гърция) все още не може да се определи дали отказът да се гласува се дължи на призивите за бойкот или от раздразнението от силната намеса на международните лидери, опитващи се да презентират европейската перспектива.  \r\nОсновните политически сили в Скопие коментират по свой начин резултатите от гласуването. За опозицията референдумът се провали, защото се правят прекалено големи отстъпки на Гърция и тя призовава за предсрочни избори.  \r\nЗа управляващите резултатите от референдума дават основание да се пристъпи към парламентарната процедура за ратифициране на договора с Гърция. \r\nРазлични са коментарите и мненията и в Гърция.  \r\nЛидерът на партията на Независимите Гърци и министър на отбраната, Панос Каменос, обяви, че с бойкота на скопския референдум с резултат над 68%, гражданите на БЮРМ са отменили подписания в Преспа договор. \r\nНа противоположна позиция е министърът на труда и социалната политика Йоргос Катругалос, който смята, че договорът от Преспа не предвижда провеждане на референдум и не се влияе от неговия резултат. \r\nПремиерът Алексис Ципрас вече може да твърди, че е постигнал един добър за Гърция договор, след като в Скопие масово са го отхвърлили на референдум и това поставя проблеми пред Нова Демокрация, тъй като ратификацията на договора със Скопие може да се отложи след гръцките избори и \"горещия картоф\" да отиде в ръцете на Мицотакис.", "date": "2018.10.01", "title": "CNN (Гърция): Референдумът в Скопие удължи пътя на Зоран Заев към договора и донесе облекчение за Независимите гърци"}
{"url": "http://www.focus-news.net/news/2018/10/01/2573200/evrokomisaryat-mariya-gabriel-trudno-mozhe-da-se-opredeli-sas-sigurnost-kakva-e-tselta-na-edna-kiberataka-dali-prosto-shpionazh-dali-e-sabotazh.html", "text": "Трудно може да се определи със сигурност каква е целта на една кибератака - дали просто шпионаж, дали е саботаж. Това каза еврокомисарят Мария Габриел в своята лекция за киберсигурността на ЕС във Военна академия „Г. С. Раковски“, предаде репортер на  Агенция „Фокус“  „Използването на резултатите от една кибератака за разпространяване на онлайн дезинформация е пример за по-нискостепенна хибридна заплаха. Трябва да бъдем внимателни. Да нaречем нещо кибервойна, не значи, че всички следствия на класическата война остават верни. Съвсем не. Като за начало много е трудно да се определи със сигурност каква е целта на една кибератака - дали просто шпионаж, дали е саботаж. Атаки от двата типа могат да изглеждат идентични“, заяви още Габриел. По думите ѝ друг проблем е авторството на дадена атака, тъй като има много начини да се скрие източникът на атаките.  \r\n„Бъдещето на Европа е цифрово и това носи ползи, но носи и големи предизвикателства и рискове, затова вие сте тези, които можете да участвате в намирането на работещи решения“,  обърня се Габриел към студентите във Военната академия.  \r\nЕврокомисарят заяви, че национално законодателство във връзка с киберсибурността трябва да бъде актуализирано. „Паралелно с общия регламент за защита на личните данни сме направили друго законодателство - предложение за регламент, който засяга конфиденциалността на комуникацията. Тук мисля, че в областта на отбраната, военните имат също своята роля“, каза Габриел и добави, че според нея това може да бъде добавената стойност на ЕС. „Киберзложеталите нито ни чакат, нито имат желание да се вглеждат в текстовете, които предлагаме. От нас ще зависи да бъдем максимално бързи“, допълни Габриел.  \r\nДеница КИТАНОВА", "date": "2018.10.01", "title": "Еврокомисарят Мария Габриел: Трудно може да се определи със сигурност каква е целта на една кибератака - дали просто шпионаж, дали е саботаж"}
{"url": "http://www.focus-news.net/news/2018/10/01/2573214/sport-igor-akinfeev-prekrati-uchastieto-si-za-natsionalniya-otbor-na-rusiya.html", "text": "Вратарят на ЦСКА Москва и националния отбор на Русия Игор Акинфеев повече няма да играе за „Сборная“, информира сайта на руските армейци. 32-годишният страж е решил да се съсредоточи изцяло върху изявите си за клубния си отбор. Акинфеев има 110 мача за Русия в периода 2004 – 2018 година, в които е допуснал 95 гола. През 2017 година е избран за капитан на отбора.", "date": "2018.10.01", "title": "Спорт: Игор Акинфеев прекрати участието си за националния отбор на Русия"}
{"url": "http://www.focus-news.net/news/2018/10/01/2573215/opernata-prima-rayna-kabaivanska-moyata-borba-e-da-zadarzhim-nasledstvoto-na-vekovnata-kultura-koeto-chovechestvoto-ni-e-podarilo.html", "text": "Моята борба е да задържим наследството на вековната култура, което човечеството ни е подарило. Това каза оперната прима Райна Кабаиванска по време на срещата си с кмета на Община Бургас Димитър Николов, по повод галаконцерта, който тя ще изнесе в града, предаде репортер на  Радио „Фокус“ – Бургас . По думите й в днешно време развитието на операта не е същото като преди, като сега на мода са съвременните технологии, но все пак човек не може да живее вечно с носталгия към миналото и тя се стреми да бъде в крак със съвременната технология. „От тази година майсторският клас се разшири много, има хора от 21 нации, но това, което ме прави много горда, е, че във всички големи световни театри има млади певци с големи имена, които са минали през нашия майсторския клас, които казват, че са били стипендианти на Фонд „Райна Кабаиванска“. Ние вървим напред, борбата не е лесна, аз остарявам, но въпреки това съм с байрака и толкова“, заяви Райна Кабаиванска. \r\nТя каза също, че в майсторския й клас има 3 красиви българки, стипендиантки, които също ще участват в галаконцерта. Кабаиванска отбеляза, че времената за операта се променят и вече се изисква операта да бъде представление и шоу, а музиката остава назад и затова певците трябва да бъдат, освен талантливи, и хубави. \r\n„Концертът ще започне с класически арии – Верди, Пучини, Чайковски. Апелът ми към хората е да защитават музиката, защото преди всичко тя е красота и емоция, а човек живее с емоцията“, допълни още Кабаиванска. \r\nМария КУРТЕВА", "date": "2018.10.01", "title": "Оперната прима Райна Кабаиванска: Моята борба е да задържим наследството на вековната култура, което човечеството ни е подарило"}
{"url": "http://www.focus-news.net/news/2018/10/01/2573217/pregled-na-mezhdunarodnite-novini-do-13-chasa-agentsiya-fokus.html", "text": "Резултатът от проведения в неделя референдум в Македония не промени позициите на гръцките партии. „Нова Демокрация“ (НД) и „Движение за промяна“ продължават да са против споразумението за името, а „То Потами“ (Реката) съветва Гърция да подкрепи европейските аспирации на съседната страна, докато официалната позиция на гръцкото правителство, изразена чрез Министерството на външните работи, е, че Атина поздравява македонските граждани за тяхното решение, предаде кореспондентът на МИА от Атина, цитиран от  скопският телевизионен канал „21 ТВ“ . \r\n„То Потами“, на която правителството на Гърция разчита за осигуряването на нужните гласове за ратификацията на договора със Скопие, в съобщението си след края на референдума коментира, че „повечето бяха равнодушни или не се съгласяват, факт, който говори, че те предпочитат продължаване на днешната ситуация, смятайки, очевидно, че договорът с Гърция е лош компромис“. От фракцията обаче споменават и че Гърция трябва да подкрепи европейския път на съседната си страна. „То Потами“  \r\n„Ние, гърците, трябва да синхронизираме нашата позиция с тази на нашите партньори и съюзници. Трябва да подкрепим европейския път на съседната страна и по-близките й отношения със Запада. Всички ние – тези, които имат влияние върху общественото мнение – ще трябва да се освободим от синдрома на жертва. Гърция не трябва да е губеща в тази развръзка. Достатъчно е да се съберем и да дефинираме патриотични приоритети“, заявяват от „То Потами“.  „Движение за промяна“  \r\n„Фактът, че скопяните обърнаха гръж на договора, който им даваше македонски език и националност, показва колко са дълбоки иредентистките и националистическите стереотипи в съседната страна, както и това, че този договор би създал само нови проблеми, както на няколко пъти изтъкна (председателят на „Движение за промяна) Фофи Генимата“, заяви говорителят на фракцията.  „Златна зора“  \r\nОт екстремнодясната „Златна зора“ казват, че „резултатът от референдума не може да промени историята. Македония е била, е и ще бъде гръцка“.  „Нова Демокрация“ \r\nОсновната опозиционна партия в Гърция „Нова Демокрация“ за пореден път подчерта след референдума, че ще направи всичко по силите си, за да не бъде приложено споразумението за името между Атина и Скопие. \r\n*** Резултатите от референдумав Скопие удължиха пътя на Зоран Заев към ратифицирането на договора с Гърция и донесоха облекчение за партията на Независимите гърци, които са против споразумението, предава гръцкото електронно издание  CNN (Гърция) . \r\nИзданието отбелязва, че гръцкият премиер Алексис Ципрас е похвалил скопския си колега за неговата решителност и смелост да продължи да отстоява договора между двете страни. \r\nСпоред CNN (Гърция) все още не може да се определи дали отказът да се гласува се дължи на призивите за бойкот или от раздразнението от силната намеса на международните лидери, опитващи се да презентират европейската перспектива.  \r\nОсновните политически сили в Скопие коментират по свой начин резултатите от гласуването. За опозицията референдумът се провали, защото се правят прекалено големи отстъпки на Гърция и тя призовава за предсрочни избори.  \r\nЗа управляващите резултатите от референдума дават основание да се пристъпи към парламентарната процедура за ратифициране на договора с Гърция. \r\nРазлични са коментарите и мненията и в Гърция.  \r\nЛидерът на партията на Независимите Гърци и министър на отбраната, Панос Каменос, обяви, че с бойкота на скопския референдум с резултат над 68%, гражданите на БЮРМ са отменили подписания в Преспа договор. \r\nНа противоположна позиция е министърът на труда и социалната политика Йоргос Катругалос, който смята, че договорът от Преспа не предвижда провеждане на референдум и не се влияе от неговия резултат. \r\nПремиерът Алексис Ципрас вече може да твърди, че е постигнал един добър за Гърция договор, след като в Скопие масово са го отхвърлили на референдум и това поставя проблеми пред Нова Демокрация, тъй като ратификацията на договора със Скопие може да се отложи след гръцките избори и \"горещия картоф\" да отиде в ръцете на Мицотакис. \r\n*** Огромното мнозинство от тези, които гласуваха на референдума в неделя, в Македония, подкрепиха плана за промяна на името на страната, чрез който трябва да се сложи край на десетилетния спор с Гърция и да се отвори пътя към интеграция в ЕС и НАТО, но ниската избирателна активност компрометира резултатите от допитването, пише  турското електронно издание Daily Sabah . \r\nМедията акцентира върху това, че две трети от имащите право на глас не са отишли до урните, за да упражнят правото си на глас на консултативния референдум и отбелязва, че пред македонския премиер Зоран Заев сега седи трудната задача да събере подкрепа от две трети от депутатите в 120-местния парламент за внасянето на поправки в Конституцията, които са предвидени в споразумението с Гърция. \r\nВ материала се отбелязва, че много малко македонци са въодушевени от споразумението, а повечето от тях са на мнение, че правителството в Скопие се е оставило да бъде принудено от Атина за сключване на договора. \r\n*** Македонският премиер Зоран Заев заяви, че ще продължи да настоява за прилагане на споразумението от Преспа, като призова за гласуване в парламента за разрешаване на спора с Гърция по въпроса за името, въпреки че участието в референдума не можа да достигне 50%, пише гръцкото електронно издание  „Iefimerida.gr“ . \r\nСпоред изданието с бойкотирането на изборите гражданите изпратиха няколко послания на правителството: \r\n- Не са убедени в опитите на министър-председателя да гарантира езика и идентичността им с промяната на името на страната и виждат празноти в договора с Гърция. \r\n- Напротив, по-убедени са в правотата на президента Георги Иванов и на опозицията, които говореха за „продажба на страната на южния съсед“, както и на скритото руско участие в призивите за бойкот в социалните мрежи. \r\n- Притеснени са от мобилизацията на усилията на Запада и от призивите на западните лидери, които посетиха страната (Меркел, Курц, Столтенберг и др.) \r\n- Не приемат твърденията на премиера Заев, който смята, че референдумът няма задължителен характер и едновременно с това, че е валиден, въпреки че не е достигнал 50% активност. \r\nВ подкрепа на тези свои констатации „Iefimerida.gr“ цитира председателя на ДИК на Македония Оливер Деркоски, който на пресконференция заяви, че „резултатът на референдумът е ясен и на него не е взето решение“. \r\nИзданието посочва, че в огромната си част гласоподавателите, които се явиха пред урните, подкрепиха прилагането на договора от Преспа, което означава че са съгласни с преименуването на страната на Република Северна Македония, докато противниците на смяната на името предпочетоха да агитират за бойкот, така че референдумът да е невалиден, отколкото да гласуват против. \r\nВ заключение „Iefimerida.gr“ припомня първите реакции след референдума на Зоран Заев и на лидера на ВМРО-ДПМНЕ Християн Мицковски, които продължават да стоят на коренно противоположни позиции при тълкуванието на резултатите, както и първите международни реакции. \r\n*** „От първия момент „Нова Демокрация“ подчертава, че договорът от Преспа не е добър за Гърция. В тази връзка тя поиска вот на недоверие за правителството през юни“, заявиха от основната гръцка опозиционна партия в понеделник във връзка с проведения в неделя референдум за името в Македония, предава  държавната агенция АНА-МПА . \r\nОт „Нова Демокрация“ добавят: „Напълно противоположните реакции на СИРИЗА и АНЕЛ („Независимите гърци“) за резултата от референдума в Скопие, за съжаление, потвърждава, че страната се управлява от цинично партньорство на хора, които са безразлични към националните интереси. Те се интересуват единствено от това да останат в правителството още няколко месеца. „Нова Демокрация“ ще даде всичко от себе си, за да предотврати прилагането на вредното Преспанско споразумение“. \r\n*** Резултатът от референдума в Македония ще бъде оспорен от опозицията в страната и особено от националистическата ВМРО-ДПМНЕ, след като избирателната активност беше значително по-малко от нужните 50% от имащите право на глас 1,8 милиона души, коментира  електронното издание на гръцкия вестник Kathimerini . \r\nПремиерът на страната Зоран Заев обяви победа на гласувалите „за“ споразумението, от тези, които са отишли до урните, отбелязва изданието. Все пак, тъй като разбра, че ще се сблъска с голям брой негласували, Заев избра различен подход в навечерието на кампанията. „Тези, които гласуват ще решат дали референдума е успешен или не“, заяви премиерът, като отбеляза, че тези, които не гласуват няма да се броят“. В тази връзка Заев посочи, че „ако има голямо мнозинство „за“, това ще означава, че всички, независимо от политическите им възгледи, ще трябва да се съобразят с волята на народа“. \r\nАко гражданите, които в крайна сметка излязоха да гласуват бяха по-близо до 1,2-те милиона, които участваха в последните парламентарни избори, може би, на министър-председателя щеше да му е по-лесно да подкрепи това твърдение до някаква степен, смята „Катимерини“, като вмята, че 300 хиляди  македонски граждани са напуснали страната през последните години и това превръща съществуващите избирателни списъци в проблем, тъй като не са представителни за населението. Изданието отбелязва също, че в страната не е правено преброяване от 16 година, като последното е през 2002. \r\nВъпреки това, предвид огромния брой хора, които се въздържаха от гласуване, независимо от силната подкрепа на международната общност, ще бъде трудно за Заев да убеди който и да е безпристрастен наблюдател, че мнозинството от населението на Македония подкрепя договора за името, отбелязва вестникът. В този контекст, още по-трудно ще бъде осигуряването на подкрепата на опозицията в процеса за промяна на Конституцията. \r\nПоради тези причини е много вероятно, смята „Катимерини“, че той ще избере предсрочни избори, където обаче отново ще постави същата дилема пред гражданите, а именно приемането на Договора с Гърция като предварително условие за интеграцията на Македония в евроатлантическите институции. \r\nАко тогава Заев постигне ясна победа, той не само ще е преизбран с нов мандат да продължи напред, но също ще има и повече място за маневри в приемането на вота „за“ на референдума, независимо от ниската избирателна активност. Победа на парламентарни избори ще даде тежест на твърденията му и ще даде необходимата легитимност на референдума, пише вестникът. \r\nАко този сценарий се осъществи, споразумението за името няма да стигне до гръцкия парламент преди март, когато, най-вероятно, ще предизвика развития на гръцката политическа сцена, заключва „Катимерини“.   \r\n*** Независимо от целия натиск, заканите и заплахите от страна на властта, македонските граждани са казали не на вредния договор за промяна на името, се казва в реакцията на ВМРО-ДПМНЕ по отношение на пресконференцията на премиера Зоран Заев след референдума, цитирана от  скопското електронно издание „Курир“ . \r\nОт партията казват, че гражданите са казали твърдо НЕ на договора с Гърция. \r\n„Две трети от македонските граждани изпратиха ясно послание, че за тях този договор е неприемлив. Оправданията, абсурдните интерпретации и манипулациите на Заев са напразни. Гражданите изпратиха ясно послание, че Заев няма легитимност да налага този договор. Гражданите го отхвърлиха. Вместо да манипулира, Зоран Заев трябва да се съобрази с реалността и да отхвърли това споразумение, което е вредно за Република Македония. Насилственото налагане на този капитулантски договор накара държавата да се задъха“, се казва в съобщението на ВМРО-ДПМНЕ. \r\nОт фракцията посочиха още, че Заев манипулира и международната общност и нейните представители, които е излъгал, че договорът ще има голяма подкрепа. \r\n„Директивният виновник за провала на този референдум е престъпното правителство, оглавявано от Заев. Престъпленията, корупцията, убийствата по улиците и грабежите не са европейски ценности. Със СДСМ на власт, има спад в сигурността, няма правова държава и има срив в образованието, здравеопазването и селското стопанство. С тази власт държавата само потъва. Споразумението с Гърция е отхвърлено от гражданите, това е решение, което дори Заев трябва да уважава“, категорични са от опозицията. \r\n*** Големият брой негласували на референдума задейства предсрочни парламентарни избори в БЮРМ, предава  гръцката национална телевизия „ЕРТ“ . \r\nСпоред телевизията отказът да се гласува за окончателно уреждане на спора за името създава нова ситуация, която прави много вероятно провеждането на предсрочни парламентарни избори н края на ноември. \r\n„ЕРТ“ припомня, че активността на вчерашния референдум достигна 37%, като 91,5% от общия брой на гласувалите подкрепиха договора с Гърция, 5,6% бяха против, а 2,9% от бюлетините бяха обявени за невалидни. \r\n***  Държавният департамент на САЩ  приветства резултата от референдума за името в Македония, в който гражданите са изразили подкрепа за членство на страната в НАТО и ЕС чрез приемане на Договора между Македония и Гърция, предава  македонската редакция на Радио The Voice of America . \r\nВ изявлението се казва, че „САЩ подкрепят силно цялостното прилагане на Договора от Преспа, който осигурява на Македония заслужено място в НАТО и ЕС, което ще допринесе за регионалната стабилност, сигурност и просперитет“. \r\n„В периода, който следва, когато македонският парламент ще започне разискванията за конституционните промени, призоваваме лидерите да се издигнат над партийната политика и да не изпускат историческата възможност да осигурят светло бъдеще на страната, като пълноправна членка на западните институции“, се добавя още в съобщението от Държавния департамент. \r\n***  Корпусът на стражите на ислямската революция (КСИР) нанесе в понеделник сутринта ракетни удари по територията на Сирия, източно от река Ефрат, където, както се твърди, са се намирали организаторите на терористичния акт в иранския град Ахваз, съобщи агенция Fars, предава  ТАСС . \r\nПо информация на иранската агенция, за нанасянето на удари по терористите са използвани балистични ракети.  \r\nРуската агенция припомня, че на 22 септември по време на военен парад в Ахваз беше извършен терористичен акт. Неизвестни въоръжени лица откриха огън по хората, в резултат от което загинаха 29 души, а още около 60 бяха ранени. \r\nПо данни на иранската агенция ISNA, отговорността за атаката е поела свързаната със Саудитска Арабия групировка „Патриотическо арабско демократично движение в Ахваз“. Агенция „Ройтерс“ пък съобщи, че отговорността за нападението е поела терористичната групировка „Ислямска държава“. \r\n***  Преговарящи от САЩ и Канада успяха да постигнат сделка за нов пакт за свободна търговия, който ще включва и Мексико, съобщиха правителствата на трите северноамерикански държави в неделя вечер (местно време), предава  AFP . \r\nСпоразумението между САЩ, Мексико и Канада (USMCA) актуализира и заменя почти 25-годишното Северноамериканско споразумение за свободна търговия (НАФТА), което президентът Доналд Тръмп обяви за бедствие и обеща да отмени. \r\nПренаписването на договора „ще доведе до по-свободни пазари, по-справедлива търговия и стабилен икономически растеж в нашия регион\", се казва в изявлението на търговския представител на САЩ Робърт Лайтшизер и канадския министър на външните работи Кристя Фриланд.", "date": "2018.10.01", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/10/01/2573211/smolyan-narodnite-predstaviteli-ot-pp-gerb-za-oblastta-pozdravyavat-s-mezhdunarodniya-den-na-vazrastnite-hora.html", "text": "Народните представители от ПП ГЕРБ за област Смолян д-р Даниела Дариткова и д-р Красимир Събев  поздравяват с Международния ден на възрастните хора, съобщиха от пресцентъра на  ПП ГЕРБ – Смолян . \"Скъпи приятели, поздравяваме Ви по случай 1 октомври – Ден на възрастните хора! Този празник е повод да засвидетелстваме пред Вас уважение и почит, които несъмнено заслужавате. Смятаме, че българските граждани, навлезли в този период на своя живот, имат нужда преди всичко от уважение, внимание и грижа. И ако има от кого младите да се научат на трудолюбие, отговорност и прецизност – това сте Вие, хората от третата възраст. Вие сте тези, които пренебрегвайки всичко останало, винаги отделяте време за деца и внуци, защото знаете, че те са нашето бъдеще и заслужават да бъдат възпитани в изконни български ценности. Все така грижливо съхранявайте оптимизма и знанията, които сте натрупали през годините и щедро ги предавайте на жадните за знание. Нека трудностите или временните неуспехи не спират вечния ви стремеж към съвършенство. Колкото повече остарява човек, толкова повече помъдрява и усеща истинския вкус на живота. Пожелаваме Ви още дълго време да се задържите във възрастта на мъдростта. Нека още дълги години се радвате на пълноценен и плодотворен живот! Бъдете здрави! Честит празник!\", се казва в поздравлението на народни представители от ПП ГЕРБ в 44-то Народно събрание от област Смолян.", "date": "2018.10.01", "title": "Смолян: Народните представители от ПП ГЕРБ за областта поздравяват с Международния ден на възрастните хора"}
{"url": "http://www.focus-news.net/news/2018/10/01/2573209/kyustendil-klubovete-na-pensionerite-v-grada-organizirat-raznoobrazni-proyavi-po-povod-mezhdunarodniya-den-na-vazrastnite-hora.html", "text": "Клубовете на пенсионерите в Кюстендил организират разнообразни прояви по повод Международния ден на възрастните хора. Това съобщи за  Радио „Фокус” – Кюстендил  Малинка Чингарска, председател на Общинския съюз на пенсионерите в града. По думите й на територията на Община Кюстендил съществуват 16 клуба, част от които са в малките населени места. „Всеки клуб е подготвил своя програма за отбелязване на празника. На 2 октомври ще имаме едно общо празненство. То ще бъде в парк-хотел „Кюстендил”. Тогава всеки клуб ще има представителна група”, каза Малинка Чингарска. По думите й над 900 души членуват в общинската организация. „Пожелавам на всички възрастни хора много здраве, здраве и пак здраве. Желая дълголетие и хубави моменти”, каза Малинка Чингарска. По данни на статистиката жителите на област Кюстендил на 65 и повече навършени години са 32 522 души, или 26.9% от населението на областта.  \r\n1 октомври е обявен за Международен ден на възрастните хора с решение на Общото събрание на ООН от 14 декември 1990 г. На този ден се отдава почит към хората от третата възраст и техния принос към обществото. \r\nВенцеслав ИЛЧЕВ", "date": "2018.10.01", "title": "Кюстендил: Клубовете на пенсионерите в града организират разнообразни прояви по повод Международния ден на възрастните хора"}
{"url": "http://www.focus-news.net/news/2018/10/01/2573216/21-tv-makedoniya-gratskite-partii-ne-promeniha-pozitsiite-si-sled-referenduma.html", "text": "Резултатът от проведения в неделя референдум в Македония не промени позициите на гръцките партии. „Нова Демокрация“ (НД) и „Движение за промяна“ продължават да са против споразумението за името, а „То Потами“ (Реката) съветва Гърция да подкрепи европейските аспирации на съседната страна, докато официалната позиция на гръцкото правителство, изразена чрез Министерството на външните работи, е, че Атина поздравява македонските граждани за тяхното решение, предаде кореспондентът на МИА от Атина, цитиран от  скопският телевизионен канал „21 ТВ“ . \r\n„То Потами“, на която правителството на Гърция разчита за осигуряването на нужните гласове за ратификацията на договора със Скопие, в съобщението си след края на референдума коментира, че „повечето бяха равнодушни или не се съгласяват, факт, който говори, че те предпочитат продължаване на днешната ситуация, смятайки, очевидно, че договорът с Гърция е лош компромис“. От фракцията обаче споменават и че Гърция трябва да подкрепи европейския път на съседната си страна. „То Потами“  \r\n„Ние, гърците, трябва да синхронизираме нашата позиция с тази на нашите партньори и съюзници. Трябва да подкрепим европейския път на съседната страна и по-близките й отношения със Запада. Всички ние – тези, които имат влияние върху общественото мнение – ще трябва да се освободим от синдрома на жертва. Гърция не трябва да е губеща в тази развръзка. Достатъчно е да се съберем и да дефинираме патриотични приоритети“, заявяват от „То Потами“.  „Движение за промяна“  \r\n„Фактът, че скопяните обърнаха гръж на договора, който им даваше македонски език и националност, показва колко са дълбоки иредентистките и националистическите стереотипи в съседната страна, както и това, че този договор би създал само нови проблеми, както на няколко пъти изтъкна (председателят на „Движение за промяна) Фофи Генимата“, заяви говорителят на фракцията.  „Златна зора“  \r\nОт екстремнодясната „Златна зора“ казват, че „резултатът от референдума не може да промени историята. Македония е била, е и ще бъде гръцка“.  „Нова Демокрация“ \r\nОсновната опозиционна партия в Гърция „Нова Демокрация“ за пореден път подчерта след референдума, че ще направи всичко по силите си, за да не бъде приложено споразумението за името между Атина и Скопие. \r\nПревод и редакция:", "date": "2018.10.01", "title": "„21 ТВ“ (Македония): Гръцките партии не промениха позициите си след референдума"}
{"url": "http://www.focus-news.net/news/2018/10/01/2573220/plovdiv-blizo-10-000-kasa-tsigari-i-nad-2-kilograma-naryazan-tyutyun-bez-platen-aktsiz-sa-izzeti-pri-proverka-na-zhilishtna-postroyka-v-kvartal-stolipinovo.html", "text": "Близо 10 000 къса цигари и над 2 килограма нарязан тютюн без платен акциз са иззети при проверка на жилищна постройка в квартал „Столипиново“. Това съобщиха от  ОДМВР - Пловдив . Стоките са иззети при специализирана операция от служители на пловдивската дирекция на МВР. В хода на процесуално-следствените действия, осъществени от петък до неделя, нелегалната стока била открита в незаконна жилищна постройка в квартал „Столипиново“ в областния град, частни адреси в Асеновград, Хисаря и селата Маноле и Трилистник и на стокови тържища в Раковски и Стамболийски. По случаите са образувани 7 предварителни проверки.", "date": "2018.10.01", "title": "Пловдив: Близо 10 000 къса цигари и над 2 килограма нарязан тютюн без платен акциз са иззети при проверка на жилищна постройка в квартал „Столипиново“"}
{"url": "http://www.focus-news.net/news/2018/10/01/2573203/tsvetan-tsvetanov-gerb-shte-se-postaraem-chrez-dialog-s-vsichki-parlamentarni-grupi-da-ne-dopuskame-lipsata-na-kvorum-otnovo.html", "text": "Ще се постараем чрез диалог с всички парламентарни групи да не допускаме липсата на кворум отново. Това каза пред журналисти председателят на ПГ на ГЕРБ и зам.-председател на партията Цветан Цветанов, предаде репортер на  Агенция „Фокус“ . „Много са интерпретациите в публичното пространство за кворума и начина, по който той трябва да бъде осигуряван. Да, това е ангажимент на управляващото мнозинство. Но нека да се върнем малко по-назад, когато имаше много коментари и предложения, че трябва да се направи правителство на малцинството. Сами разбирате, че решението, което сме взели за коалиционно управление с „Обединени патриоти“ е било правилно, защото макар и с минимално превъзходство за осигуряване на парламентарния кворум, ние всъщност се стремим да имаме диалог с всички парламентарно представени формации в българския парламент“, коментира Цветанов. „Разговорите, които се водят и с опозицията в тази посока, могат да бъдат част от стабилността, която е нужна на държавата“, допълни той. „Най-лесно е да провокираш политическа криза. Най-трудно е да даваш алтернатива и да формираш правилните решения при възникването на сложни ситуации. Това, което се случи миналата седмица, ще се постараем в диалог с всички парламентарни групи да не го допускаме, защото пред България има много важни неща, които трябва да бъдат гласувани като законопроекти и много предизвикателства“, каза още той.  \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Ще се постараем чрез диалог с всички парламентарни групи да не допускаме липсата на кворум отново"}
{"url": "http://www.focus-news.net/news/2018/10/01/2573224/kyustendil-obshtina-dupnitsa-priema-zayavki-za-uchastie-v-turnir-po-tabla.html", "text": "Община Дупница приема заявки за участие в турнир по табла. Това каза пред  Радио „Фокус” – Кюстендил  Христо Апостолов, експерт по връзки с обществеността в Община Дупница. По думите му любителският турнир ще се проведе на 13 октомври, а самото събитие е част от програмата, посветена на празника на Дупница – 19 октомври. „За участие в турнира не се изисква такса, единственото условие е желаещите да имат навършени 18 години. Записването става на телефон 0701 5 92 46 до 17.00 часа на 12 октомври”, каза Христо Апостолов. По думите му за победителите в турнира са подсигурени награди. Масите с таблите ще бъдат позиционирани във фоайето на спортната зала, като жребият ще бъде теглен в деня на състезанието в 11.00 часа. Съгласно правилата се играе до 2 победи от 3 партии. \r\nВенцеслав ИЛЧЕВ", "date": "2018.10.01", "title": "Кюстендил: Община Дупница приема заявки за участие в турнир по табла"}
{"url": "http://www.focus-news.net/news/2018/10/01/2573225/pazardzhik-leko-povishenie-v-nivata-na-nyakoi-ot-golemite-reki-se-otchita-v-regiona-sled-valezhite-ot-dazhd.html", "text": "Леко повишение в нивата на някои от големите реки се отчита в Пазарджишкия регион след валежите от дъжд през последното денонощие, сочи справка в сайта на  Националния институт по метеорология и хидрология . В резултат дъждовете нивото на река Марица при град Белово се е повишило с 1 см, а при Пазарджик се е понижила с 12 см. Река Чепинска е повишила нивото си при Велинград със 1 см, а река Тополница при село Поибрене – с 2 см. В градския канал Паша арк се наблюдава понижение на обема с 1 см.", "date": "2018.10.01", "title": "Пазарджик: Леко повишение в нивата на някои от големите реки се отчита в региона след валежите от дъжд"}
{"url": "http://www.focus-news.net/news/2018/10/01/2573218/ministarat-na-vatreshnite-raboti-razporedi-prevantivni-deystviya-vav-vrazka-s-dinamichna-meteorologichnata-prognoza.html", "text": "Според прогнозата за очаквани интензивни валежи в предстоящите дни, МВР предприема мерки за  осъществяване на превантивни дейности за предотвратяване на евентуално усложняване на обстановката. Това съобщиха от пресцентъра на  МВР . Директорът на ГД „Пожарна безопасност и защита на населението“ главен комисар Николай Николов вчера е изпратил писма до областните управители за преглед на техническото  състояние и наблюдение на нивата на водоемите в прилежащата територия. Дадени са указания за предприемане на превантивни действия по почистване и наблюдение на критични точки от канализационната и пътната инфраструктура на населените места, както и осигуряване на информация за съответните водни обекти. В структурите на ОДМВР е създадена организация за оказване на съдействие на местната власт, при необходимост. Дадени са допълнителни указания на териториалните структури на ГДПБЗН за повишаване на готовността в случаи на възникване на извънредни ситуации, както и за своевременното информиране на представителите на изпълнителната и местната власт. В тази връзка директорът на главната дирекция ще посети областите Бургас, Ямбол и Хасково. \r\nВ готовност за реакция е оперативният щаб на МВР, който е в непрекъсната връзка с Националния оперативен център към ГД „ПБЗН“. \r\n- да не се изпада в паника, да се прецени ситуацията и намери безопасно място, ако е необходимо; \r\n- да не се пресичат силно течащи води, ако се придвижват с МПС. Изключително опасни са опитите за спасяване на превозното средство, тъй като само 15 см силно течаща вода е в състояние да движи автомобилите; \r\n- задължително да се изключват електрозахранването и подаването на газ в домовете; \r\n- да има осигурени пакети със суха храна и чиста питейна вода. В случай на сериозни наводнения, не е препоръчително използването на водата от чешмата, има опасност тя да бъде замърсена от високите подпочвени нива на водата; \r\n-  документите да са подготвени на лесно достъпно място; \r\n- да има план за действие със семейството – контакти с деца, роднини и близки, да се съобразяват с указанията на местната власт и полицията; \r\n- хората редовно да се информират за актуалната обстановка в района, в които се намират или там, където искат да отидат; \r\n- да не се влиза в подлези, включително в  метрото; \r\n- ако сте сред природата, важно е да не се застава под мостове, да не се движите в дерета или други подобни места, където би могло да се получи силен отток на вода, който носи дървета, камъни и други тежки предмети, опасни за живота. \r\n- ако се намирате в обществена сграда, спазвайте указанията на хората, които се грижат там за тяхната безопасност.", "date": "2018.10.01", "title": "Министърът на вътрешните работи разпореди превантивни действия във връзка с динамична метеорологичната прогноза"}
{"url": "http://www.focus-news.net/news/2018/10/01/2573227/parlamentaristi-ot-chernomorskite-strani-shte-uchastvat-v-51-voto-zasedanie-na-komiteta-na-pachis-po-kulturata-obrazovanieto-i-sotsialnite-vaprosi-v-sofiya.html", "text": "Парламентаристи от Черноморските страни ще участват в 51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси в София. Това съобщиха от пресцентъра на  Народното събрание . Форумът ще бъде открит от председателя на Народното събрание Цвета Караянчева на 2 октомври 2018 г. в 9.30 часа в зала „Сердика“ на столичния хотел „София Хотел Балкан“.  \r\nС приветствия към участниците в заседанието ще се обърнат заместник-председателят на ПАЧИС и ръководител на българската делегация в Асамблеята Петър Кънев, заместник-председателят на Комитета по култура, образование и социални въпроси Золтан Пек, заместник-министъра на туризма Любен Кънчев и генералният секретар на ПАЧИС Асаф Хаджиев.  \r\nОсновна тема на заседанието в София ще бъде „Настоящи и бъдещи перспективи за развитие на туризма в региона на ЧИС“. Очаква се по нея изказвания да направят представители на всички делегации. Участниците ще определят датите, мястото и темите на следващото заседание на Комитета на ПАЧИС по културата, образованието и социалните въпроси.", "date": "2018.10.01", "title": "Парламентаристи от Черноморските страни ще участват в 51-вото заседание на Комитета на ПАЧИС по културата, образованието и социалните въпроси в София"}
{"url": "http://www.focus-news.net/news/2018/10/01/2573226/sliven-38-godishen-mazh-e-zadarzhan-za-pritezhanie-na-nad-260-grama-ekstazi-i-okolo-300-grama-marihuana.html", "text": "38-годишен мъж е задържан в Нова Загора за притежание на над 260 грама екстази и около 300 грама марихуана. Това съобщиха от  ОДМВР - Сливен . На 28 септември полицейски служител от охранителна полиция към участък „Кв. Шести“ е предприел извършване на проверка на криминално проявения К.К. (на 38 г.). След като забелязва полицейския служител К.К., който се е движил с велосипед, прави опит да избяга, като в движение изхвърля найлонов плик. След преследване и опит да се укрие К.К. е задържан, отведен в РУ - Нова Загора. В найлоновия плик полицейските служители намират таблетки екстази с тегло 265 грама и около 300 грама марихуана. По случая е образувано досъдебно производство.", "date": "2018.10.01", "title": "Сливен: 38-годишен мъж е задържан за притежание на над 260 грама екстази и около 300 грама марихуана"}
{"url": "http://www.focus-news.net/news/2018/10/01/2573228/veliko-tarnovo-mezhdu-1-i-7-sm-e-povishenieto-v-nivoto-na-rekite-v-oblastta-za-izminaloto-denonoshtie.html", "text": "Между 1 и 7 см е повишението на нивото на реките във Великотърновска област за изминалото денонощие. Най-високото регистрирано ниво е на река Янтра при великотърновския кв. „Чолаковци“, където повишението е с 2 см., а водният стоеж 112 см. . Това съобщиха за  Радио „Фокус“ – Велико Търново  от Хидрометеорологичната обсерватория в града. Нивото на Янтра при село Каранци се е повишило с 1 см и е 100 см. Река Джулюница при едноименното село се е повишила с 7 см и нивото й е 80 см. Голяма река при Стражица се е покачила с 1 см и водният й стоеж е 84 см. Дежурният увери, че всички речни нива са далеч от критичните стойности и обстановката е спокойна. \r\nОт Басейнова дирекция „Дунавски район“  прогнозират, че на 1, 2 и 3 октомври водните количества ще бъдат около средномногогодишните стойности. В следващите два дни речните нива във водосбора ще се понижават, като повишения в резултат на оттичане са възможни в средното и долното течение на основната река. Водните количества ще бъдат под праговете за внимание. \r\nМария НЕДЕВА", "date": "2018.10.01", "title": "Велико Търново: Между 1 и 7 см е повишението в нивото на реките в областта за изминалото денонощие"}
{"url": "http://www.focus-news.net/news/2018/10/01/2573230/plovdiv-73-godishna-zhena-e-stanala-zhertva-na-telefonna-izmama-sas-sumata-ot-2-000-leva.html", "text": "73-годишна жена от Пловдив е станала жертва на телефонна измама със сумата от 2 000 лева. Това съобщиха от  ОДМВР - Пловдив . Сигналът за измамата е подаден на 29 септември от потърпевшата, която разказала пред служители на Второ РУ, че около 10.00 часа получила обаждане от мъж, представил се за полицай. Последвал сценарият за искане на съдействие във връзка с акция по залавяне на извършители на телефонни измами. Убедена, че помага на служителите на реда, пенсионерката подготвила пакет с 2 000 лева и го хвърлила през терасата на апартамента си. По случая е образувано досъдебно производство. Предприети са действия за разкриване авторите на престъплението.", "date": "2018.10.01", "title": "Пловдив: 73-годишна жена е станала жертва на телефонна измама със сумата от 2 000 лева"}
{"url": "http://www.focus-news.net/news/2018/10/01/2573223/blagoevgrad-v-doma-za-stari-hora-sveta-petka-v-kvartal-strumsko-beshe-otbelyazan-mezhdunarodniyat-den-na-vazrastnite-hora.html", "text": "Община Благоевград отбеляза празнично Международния Ден на възрастните хора - 1 октомври. Заместник-кметът по строителство и сигурност инж. Емилия Тунева поздрави участниците и гостите на събитието от името на кмета на Община Благоевград д-р Атанас Камбитов и от свое име. Това съобщиха от пресцентъра на  Общината .  \r\n„1 октомври е символ на мъдрост, зрялост, живот! Вярвам в това, че не само 1 октомври е Деня на възрастните хора! Всеки ден е Ваш и трябва да му се наслаждавате и да го изживявате.  Пожелавам Ви да бъдете все така добри, мили и гостоприемни! Бъдете единни! Забавлявайте се и се наслаждавайте на слънчевите дни! Пожелавам Ви да бъдете живи, здрави, дълголетни и благословени! Бог да бъде с Вас!“, каза в словото си зам.-кметът.  \r\nСъбитието се проведе в двора на Дом за стари хора „Света Петка“ в квартал „Струмско“. На празника присъстваха потребители от всички социални услуги за възрастни хора към Община Благоевград.    \r\nПредставители от Дом за стари хора, потребители на Домашен социален патронаж, Дом за пълнолетни лица с деменция- село Падеш, Дневен център за стари хора, бяха част от богатата музикално-танцова програма, подготвена от Община Благоевград по повод празника. В програмата бяха включени скечове и много песни. Логодажките баби и певческа група към Дневен център за стари хора „Златна възраст“, заедно с Павлина Теова отправиха поздрав по повод 1 октомври, а деца, изучаващи български фолклор към Регионална библиотека „Димитър Талев“ - Благоевград показаха талант пред всички в двора на Дома.  \r\n1 октомври е учреден за Международния ден на възрастните хора, с решение на общото събрание на ООН през 1990 г. Целта е да се повиши вниманието към проблемите на възрастните хора и да се отдаде почит към техния принос за обществото.", "date": "2018.10.01", "title": "Благоевград: В Дома за стари хора „Света Петка“ в квартал „Струмско“ беше отбелязан Международният ден на възрастните хора"}
{"url": "http://www.focus-news.net/news/2018/10/01/2573219/tsvetan-tsvetanov-gerb-vse-oshte-vyarvame-che-pravilniyat-pat-za-makedoniya-i-zapadnite-balkani-sa-nato-i-evropa.html", "text": "След вчерашния проведен референдум ние все още вярваме и аз съм убеден, че правилният път за Македония и за Западните Балкани е НАТО и Европа. Но виждате, че има достатъчно добри сценаристи и достатъчно добри възможности да се манипулира обществото и да се ограничава тази европейска перспектива. Това каза пред журналисти председателят на ПГ на ГЕРБ и зам.-председател на партията Цветан Цветанов, предаде репортер на  Агенция „Фокус“ . „Ако се върнем 10 години по-назад, мога да кажа, че благодаря на всички тези, които действително допринесоха страната ни да стане част от силна и обединена Европа. Това беше решение, взимано от други правителства, от други политически сили, за което винаги сме казвали, че им благодарим, защото тава е нормалният, естествен път за България – европейският“, коментира още той. \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Все още вярваме, че правилният път за Македония и Западните Балкани са НАТО и Европа"}
{"url": "http://www.focus-news.net/news/2018/10/01/2573233/plovdiv-74-godishen-mazh-e-blasnat-ot-lek-avtomobil-na-krastovishte-na-ul-dimitar-talev-i-ul-petar-stoev.html", "text": "74-годишен мъж е блъснат от лек автомобил на кръстовище на ул. „Димитър Талев“ и ул. „Петър Стоев“. Това съобщиха от  ОДМВР - Пловдив . Инцидентът е станал снощи. 74-годишният жител на областния град е в болница. Около 19.35 часа в сектор „Пътна полиция“ било съобщено, че на кръстовище между ул. „Димитър Талев“ и ул. „Петър Стоев“ лек автомобил „Ситроен“ блъснал пресичащия пътното платно 74-годишен пешеходец. По данни на лекарите възрастният мъж е без опасност за живота. Той е бил тестван с дрегер за употреба на алкохол и резултатът отчел близо 2 промила. Отрицателна е пробата на 30-годишния шофьор на колата. Причините и обстоятелствата около катастрофата се разследват в рамките на досъдебно производство.", "date": "2018.10.01", "title": "Пловдив: 74-годишен мъж е блъснат от лек автомобил на кръстовище на ул. „Димитър Талев“ и ул. „Петър Стоев“"}
{"url": "http://www.focus-news.net/news/2018/10/01/2573229/veliko-tarnovo-s-pesni-tantsi-i-mnogo-veselie-domat-za-vazrastni-hora-v-svishtov-otbelyaza-dneshniya-praznik.html", "text": "С песни, танци и много веселие домът за стари хора „Мария Луиза“ в Свищов отбеляза днешният Международен ден на възрастните хора. Това каза за  Радио „Фокус“ – Велико Търново  директорът на дома Сийка Петкова. Потребителите сами са подготвили специална програма, без участието на външни изпълнители. Празникът е започнал със слово на директорката и изпълнение на песента „Нашият дом“, създадена от потребител на услугата и посветена на институцията. „Аз им благодарих, че те са нашите учители и от тях ние успяваме да черпим мъдрост и опит“, допълни Сийка Петкова. Тя уточни, че изпълнения са изнесли певците от основания в Дома хор „Пролет“. В поздравите са се включили и индивидуални изпълнители на стихотворения и песни. Освен това потребителите са получили и подаръци от известна козметична компания. \r\nСийка Петкова съобщи също, че около 40 са чакащите за настаняване в дома и към момента капацитетът на институцията, който е за 125 души, е запълнен. Тя уточни, че по данни на Дирекция „Социално подпомагане“ – Свищов 30 от желаещите да бъдат настанени са за Отделението за лежащо болни и трудноподвижни, а останалите са без сериозни здравословни проблеми. Грижата, която се предлага в Дома, е 24-часова. „При нас постоянно има медицинска сестра. Имаме лекар, рехабилитатор и психолог, както и трима социални работници“, обясни Сийка Петкова. Тя уточни, се освен социална подкрепа, домуващите получават и психологическа такава. Тези, които не са настанени в специализираното отделение, където в момента лежат 54 души, участват в занимателна и трудова терапия. „Изработват предмети, които продават на базари и с изкараните пари се купува почерпка или нови материали“, допълни директорката. Таксата на повечето потребители е 70 % от личния им доход.  Тези, които имат спестявания над 500 лв. плащат действителни месечни разходи. \r\nЛуиза ТРАНЧЕВА", "date": "2018.10.01", "title": "Велико Търново:  С песни, танци и много веселие домът за възрастни хора в Свищов отбеляза днешния празник"}
{"url": "http://www.focus-news.net/news/2018/10/01/2573235/stara-zagora-v-selo-kazanka-beshe-otkrit-noviyat-pensionerski-klub.html", "text": "В Световния ден на възрастните хора жителите на Казанка вече се радват на нов пенсионерски клуб в сградата на кметството. Това съобщиха от пресцентъра на  Община Стара Загора . Кметският наместник Елка Михайлова благодари за подкрепата на кмета Живко Тодоров за осигурените средства, с които е извършен ремонт на покрива на кметството, поставени са телевизор, нови дограми и под, изградени са сцена и тоалетни. С общи усилия е изграден барплот, набавени са маси и столове, печки, картини и цветя.  \r\nУютното помещение бе открито тържествено днес с водосвет, отслужен от отец Евгени Димитров от храма „Св. Троица“ в Стара Загора. Преди това всички се събраха в местния храм „Св. Дух”, построен през 1857 г. и реставриран през 2013 г. от спомоществователи. \r\nГости на жителите на селото бяха народният представител Радостин Танев, секретарят на Община Стара Загора Делян Иванов, общинските съветници Станимир Стойчев и Динко Михайлов, кметове на съседните села Старозагорски минерални бани, Сладък кладенец, Пъстрово и много приятели на селото. \r\nОт името на кмета на Стара Загора Живко Тодоров поздравления отправи секретарят Делян Иванов, който честити празника на жителите на селото и подчерта, че новият клуб е в знак на почит към тях и приноса им към Общината. По думите му това е 47-ият клуб на пенсионерите на територията на общината. \r\nЕлка Михайлова пожела на своите съселяни да ползват със здраве клуба и да му се радват. \r\nГостите прерязаха лентата на новия клуб, а местният хор „Казански славеи“ ги поздрави с изпълнения на любими български песни. Поетът Стойчо Маджарски прочете стихове, посветени на Казанка.  \r\nВ селото, което се намира на 23 км от областния град живеят около 70 жители, но през уикендите набъбват до няколко пъти повече.", "date": "2018.10.01", "title": "Стара Загора: В село Казанка беше открит новият пенсионерски клуб"}
{"url": "http://www.focus-news.net/news/2018/10/01/2573234/afp-demonstranti-iskashti-nezavisimost-blokiraha-klyuchovi-patni-arterii-v-kataluniya.html", "text": "Демонстранти, искащи независимост, блокирха ключови транспортни артерии и високоскоростната железница в испанския автономен регион Каталуния в понеделник, една година след провеждането на референдума за независимост на областта, предава  AFP . \r\nЦентралните улици в Барселона, Жирона и Йеида са препречени, както и магистралите, водещи към останалата част от страната, съобщава френската агенция. \r\nАктивситите също са свалили испанското знаме от сградата на регионалното правителство на Каталуния в Жирона и са го заменили с флаг на областта. \r\nПревод и редакция:", "date": "2018.10.01", "title": "AFP: Демонстранти, искащи независимост, блокираха ключови пътни артерии в Каталуния"}
{"url": "http://www.focus-news.net/news/2018/10/01/2573232/dots-kostadin-nushev-praznikat-pokrov-bogorodichen-se-osnovava-varhu-konkretno-istorichesko-sabitie.html", "text": "Празникът Покров Богородичен се основава върху конкретно историческо събитие. Това каза богословът доц. Костадин Нушев в интервю за  Агенция „Фокус“  за празника Покров Богородичен. „Това е едно историческо събитие, което се е случило в началото на 10 век. На 1 октомври 910 г. в Константинопол е имало опасност от нашествие на арабите, които са обградили и обсадили града. Тогава всички християни заедно със своите духовници, предстоятели са се събрали в храма „Св. София“, в най-главния катедрален храм в Константинопол да помолят за небесното покровителство, застъпничество и защита за християните и града небесната царица света Дева Мария – Богородица“, разказа богословът. По думите му в този ден двама благочестиви християни св. Андрей Юродиви заедно с неговия ученик са видели, че св. Богородица от небето разпростира своя покров, своята дреха, която се е съхранявала в този храм. „Празникът е свързан именно с това свръхестествено явление на Пресвета Богородица, която сякаш разпростира своя покров над града и християните. На следващия ден по незнайно какви причини, по един чудесен начин чуждите нашественици са се отдалечели от града и са вдигнали обсадата. За това църквата е учредила този празник, който се основава върху конкретно историческо събитие, но и от друга страна изразява вярата на църквата в небесното покровителство на Богородица“, допълни още доц. Нушев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.10.01", "title": "Доц. Костадин Нушев: Празникът Покров Богородичен се основава върху конкретно историческо събитие"}
{"url": "http://www.focus-news.net/news/2018/10/01/2573237/sport-garbine-mugurusa-zapochna-s-pobeda-uchastieto-si-na-turnira-po-tenis-v-pekin.html", "text": "Гарбине Мугуруса победи рускинята Екатерина Макарова с 2:0 сета в първия кръг на силния турнир в китайската столица Пекин с награден фонд 8,29 милиона долара. Победителката от 2015 година е поставена под номер 14 в схемата и във втория кръг ще се изправи срещу Арина Сабаленка от Беларус, която миналата седмица спечели турнира в Ухан. Чехкинята Катарина Плишкова също премина успешно през първия кръг с победа с 2:0 сета над австралийката Саманта Стосър.", "date": "2018.10.01", "title": "Спорт: Гарбине Мугуруса започна с победа участието си на турнира по тенис в Пекин"}
{"url": "http://www.focus-news.net/news/2018/10/01/2573236/psagbal-sveta-sofiya-bezplatni-mamologichni-pregledi-shte-se-provezhdat-v-10-lechebni-zavedeniya-v-stranata-prez-oktomvri.html", "text": "Днес стартира Световният месец за борба с рака на гърдата. По този повод за шеста поредна година Първа САГБАЛ „Света София“ поставя началото на информационна и профилактична кампания, посветена на битката с тежкото заболяване. Това съобщиха от  пресцентъра на лечебното заведение . Инициативата обединява 10 лечебни заведения в страната, в които през целия месец октомври ще се провеждат безплатни мамологични прегледи по предварително изготвен график. Болниците, които ще се включат в кампанията са: Първа САГБАЛ „Света София“, Първа МБАЛ – София, Пета МБАЛ – София, Университетска специализирана болница за активно лечение по онкология  - София, ВМА – София, УМБАЛ „Александровска“, УМБАЛ „Света Анна“ – София, УМБАЛ „Свети Георги“ – Пловдив, УМБАЛ „Света Марина“ – Варна и УМБАЛ „Професор доктор Стоян Киркович“ – Стара Загора. Графикът за безплатните прегледи е публикуван на уебстраницата на Първа САГБАЛ „Света София“ - http://1agb.com/  \r\nКато част от кампанията за втора поредна година фасадата на Националния дворец на културата ще бъде осветена в розово – цветът, който символизира борбата с коварното заболяване. \r\nНачалото на кампанията беше дадено на пресконференция в Столична община, в която взеха участие г-н Дончо Барбалов - заместник-кмет по направление „Финанси и стопанска дейност“ и вр. изп. д. заместник-кмет по направление „Столично общинско здравеопазване“, д-р Веселин Милев, председател на постоянната комисия по здравеопазване и социална политика към Столичен общински съвет, д-р Гергана Коларова – изпълнителен директор на Първа САГБАЛ „Света София”, доц. д-р Костадин Ангелов, изпълнителен директор на УМБАЛ „Александровска“, д-р Борил Петров, изпълнителен директор на 5 МБАЛ – София,  Зоя Паунова, член на Управителния съвет на Български форум на бизнес лидерите (БФБЛ) и д-р Стоян Николов от УМБАЛ „Проф. д-р Стоян Киркович“ – Стара Загора.  \r\nНа събитието д-р Гергана Коларова обяви, че през 2017 г. в Първа САГБАЛ „Света София“ са извършени 219 операции на карцином на млечната жлеза, а през първата половина на 2018 г. техният брой е 145. В това число са включени новооткритите случаи и рецидивите. По данни на Националния статистически институт смъртността от рак на гърдата през 2017 г. е 33,6 на 100 000, а през 2016 г. е 34,1 на 100 000.  \r\nИнициативата се осъществява с подкрепата на Столична община, Национален дворец на културата, Българската национална телевизия, Български форум на бизнес лидерите и фармацевтичната компания АстраЗенека. График с безплатните профилактични прегледи за рак на гърдата през октомври: \r\n-  Първа САГБАЛ „Света София” - всеки петък през месец октомври, с предварително записване на телефон: 02/4470 204. Записването на часовете става седмица за седмица. \r\n-  Първа МБАЛ - София - на 4, 11, 18 и 25 октомври от 11.30 ч. до 13.30 ч. Можете да запишете своя час по телефона - 02/80 59 315 на дата 02.10.2018 г.; 09.10.2018 г.; 16.10.2018 г. и 23.10.2018 г. от 10.00 до 12.00 ч. \r\n-  Университетска специализирана болница за активно лечение по онкология - София - всеки работен ден без сряда, в кабинет №127, преди обяд. След предварително записване на телефон: 02/80 76 299 (записванията стават всеки делничен ден).  \r\n-  УМБАЛ „Света Анна“ – София - всеки петък от 8.30 ч. до 14.00 ч. Телефон за записване: 02/9759319. \r\n-  УМБАЛ „Александровска“ – София - прегледите ще се извършват в двата хирургични кабинета, ситуирани на територията на Спешното отделение. Записване на посочените телефони: \r\nКабинет І-ва хирургия, тел.: 02/9230 590/всички лекари от клиниката ще се включат в кампанията/ \r\nКабинет ІІ-ра хирургия, тел.: 02/ 9230 540 и 02/ 9230 290 \r\nЩе преглеждат доц. Свилен Маслянков и д-р Красимир Шопов. \r\n-  Пета МБАЛ - София - на 19 октомври от 8.30 до 12.00 часа през 15 минути, ще се извършват безплатни профилактични прегледи на територията на „Пета МБАЛ – София“ ЕАД от д-р Лора Дойдева. Прегледите ще се осъществяват след предварително записване на телефон 02/92 68 147. \r\n-  ВМА - София - безплатните прегледи ще се извършват ежедневно в делнични дни от 12.30 ч. до 13.30 ч. (не повече от 5 жени на ден). Записването на желаещите става по електронен път на адрес inkov@breastunit.bg. \r\n-  „ПРОФ. Д-Р СТОЯН КИРКОВИЧ“ – Стара Загора - на 3, 8, 12, 15, 19, 22, 26 и 29 октомври от 13.30 до 15.30 ч. Телефон за записване: 042 623750. Прегледите ще се извършват в кабинет №18 на ДКБ. \r\n-  УМБАЛ „Свети Георги“ – Пловдив - от понеделник до четвъртък (от 11.00 до 14.00 ч.) с предварително записване на телефон: 0898 478 250. \r\n-  УМБАЛ „Света Марина“ – Варна - графикът предстои да бъде публикуван скоро.", "date": "2018.10.01", "title": "ПСАГБАЛ „Света София“: Безплатни мамологични прегледи ще се провеждат в 10 лечебни заведения в страната през октомври"}
{"url": "http://www.focus-news.net/news/2018/10/01/2573239/vratsa-vremenno-e-ogranicheno-dvizhenieto-po-pat--1-rebarkovo-lyutidol-poradi-patnotransportno-proizshestvie.html", "text": "Временно е ограничено движението по път I-1 Ребърково - Лютидол поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява през Ребърково. Шофьорите да се движат с повишено внимание и съобразена скорост.", "date": "2018.10.01", "title": "Враца: Временно е ограничено движението по път I-1 Ребърково - Лютидол поради пътнотранспортно произшествие"}
{"url": "http://www.focus-news.net/news/2018/10/01/2573231/malinka-chingarska-sayuz-na-pensionerite-kyustendil-vazrastnite-hora-se-nuzhdayat-ot-vnimanie-i-grizha.html", "text": "Възрастните хора се нуждаят от внимание и грижа. Това каза пред  Радио „Фокус” – Кюстендил  Малинка Чингарска, председател на Общинския съюз на пенсионерите в Кюстендил. По думите й поради тази причина се работи за разширяване на мрежата от пенсионерски клубове в града и малките населени места.  \r\n„В тези клубове пенсионерите намират внимание и топлина. В тези клубове хората от третата възраст се срещат, разговарят, коментират различни теми, помагат си. Те се откъсват за няколко часа от сивото си ежедневие, разтоварват се. В тези клубове се чувстват полезни, обгрижвани, по-весели. Повечето от възрастните хора са самотни. Децата им са ангажирани, някои от тях са в чужбина, някои от тях в други градове”, заяви Малинка Чингарска.  \r\nПо думите й благодарение на Община Кюстендил пенсионерските клубове придобиват все по-добра визия, те се превръщат във втори дом за възрастните хора. „Срещаме подкрепа от страна на кмета на Община Кюстендил Петър Паунов, от неговия екип, от културния отдел. Целият екип се отнася с топлина към възрастните хора”, каза Малинка Чингарска. \r\nВенцеслав ИЛЧЕВ", "date": "2018.10.01", "title": "Малинка Чингарска, Съюз на пенсионерите - Кюстендил: Възрастните хора се нуждаят от внимание и грижа"}
{"url": "http://www.focus-news.net/news/2018/10/01/2573240/konsultativen-forum-na-natsionalnite-regulatori-ot-balkanite-shte-razviva-regionalnoto-satrudnichestvo-v-regulatsiyata-na-pazarite-na-elektroenergiya-priroden-gaz-i-vik-uslugite.html", "text": "Комисията за енергийно и водно регулиране на Република България беше избрана за Председателстващ на новосъздадения Консултативен форум на националните регулаторни органи на държавите от Балканския регион. Това беше решено на проведената на 29 септември в Солун среща на председателите на енергийните и водни регулатори на България, Гърция Сърбия, Македония и Черна гора, на която беше подписано Споразумение за учредяване на новата организация, съобщиха от пресцентъра на  КЕВР . Българският регулатор беше представен на срещата от членовете на КЕВР Александър Йорданов и Евгения Харитонова и от експерти от дирекции „Електроенергетика“ и „Природен газ“. Инициативата за създаването на постоянно действащ Консултативен Форум беше издигната от КЕВР на проведената на 1 и 2 март т.г. във Велико Търново Регионална среща на балканските енергийни регулатори, на която беше постигнато общо съгласие, че по този начин ще бъде стимулиран ползотворния многостранен диалог и ще се подпомогне структурирането на важните проблеми от общ интерес и изработването на съвместни решения и действия.  \r\nКато основни цели на Балканския Консултативен Форум в подписаното Споразумение се посочва засилване на сътрудничеството между държавите-членки за развитието на стабилна регулаторна и пазарна рамка, допринасяща за инвестиции в газовия, електроенергийния и водния сектор и за осигуряване на устойчиви, конкурентни и достъпни услуги за потребителите. Форумът ще предоставя рамка за провеждането на дискусии, обмяна на опит и изработване на общи позиции и препоръки по регулаторни въпроси. Членовете на новата организация ще координират и действията си за гарантиране на доставките в региона чрез оптимално използване на междусистемните връзки и диверсификация на енергийните източници, доставчици и преносни маршрути. Важен акцент в дейността на Форума ще бъдат усилията за страните за насърчаване на конкуренцията на енергийния пазар на регионално и европейско ниво и сближаване на позициите за установяване на хармонизирани, прозрачни и недискриминационни правила за интегриране на регионалния пазар.  \r\n Със Споразумението се създава ръководен орган на Форума - Съвет на регулаторите, в който участват висши представители на националните регулаторни органи-учредители. По конкретни теми ще бъдат формирани работни групи от експерти от националните регулаторни органи, които ще анализират и решават специфични въпроси и проблеми на енергийния и воден сектор.  Консултативният Форум е отворен за членство и на други национални регулаторни органи от региона.   \r\nСъветът на регулаторите на Консултативния форум ще провежда ежегодни срещи през есента, на които ще приема основна рамка за дискусиите за следващите две години по теми от приоритетно значение за участниците. Годишната среща на Съвета ще бъде ръководена от националния регулатор, който е избран на ротационен принцип да председателства Форума през съответната година. Председателството ще определя дългосрочните цели на организацията и ще изготвя общ план по темите и основните въпроси, които ще бъдат разглеждани на ежегодната среща на Съвета на регулаторите.  \r\nСлед избора на КЕВР за председателстващ през първата година на Консултативния форум, Годишната среща на Съвета на регулаторите ще бъде проведена в София.  \r\n„Председателството на Форума е признание за нарастващата роля в регионален мащаб на българския енергиен и воден регулатор. На проведените в Солун разговори КЕВР заяви готовността си в рамките на своя мандат да постави на разглеждане редица приоритетни за региона теми“, заяви след приключване на срещата членът на Комисията Александър Йорданов. Сред тях е предложението за изработване на пътна карта за либерализиране на газовия пазар в региона, което ще допринесе за синхронизиране на провежданите политики в процеса на либерализация, при спазване на европейските правила и директиви в газовата сфера. Според Александър Йорданов това ще подпомогне процесите на либерализация на газовите пазари и в страните от региона, които не членуват в ЕС, и ще създаде предпоставки за конкурентни цени, ползи за потребителите, намаляване на енергийната зависимост на региона и повишаване на енергийната сигурност.", "date": "2018.10.01", "title": "Консултативен форум на националните регулатори от Балканите ще развива регионалното сътрудничество в регулацията на пазарите на електроенергия, природен газ и ВиК услугите"}
{"url": "http://www.focus-news.net/news/2018/10/01/2573221/tsvetan-tsvetanov-gerb-ne-sme-otteglili-promenite-v-zakona-za-mestnata-vlast-shte-tarsim-konsensus-i-shte-go-vnesem-otnovo-do-1-2-sedmitsi.html", "text": "Не сме оттеглили промените в закона за местната власт, ще търсим консенсус и ще го внесем отново до 1-2 седмици. Това каза пред журналисти председателят на ПГ на ГЕРБ и зам.-председател на партията Цветан Цветанов по повод формирането на кворума в парламента и критиките на ДПС, че с промените в Закона за местното самоуправление и местната администрация се създават „наказателни отряди“, предаде репортер на  Агенция „Фокус“ . „Имаше едно малко неразбиране от твърдата опозиция, която изрази ДПС относно законопроекта, свързан със Закона за местното самоуправление. Ние направихме едно предложение от двама народни представители - Емил Христов и Искрен Веселинов, което е функция на дългия дебат, който се води в Националното сдружение на общините. И кметът на Кърджали Хасан Азис е бил зад подобни законодателни инициативи, и кметът на Гоце Делчев Владимир Москов. Изхождали сме само от това да имаме добро партньорство с Националното сдружение на общините. Ако не постигнем консенсус чисто политически, аз не искам някой да мисли, че във връзка с предстоящите европейски и местни избори искаме да променяме законодателството само и единствено, за да може да се изгради един репресивен апарат, който да съсипва представителите на малкия и средния бизнес или на хората, които имат някакво препитание със съответните процедури, които се издават като предписание от местната властта“, коментира Цветанов. „Така че в тази посока законопроектът беше свален от седмичната програма. Ние не сме оттеглили законопроекта. С представители на Националното сдружение на общините ще търсим консенсус и ще видим кои са текстовете, по които колегите от ДПС имат някакви притеснения. И ако те са козметични и могат да бъдат преодолени и удовлетворят и Националното сдружение на общините и политическите партии, представени в парламента, тогава вече смятам, че законопроектът може да бъде внесем в седмичната програма в следващите една-две седмици“, заяви още той.  \r\nПо повод думите на лидера на БСП Корнелия Нинова, че ДПС с един удар са убили и ГЕРБ и „Обединени патриоти“ Цветанов отбеляза, че това е поведение на хора, които изцяло са загубили представа от реалния политически живот и реалния парламентаризъм. „За БСП е нормално, защото знаем, че те сега се запознават с електората си“, допълни Цветанов и отбеляза, че народните представители имат достатъчно време за срещи във времето извън пленарните заседания. Той допълни, че очаква и парламентарната група на ДПС и 25-те депутати, които БСП е оставила в парламента, да бъдат в зала в сряда.  \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Не сме оттеглили промените в Закона за местната власт, ще търсим консенсус и ще го внесем отново до 1-2 седмици"}
{"url": "http://www.focus-news.net/news/2018/10/01/2573242/rossiyskaya-gazeta-proval-s-izbiratelnata-aktivnost.html", "text": "Авторитетният руски  вестник „Российская газета“  отбелязва, че болшинството македонски граждани не са участвали в референдума за промяна на името на Македония, но независимо от това премиерът на страната Зоран Заев е побързал да обяви успешния му изход. Вестникът акцентира върху думите на министър-председателя,  че ако ВМРО-ДПМНЕ не подкрепи внасянето на поправки в Конституцията, ще се проведат предсрочни парламентарни избори. \r\nВ заключението на материала се казва, че действащото ръководство на Македония и Запада не са имали намерение да отстъпват и ще се опитат да завъртят създалата се ситуация след гласуването в своя полза, а като доказателство за това „Российская газета“ посочва „вихрещата се кампания по „промиване на мозъците“, в която участват активно дипломати от Вашингтон и Брюксел, както и многобройни високопоставени посетители от западните столици. \r\nПревод и редакция:", "date": "2018.10.01", "title": "„Российская газета“: Провал с избирателната активност"}
{"url": "http://www.focus-news.net/news/2018/10/01/2573245/burgas-v-obshtinata-shte-se-provede-preskonferentsiya-po-povod-starta-na-kampaniyata-s-usmivka-pri-zabolekarya.html", "text": "На 2 октомври от 11.00 часа в Заседателната зала на Община Бургас ще започне пресконференция за старт на кампанията „С усмивка при зъболекаря“. Това съобщиха от пресцентъра на  Общината . В нея ще участват зам. областният управител Севдалина Турманова, бургаските зам.-кметове Лорис Мануелян и Йорданка Ананиева, представители на други общини, д-р Буджева и д-р Димитров от Български зъболекарски съюз.", "date": "2018.10.01", "title": "Бургас: В Общината ще се проведе пресконференция по повод старта на кампанията „С усмивка при зъболекаря“"}
{"url": "http://www.focus-news.net/news/2018/10/01/2573244/tsvetan-tsvetanov-za-tsenite-na-parnoto-i-gaza-ako-se-poddadem-na-populizma-i-zaigravaneto-sas-strahovete-na-horata-stranata-ni-mozhe-da-zagubi-perspektivata-si-za-ikonomicheski-rastezh.html", "text": "Ако се поддадем на популизма и заиграването със страховете на хората, страната ни може да загуби перспективата си за икономически растеж. Това каза пред журналисти председателят на ПГ на ГЕРБ и зам.-председател на партията Цветан Цветанов по повод по-високите цени на газа и парното и преговорите, които страната ни води с „Газпром“ за доставните цени, предаде репортер на  Агенция „Фокус“ .   \r\n„Правителството има съответните ресорни звена, които се занимават с темата - както Министерството на енергетиката, така и „Булгаргаз“ и аз съм убеден, че тези разговори, които са на чисто експертно ниво в момента, ще могат да подпомогнат в един етап вече да има разговори на по-високо политическо ниво“, обясни Цветанов. По повод евентуални протести заради вдигането на цените на газа и парното, той отбеляза, че има много желаещи от БСП, които искат да провокират и да се заиграват със страховете на хората. „Това, което имаме днес като икономическа и финансова ситуация, може да ни гарантира стабилност за предстоящите години. В противен случай, ако се поддадем на популизма и заиграването със страховете на хората, страната ни може да загуби тази перспектива за икономически растеж, който да продължи и през 2019 година с увеличаване на БВП, и тогава инфлацията ще бъде много по-голяма, без да имаме възможност за увеличаване на доходите“, посочи Цветанов. „Това, което в момента искаме да направим, е с икономическия растеж и с тези добри финансови показатели да нарастват доходите, но същевременно да не се провокира умишлено спиране на инфлационния процес“, допълни той.    \r\nВесела АЛЕКСАНДРОВА", "date": "2018.10.01", "title": "Цветан Цветанов за цените на парното и газа: Ако се поддадем на популизма и заиграването със страховете на хората, страната ни може да загуби перспективата си за икономически растеж"}
{"url": "http://www.focus-news.net/news/2018/10/01/2573241/tri-darzhavi-sa-otgovorili-na-zapitvaneto-na-ministerstvoto-na-otbranata-za-dostavka-na-nov-tip-iztrebitel.html", "text": "Днес в 12.00 часа Министерството на отбраната получи отговори на запитването за предоставяне на предложения за доставка на нов тип боен самолет. Това съобщиха от пресцентъра на  Министерство на отбраната . Отговорили са три държави за четири типа бойни самолети.  \r\nОфициалното отваряне на предложенията ще бъде извършено днес от 15.00 часа в Министерството на отбраната в присъствието на официални лица, представители на държавите, отговорили на запитването, и медии.", "date": "2018.10.01", "title": "Три държави са отговорили на запитването на Министерството на отбраната за доставка на нов тип изтребител"}
{"url": "http://www.focus-news.net/news/2018/10/01/2573222/nuridin-ismail-kmet-na-hitrino-az-imam-nay-golyam-interes-da-se-znae-istinata-za-harchenoto-na-parite-za-vazstanovyavane-na-seloto.html", "text": "Аз имам най-голям интерес да се знае истината за харченото на парите за възстановяване на село Хитрино. Това заяви на пресконференция кметът на община Хитрино Нуридин Исмаил, предаде репортер на  Радио „Фокус“-Шумен . Той посочи, че обществото трябва да знае, че парите не са изхарчени с лека ръка. „Това не са пари на някой си, че да ги харчиш, както си искаш. Положили сме огромни усилия. Мая Манолова говори за 64 подписа, аз още не съм ги виждал. Иска да отговорим на тези хора, заради техните подписи, нито текста знам, нито имената им знам. Наш пропуск е, че не сме й писали два реда. Ще си понесем наказанието. Но защо ги крие, защо в рамките на 4-5 месеца не знаем за какво са тези подписи и на кого са“, заяви кметът на Хитрино. \r\nТой посочи, че по негова информация в приемната на омбудсмана в Хитрино са се явили не повече от 30 души. „70 жалби, аз не съм видял нито една още. Нека да ги видим, все някоя от жалбите трябва да види бял свят“, коментира Нуридин Исмаил. „Предложих на Мая Манолова да избере две жалби от всичките, които назовава, че са 70. Да избере две, за които счита, че са най-основателни и на място,  да проверим - аз, тя и вие“, каза Исмаил. Той посочи, че е готов да поеме транспорта до селото на всеки, който иска да види на място хода на възстановителните работи в Хитрино. „Ако са единични случаи, ще им платя транспортните разходи, ще ги нагостя, да дойдат да обиколим селото, ако са група хора - ще пратя личен превоз. Не само за тези, които са помагали, но тези, които не са помагали и са с някакво впечатление за злоупотреби“, отбеляза Нуридин Исмаил. \r\nИвелина ИВАНОВА", "date": "2018.10.01", "title": "Нуридин Исмаил, кмет на Хитрино: Аз имам най-голям интерес да се знае истината за харченото на парите за възстановяване на селото"}
{"url": "http://www.focus-news.net/news/2018/10/01/2573249/kyustendil-tabeli-ukazvat-vazmozhnostite-za-polzvane-na-detskite-ploshtadki-v-grada.html", "text": "Табели указват възможностите за ползване на детските площадки в Кюстендил, предаде репортер на  Радио „Фокус” – Кюстендил . Всички детски площадки в централната градска част и в жилищните квартали на Кюстендил са обозначени с табели, върху които са изписани годините на децата, имащи право да ползват съоръженията. Табелите указват и забрани за каране на велосипеди в района на площадките, както и за разхождане на домашни любимци. В близост на детските съоръжения е монтирана и табела с извадка от действащата общинска наредба за обществения ред. Текстовете касаят забраните за събаряне, повреждане, разместване, увреждане на знаци, съоръжения, парково обзавеждане, както и ползване на детските площадки от лица над 14-годишна възраст. Упоменати са и глобите за нарушителите – до 5 000 лева. Изписани са и телефонни номера, чрез които жителите и гостите на Кюстендил могат да подават сигнали за нарушения. \r\nВенцеслав ИЛЧЕВ", "date": "2018.10.01", "title": "Кюстендил: Табели указват възможностите за ползване на детските площадки в града"}
{"url": "http://www.focus-news.net/news/2018/10/01/2573247/voennoe-obozrenie-makedontsite-kazaha-ne-na-nato-i-es-referendumat-se-provali.html", "text": "Референдумът за името в Македония се провали, пише военният портал „Военное обозрение“, като коментира, че плебисцитът е проведен фактически под диктовката на официална Атина, която, според изданието, се занимава с откровен политически шантаж. \r\nМедията коментира, че по искане на гръцките власти, страната на име Македония трябва да изчезне от картата на света, тъй като право на това название има само историческата област в Гърция. \r\n„Военное обозрение“ припомня, че срещу преименуването на Македония се е появила огромна вътрешна опозиция, в чиито редици има и редица водещи македонски чиновници. Групата е обявила бойкот на референдума, което на запад са възприели като „влияние на Кремъл“. \r\nСпоред изданието, въпросът за референдума е бил формулиран с голяма доза лукавство, защото в него не се споменава, че страната ще трябва да се откаже от името си.: „Подкрепяте ли влизане в ЕС и НАТО чрез приемане на договора между Република Македония и Република Гърция?“ \r\nПревод и редакция:", "date": "2018.10.01", "title": "„Военное обозрение“: Македонците казаха „не“ на НАТО и ЕС. Референдумът се провали"}
{"url": "http://www.focus-news.net/news/2018/10/01/2573251/dobrich-zam-kmetat-humanitarni-deynosti-d-r-emiliya-baeva-otkri-initsiativata-detsko-politseysko-upravlenie-v-su-sv-kliment-ohridski.html", "text": "Зам.-кметът „Хуманитарни дейности“ д-р Емилия Баева откри инициативата „Детско полицейско управление“ в СУ „Св. Климент Охридски“, предаде кореспондент на  Радио „Фокус” – Варна . Ученици от 3-ти клас ще се включат в разнообразни занятия и извънкласни форми, като целта е децата да получат умения и знания за опазване на своя и на приятелите им живот, за работа в екип, да познават своите права като граждани и да проявяват уважение и толерантност към околните. Практическите и теоретични занимания ще се ръководят от класния ръководител. Инициативата е в рамките на национална програма в сътрудничество с представителите на реда. Д-р Баева поздрави доброволния отряд, неговите ръководители и гостите на събитието. „За мен е истинско удоволствие днес да поставя още едно ново начало, началото на новата учебна година на „Детско полицейско управление“, каза тя. По думите ѝ това е една програма, която е насочена към децата и има за цел децата забавлявайки се да придобият умения и знания как да се справят с непредвидени ситуации в училище, у дома, на улицата, на морето, на планината. „Искам вие да бъдете отговорни, да бъдете съзнателни, за да можете не само да придобиете знания. Иска ми се тези знания да станат ваши умения, да станете проводници на тези знания, да ги разпространявате сред вашите съученици и нас, вашите родители. Желая ви успех. Благодаря на Районно полицейско управление за това, че за поредна година организира в Добрич „Детско полицейско управление“, добави Баева.  \r\nОбщина град Добрич и Областната дирекция на МВР в добруджанския град са обсъдили как тази програма да бъде интересна за подрастващите. За тях са подготвени много изненади. Сред официалните гости на събитието бяха директорът на ОДМВР в Добрич гл. инспектор Добромир Пеев, Камелия Калчева, психолог към дирекцията, полицейски служители, инспектори от Детска педагогическа стая Нели Павловска и Валентин Димитров. Практическите и теоретични занимания ще се ръководят от класния ръководител Марияна Иванова. Инициативата е в рамките на национална програма в сътрудничество с представителите на реда. Децата днес получиха своите значки, екипи и положиха клетва.  \r\nЖулиета НИКОЛОВА", "date": "2018.10.01", "title": "Добрич: Зам.-кметът „Хуманитарни дейности“ д-р Емилия Баева откри инициативата „Детско полицейско управление“ в СУ „Св. Климент Охридски“"}
{"url": "http://www.focus-news.net/news/2018/10/01/2573250/kardzhali-vremenno-dvizhenieto-se-osashtestvyava-s-povisheno-vnimanie-po-pat-i-5-chernoochene-kardzhali-mezhdu-selo-cherna-skala-selo-kalinka-poradi-patnotransportno-proizshestvie.html", "text": "Временно движението се осъществява с повишено внимание по път I-5 Черноочене - Кърджали в участъка между село Черна скала - село Калинка поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2018.10.01", "title": "Кърджали: Временно движението се осъществява с повишено внимание по път I-5 Черноочене - Кърджали между село Черна скала - село Калинка поради пътнотранспортно произшествие"}
{"url": "http://www.focus-news.net/news/2018/10/01/2573213/blagoevgrad-miloslava-yordanova-e-noviyat-direktor-na-kamernata-opera.html", "text": "Кметът на Благоевград д-р Атанас Камбитов определи със своя заповед \r\nМилослава Йорданова за изпълняващ длъжността директор на Камерна опера - Благоевград. Това съобщиха от пресцентъра на  Община Благоевград . Тя встъпва в длъжност от днес, 1 октомври 2018 година.    \r\nМилослава Йорданова има богат опит в сферата на музиката и дългогодишен стаж в Камерна опера - Благоевград. Йорданова започва своята кариера в Пернишка Камерна опера „Орфей“ през 1994 година. От 1995 година тя е част от екипа на Камерна опера- Благоевград. Милослава е солист, оркестрант, свири на цигулка. През 1998 година става концерт-майстор и до момента води оркестъра на операта в Благоевград. Завършила е музикална педагогика в ЮЗУ „Неофит Рилски“. Има една дъщеря - Славина Тенева, която също е част от Камерна опера - Благоевград. Десетгодишната цигуларка е изключително талантлива и върви по стъпките на майка си.", "date": "2018.10.01", "title": "Благоевград: Милослава Йорданова е новият директор на Камерната опера"}
{"url": "http://www.focus-news.net/news/2018/10/01/2573248/sedmi-godishen-forum-na-strategiyata-na-es-za-dunavskiya-region-shte-se-provede-v-ndk-na-18-i-19-oktomvri.html", "text": "Седми годишен форум на Стратегията на ЕС за Дунавския регион ще се проведе в НДК на 18 и 19 октомври. Това съобщиха от пресцентъра на  Министерство на регионалното развитие и благоустройството . В края на 2017 г. България пое ротационното председателството на Стратегията на ЕС за Дунавския регион. Водещо събитие на българското председателство е Седмият годишен форум на Стратегията на ЕС за Дунавския регион, който ще се проведе на 18 и 19 октомври 2018 г. в град София. Организатор е Министерство на регионалното развитие и благоустройството в партньорство с Европейската комисия.  \r\nВъв фокуса на събитието ще бъде туризмът като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите услуги и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността между макрорегионалните стратегии за постигане общите цели на ЕС и за бъдещето на макрорегионалните стратегии след 2020. \r\nВъв форумът ще вземат участие еврокомисарят по регионална политика Корина Крецу и еврокомисарят  по образование, култура, младеж и спорт г-н Тибор Наврачич. \r\nОчакват се над 700 участници от страни от региона на р. Дунав и ЕС – министри, представители на националните, регионалните и местните администрации, представители на различни институции, бизнеса, академичния и неправителствения сектор.", "date": "2018.10.01", "title": "Седми годишен форум на Стратегията на ЕС за Дунавския регион ще се проведе в НДК на 18 и 19 октомври"}
{"url": "http://www.focus-news.net/news/2018/10/01/2573246/kmetat-na-smolyan-nikolay-melemov-mezhdunarodniyat-den-na-vazrastnite-hora-e-chudesen-povod-da-se-preklonim-pred-vas-svideteli-na-vazhodi-i-padeniya-kaleni-v-bitkite-na-zhivota.html", "text": "Международният ден на възрастните хора е чудесен повод да се преклоним пред Вас – свидетели на възходи и падения, калени в битките на живота. Това се посочва в поздравление по повод празника от кмета на Смолян Николай Мелемов, изпратено от пресцентъра на  Общината . \r\n„Уважаеми госпожи и господа, скъпи приятели, приятно ми е, че имам възможност от името на Община Смолян и лично от свое име да отправя най-сърдечни поздравления и искрени благопожелания до всички Вас по случай Международния ден на възрастните хора – 1 октомври. На този ден отдаваме почит и заслужено признание на дълголетието и постиженията на възрастните хора. Празникът е чудесен повод да се преклоним пред Вас – свидетели на периоди на възходи и падения, калени в битките на живота. Благодаря Ви за активното участие в обществения живот на общината. Изразявам преклонение пред мъдростта, опита Ви и възхищение от успехите, постигнати през годините. Вярвайте в нашето уважение към Вас и завещайте с любов своите добродетели на идните поколения. Честит празник!“, пише в поздравлението си до възрастните хора от община Смолян кметът Мелемов.", "date": "2018.10.01", "title": "Кметът на Смолян Николай Мелемов: Международният ден на възрастните хора е чудесен повод да се преклоним пред Вас – свидетели на възходи и падения, калени в битките на живота"}
{"url": "http://www.focus-news.net/news/2018/10/01/2573243/zhivko-bilyanov-direktor-na-doma-za-stari-hora-v-selo-fatovo-97-godishnata-mariya-delcheva-povede-horoto-v-mezhdunarodniya-den-na-vazrastnite-hora.html", "text": "97-годишната Мария Делчева поведе хорото на празника по повод Международния ден на възрастните хора, който бе отбелязан в Дома за стари хора в село Фатово. Това каза за  Радио „Фокус“ – Смолян  директорът на Дома Живко Билянов. Той допълни, че днес потребителите на дома се чувстват в центъра на вниманието. „Представители от Териториалното поделение на Националния осигурителен институт в Смолян ни посетиха, направиха дарение и изнесоха една хубава програма, с която развълнуваха нашите потребители. Получи се много приятна атмосфера в празничния ден и се стигна до сълзи и от двете страни“, поясни Билянов.  \r\nТой допълни, че са получили още дарения основно на хранителни продукти и от други граждани на Смолян, като гайдарят Петър Янев и д-р Румяна Иванова. Специално за празника са получили поздравление от кмета на Смолян Николай Мелемов и лични посещение и поздравление от Съюза на слепите и от Захаринка Славчева – председател на Съюза на инвалидите в Смолян. Билянов пожела на възрастните хора с мъдростта, достолепието си и всеотдайния си труд, който дават все още на младоо поколение да бъдат живи и здрави още много години. \r\nПо негови думи са изключително много чакащите за настаняване в дома, като тази тенденция се засилва непрекъснато. „Хората ни търсят бягайки от самотата, от семейни и битови проблеми и искат да споделят последните години от живота си с нас. Преобладаващата част от възрастните хора идват в Дома с настроение. Има обаче и такива, които поради нарушен семеен микроклимат или нещо друго са доведени от своите близки и това изключително ги тормози“, отбеляза Билянов. Той подчерта, че всички трябва да отчетем, че вървим по тази пътека и рано или късно всеки може да стигне дотам да търси утеха в домовете за стари хора или пък да бъде принуден да постъпи в такъв дом. Директорът уточни, че капацитетът на дома от 90 души почти винаги е запълнен и при всяко освободено място, веднага настаняват нов потребител и трудно се намират свободни места. \r\nНели ГЕРГЬОВСКА", "date": "2018.10.01", "title": "Живко Билянов, директор на Дома за стари хора в село Фатово: 97-годишната Мария Делчева поведе хорото в Международния ден на възрастните хора"}
{"url": "http://www.focus-news.net/news/2018/10/01/2573256/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 13.30 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Нормално се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.10.01", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/01/2573254/valcho-cholakov-oblasten-upravitel-na-burgas-vsichki-institutsii-noseshti-otgovornost-za-reagirane-v-izvanredni-situatsii-sa-v-gotovnost.html", "text": "Всички институции, носещи отговорност за реагиране в извънредни ситуации, са в готовност. Това каза за  Радио „Фокус“ – Бургас  областният управител на Бургас Вълчо Чолаков по повод обявения оранжев код за силен вятър и обилни валежи в областта. По думите му прогнозата на синоптиците засега не се е сбъднала. „Към настоящия момент на територията на областта има слаб валеж. Засега няма подавани сигнали на телефон 112 за бедстващи хора. Електричеството беше спряло единствено в Царево за минути, но беше бързо възстановено“, посочи също Чолаков. Той добави, че превантивни дейности са извършвани целогодишно. \r\n„За този сезон с лишените от свобода лица сме почистили 45 500 кв. м речни корита и дерета. Отделно, редовно предупреждаваме кметовете на населени места и особено на местата, където има опасност от преливане на язовири, и такива, където съществува опасност от наводнение“, отбеляза още областният управител на Бургас и заяви също, че днес е последният ден от извършваната проверка на язовирните стени. „В момента комисията е на място. Констатациите, които установяват, са, че язовирните стени са изправни, както и основните изпускатели. Откосите по язовирните стени са почистени. 500-те метра след язовирните стени са почистени. На места вече има обрасла храстова растителност, но това не е чак толкова голям проблем. Цялата информация ще бъде протоколирана след завършване на проверките“, каза също Чолаков. Според него е важно гражданите да поемат грижа за роднините си, живеещи на места, където има голям водосбор. \r\nМария ГЕОРГИЕВА", "date": "2018.10.01", "title": "Вълчо Чолаков, областен управител на Бургас: Всички институции, носещи отговорност за реагиране в извънредни ситуации, са в готовност"}
{"url": "http://www.focus-news.net/news/2018/10/01/2573258/komisiyata-po-otbrana-obsadi-rolyata-i-myastoto-na-voennomorskite-sili-v-otbranata.html", "text": "С химна на Република България и химна на Българската армия се откри днешното изнесено заседание на Комисията по отбрана в Командването на Военноморските сили във Варна. Това съобщиха от  Комисията по отбрана . На заседанието се обсъди ролята и мястото на Военноморските сили (ВМС) в отбраната на страната и процеса за развитие на отбранителните им способности. Всички народни представители се обединиха около мнението, че е крайно недостатъчно финансирането за ВМС.  \r\nКонтраадмирал Петев, командир на Военноморските сили представи пред Комисията актуалното състояние и перспективите за развитие на Военноморските сили. \r\nПреди началото на заседанието Комисията по отбрана откри новата академична година във Висшето военноморско училище „Н. Й. Вапцаров”. „Мечтите и любовта към морето са Ви довели във Висшето военноморско училище, университета, който е утвърден като уникално място в образователната ни система. Здраве, попътен вятър и винаги седем фута под кила по фарватерите към нови хоризонти” се казва в поздравителния адрес, поднесен от името на ген. Константин Попов, председател на Комисията, по повод откриването на академичната година. \r\nПредишния ден членовете на Комисията по отбрана посетиха Пункт за базиране – Варна. Наблюдавани бяха демонстрации на бързоходни плавателни средства, представен беше и специален разузнавателен отряд. Народните представители се качиха и на менен ловец „Цибър”, спасителен кораб „Протео” и фрегатата „Смели”.", "date": "2018.10.01", "title": "Комисията по отбрана обсъди ролята и мястото на Военноморските сили в отбраната"}
{"url": "http://www.focus-news.net/news/2018/10/01/2573252/veliko-tarnovo-s-kontsert-na-berkovskata-duhova-muzika-byaha-zakriti-praznitsite-svishtovski-loznitsi.html", "text": "В присъствието на много жители и гости на града кметът на Свищов Генчо Генчев официално закри празниците на града. „Свищовски лозници '2018” предложи богата програма от културни и спортни прояви. Голям интерес предизвикаха и концертите. Това съобщиха от пресцентъра на  Общината . \r\nВ неделната вечер на площад „Алеко” сред специалните гости бе Великотърновският митрополит Григорий, който заедно с отец Михаил Миронов благослови присъстващите. Преди това на сцената пред сградата на Общината концерт изнесоха читалищни танцови състави от Царевец, Ореш и Морава, а със свои изпълнения публиката зарадва талантливата Ивона Русева от с. Българско Сливово. \r\nПо традиция в последната вечер от „Свищовски лозници” се обявяват победителите от конкурса за домашно червено вино, който Общината ежегодно организира. Победител стана Александър Александров от Павликени, на второ място е Божин Божинов, а на трето Йордан Герчев. Те бяха наградени лично от кмета Генчо Генчев. \r\nСпециалната награда на фирма „Томика Метал” АД – неръждаем резервоар от 90 литра, предназначен за ферментация и съхраняване на вино, бе присъдена на Илия Христов от Свищов. Наградата му връчи Любомир Чавдаров – представител на фирмата. \r\nВ словото си пред присъстващите кметът Генчо Генчев спомена, че и тази година Общинското ръководство се е постарало да организира различна и интересна програма по време на празниците, с която да зарадва жителите и гостите на Свищов. \r\nПреди да закрие официално „Свищовски лозници `2018”, Генчев благодари на всички, участвали в организацията им, както и на спонсорите, помогнали за осъществяването на богатата програма. \r\nКулминацията на вечерта бе концерт на Берковската духова музика, а свищовлии още с първото изпълнение се хванаха на хоро, както подобава на такъв празник. \r\nВ края на вечерта присъстващите бяха зарадвани и с атрактивна заря.", "date": "2018.10.01", "title": "Велико Търново: С концерт на Берковската духова музика бяха закрити празниците „Свищовски лозници”"}
{"url": "http://www.focus-news.net/news/2018/10/01/2573255/ministar-krasimir-valchev-politikata-na-prestrukturirane-na-priema-vav-visshite-uchebni-zavedeniya-dovede-do-izvestnoto-mu-neizpalnenie.html", "text": "Политиката на преструктуриране на приема във висшите учебни заведения доведе до известното му неизпълнение. Това каза пред журналисти във Велико Търново министърът на образованието и науката Красимир Вълчев, предаде репортер на  Радио „Фокус“ – Велико Търново . Той посочи, че неизпълненият прием е в тези професионални направления, в които през последните години той се увеличава, но интересът към тях е по-слаб. По думите му от друга страна висшите училища още през месец юли са отчели високо изпълнение на приема в тези професионални направления, в които той е бил намален  като икономика, администрация и управление, психология и други. „Политиката на преструктуриране на приема е тази, която доведе до неговото известно неизпълнение, но то не е по-голямо отколкото през предходните години“, заяви министър Вълчев. \r\nКато друга причина за неизпълнения държавен план-прием той отбеляза липсата на регулиране на приема в частните висши училище, които заявяват много повече места  отколкото могат да изпълнят, за да се застраховат. Красимир Вълчев отбеляза, че през последните години се утвърждава прием от 8 000-9 000 места. \r\nМинистър Вълчев подчерта, че политиката за преструктуриране на приема ще продължи. „Факт е, че имаме различна логика на търсенето на пазара на образование и пазара на труда. Искаме да накараме повече студенти да се обучават в т. нар. приоритетни професионални направление . Там, където очакваме бъдещ недостиг на пазара на труда – инженерните, педагогическите, природонаучните, аграрните професионални направления“, заяви той. Министърът посочи, че предстоят и промените в Закона за висшето образование, чието обсъждане продължава. „Надявам се в рамките на този месец да успеем да ги предложим и за по-широко публично обсъждане. Те са анонсирани . Целта ни е да подобрим стратегическото управление на висшите училища, да направим висшите училища по-отговорни към развитието, по-отворени за взаимодействие. Желанието ни е да подобрим акредитацията, както и да направим някой промени в други елементи на системата“, заяви Красимир Вълчев. \r\nНадежда КРЪСТЕВА", "date": "2018.10.01", "title": "Министър Красимир Вълчев: Политиката на преструктуриране на приема във висшите учебни заведения доведе до известното му неизпълнение"}
{"url": "http://www.focus-news.net/news/2018/10/01/2573261/ministar-lilyana-pavlova-shte-uchastva-v-liderska-sreshta-na-svetovniya-ikonomicheski-forum-za-zapadnite-balkani.html", "text": "Министър Лиляна Павлова ще участва в лидерска среща на тема „Стратегически диалог за Западните Балкани“, организирана от Световния икономически форум. Това съобщиха от пресцентъра на  Министерство за Българското председателство на Съвета на ЕС 2018 . Днес и утре (2 октомври) в Женева президенти и министри от държавите членки на ЕС от страните от Западните Балкани, Швейцария и Турция в неформални и задълбочени дискусии ще обсъждат възможностите за разширяване на сътрудничеството на политическо ниво с цел засилване на стабилността на Балканите. Идентифицирайки общите предизвикателства и цели, участниците в срещата ще обсъдят по какъв начин чрез публично-частно партньорство международната общност може да подкрепи растежът и стабилността в региона.   \r\nСред ключовите говорители на форума ще е министър Лиляна Павлова, тъй като именно Българското председателство на Съвета на ЕС постави високо в европейския дневен ред темата за европейската перспектива и свързаност на Западните Балкани. По тази причина Световният икономически форум се фокусира върху важната тема и върху все по-големия интерес, който представляват страните от региона за инвеститорите и международните финансови институции.  \r\nЛидерската среща на Световния икономически форум през настоящите два дни е втора поред като първата се проведе на 17 май 2018 г. в София. Тя бе част от съпътстващите събития на Срещата на върха между държавите членки на Европейския съюз и партньорите от Западните Балкани в рамките на Българското председателство. „Следвайки успеха на срещата в София през май т.г. и постигнатите резултати в рамките на Българското председателство по приоритета за Западните Балкани, както и всички последващи развития по темата е ясно, че обединен подход от всички заинтересовани страни е ключов за положителното развитие на Западните Балкани и техните съседни държави“, заяви преди срещата министър Павлова.  \r\nЗаедно с представители и на международни организации в рамките на срещата ще се проведе диалог на високо ниво относно основните предизвикателства и възможности за стабилизиране на региона, напредъка в перспективите за растеж и развитие. Целта на срещата е да се идентифицират сфери за сътрудничество и следващи стъпки от полза за региона, който е неизменна част от европейското семейство.", "date": "2018.10.01", "title": "Министър Лиляна Павлова ще участва в лидерска среща на Световния икономически форум за Западните Балкани"}
{"url": "http://www.focus-news.net/news/2018/10/01/2573263/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. Фокусът ще поставим върху едно от най-мащабните културни събития в Община Петрич, а именно Международният фестивал „Златен кестен“. Традиционно фестивалът се провежда през месец септември, но тази година той ще се проведе на 12 и 13 октомври. Повече за събитието и за неговото значение за Общината, ще ни каже заместник-кметът по „Култура“ към Община Петрич – Илияна Попова. Фестивалът „Златен кестен“ има за цел да показва и популяризира българските песни, техните композитори, поети и изпълнители, но най-вече българската музикална култура. Повече за изданието, както и за това как е възникнал фестивала пред 24 години и за неговото развитие през годините, както и за регламента тази година ще научим от Вангелия Тренева, секретар на Народно читалище „Братя Миладинови“ в Петрич. Очакваме и Вас на телефоните в студиото: 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна oбщина Петрич. \r\nПредаването „Петрич – древен и вековечен“ се излъчва на честотите на   всеки понеделник, от 15,00 до 16,00 часа, с водещ Натали Стефанова.", "date": "2018.10.01", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/10/01/2573260/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на  Радио „Фокус”-Пловдив  днес ще ви представим подготовката на Община Садово за зимния сезон, до къде стигнаха ремонтите по Капиталовата програма на Общината и за безработицата. По темата разговаряме със зам.-кмета Петър Георгиев. Стотици декари бяха наводнени от последното бедствие в Пловдивска област. Възстановени ли са щетите и как се справят стопаните? На тези и още въпроси отговаря Атанас Иванов, главен специалист в Община Садово. За финал ще ви разкажем за ремонта на детската градина в село Катуница, както и за ремонтите по уличната инфраструктура. За тях говори кметът на населеното място Красимир Юруков. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Мария Русева.", "date": "2018.10.01", "title": "Акценти в предаването „Садово в сърцето на Тракия” на Радио „Фокус”- Пловдив"}
{"url": "http://www.focus-news.net/news/2018/10/01/2573264/pleven-dve-katastrofi-sa-stanali-na-patya-i-3-pleven-byala.html", "text": "Две катастрофи са станали по пътя I-3 Плевен – Бяла. Това съобщи слушател на Радио „Фокус“. Малко преди село Българене камион е самокатастрофирал, намира се встрани от пътя и не затруднява движението. На място има полицейски екип. При второто ПТП на 15 км след селото в посока Бяла ТИР се е обърнал в насрещното платно. На място също има екип на полицията, линейка се е отправила към мястото на произшествието.", "date": "2018.10.01", "title": "Плевен: Две катастрофи са станали на пътя I-3 Плевен – Бяла"}
{"url": "http://www.focus-news.net/news/2018/10/01/2573259/veliko-tarnovo-misis-baba-i-mistar-dyado-izbraha-v-doma-za-stari-hora-veneta-boteva.html", "text": "„Мисис баба“ и „Мистър дядо“ избраха в Дома за стари хора „Венета Ботева“ във Велико Търново. Конкурсът се проведе за девета поредна година, а поводът е Международния ден на възрастните хора, който отбелязваме днес. Освен това в социалната институция е обявен и Ден на отворените врати, съобщи за  Радио „Фокус“ – Велико Търново  директорът на дома Зорица Радловска. Празникът е преминал в много веселие, песни, танци и скечове, подготвени от потребителите на социалната услуга. „Избрани, за девета поредна година, бяха и „Мисис баба“ и „Мистър дядо“ на дома. Тази година победителите са Йорданка Милева, на 88 години. Тя се представи с песен и скеч и Марин Маринов, на 87 години, който изпълни  песен. В конкурса не участват всички, има предварително записване. Тази година имаше 19 участници“, поясни още Зорица Радловска, като подчерта, че всеки един от тях е подготвил специален номер – песен, скеч или стихотворение. В програмата са се включили още танцовата формация на дома, както и групите за песни и театър. \r\nРадловска отбеляза също, че 97 са чакащите за място в дома. Тя припомни, че капацитетът е от 130 души и е изцяло запълнен. 35-ма от настанените са лежащо болни. Грижата, която се предлага, е 24-часова. „Имаме медицинско лице, което дава дежурства, има социални работници, психолози, фелдшер, медицински сестри, трудотерапевти, санитари, готвачи, бръснар имаме, който се грижи за външния вид, имаме перач, шивач. Всичко, което е необходимо да задоволим нуждите на възрастните хора в институцията“, подчерта Радловска. Таксата, която потребителите плащат, се определя от месечните разходи, но не надвишава 70% от личния доход на живущите. „Към момента има остра нужда от подмяна на леглата и вътрешно обзавеждане“, посочи още директорът на дома. Тя поясни, че се търсят начини за финансиране за това. \r\nПо думи на Зорица Радловска ежедневни занимания запълват ползотворно свободното време на потребителите на дома за възрастни хора „Венета Ботева“. Те включат различни по вид терапии, както и кръжоци, и групи. Една от инициативите е т. нар. градинотерапия, при която живущите се грижат сами за дворното пространство на дома. „Освен певческа, танцова и театрална групи, имаме и литературен кръг, издаваме и свой вестник. Отделно при нас е доста добре развита трудовата терапия, както и арт терапията. Преглагаме графика с конец, плетива. Гледаме ежедневно да са ангажирани и естествено, който иска да се включи, се включва“, посочи още Зорица Радловска. \r\nЛуиза ТРАНЧЕВА", "date": "2018.10.01", "title": "Велико Търново: „Мисис баба“ и „Мистър дядо“ избраха в Дома за стари хора „Венета Ботева“"}
{"url": "http://www.focus-news.net/news/2018/10/01/2573253/ivaylo-ivanov-noi-vseki-den-posveshtavame-truda-si-na-vazrastnite-hora.html", "text": "По случай Международния ден на възрастните хора управителят на Националния осигурителен институт (НОИ) Ивайло Иванов се срещна с настанените в Дома за стари хора в столичния квартал „Горна баня“. Това съобщиха от пресцентъра на  НОИ . \r\n„Тук съм, за да изразя от името на всички работещи в НОИ признателността ни към хората от третата златна възраст по случай днешния празник“, каза в приветствието си Ивайло Иванов, като увери пенсионерите от дома, че служителите на института ще продължат всекидневно и усилно да се трудят за добруването на възрастните българи. Управителят на НОИ отговори и на поставени от живеещите в дома пенсионни въпроси. \r\nПодобни срещи и консултации в домове за стари хора и пенсионерски клубове на ръководители на ТП на НОИ и експерти се състояха още в областите Кърджали, Бургас, Пазарджик, Стара Загора, Монтана, Хасково, Смолян, Плевен, Благоевград, Кюстендил и др. В цялата страна по празничния повод беше осъществена реална информационна кампания за хиляди възрастни хора по пенсионни въпроси чрез традиционния Ден на отворените врати. В ТП на НОИ в Пловдив и в Хасково консултации бяха осъществени и преди 1 октомври, ТП на НОИ – Разград, организира изнесени приемни в Кубрат и Исперих.", "date": "2018.10.01", "title": "Ивайло Иванов, НОИ: Всеки ден посвещаваме труда си на възрастните хора"}
{"url": "http://www.focus-news.net/news/2018/10/01/2573257/komentari-za-referenduma-v-makedoniya-v-ruskite-medii-agentsiya-fokus.html", "text": "Руските медии продължават да не проявяват особен интерес към македонската тема и се задоволяват да маркират събитията около проведения в неделя референдум за промяна на името на Македония. В малкото коментарни материали по темата се акцентира основно върху ниската избирателна активност и това, че тя не се е повишила дори и след сериозните усилия на Запада да повлияе за положителния изход от гласуването/  „Российская газета“  : Провал с избирателната активност \r\nАвторитетният руски вестник „Российская газета“ отбелязва, че болшинството македонски граждани не са участвали в референдума за промяна на името на Македония, но независимо от това премиерът на страната Зоран Заев е побързал да обяви успешния му изход. Вестникът акцентира върху думите на министър-председателя,  че ако ВМРО-ДПМНЕ не подкрепи внасянето на поправки в Конституцията, ще се проведат предсрочни парламентарни избори. \r\nВ заключението на материала се казва, че действащото ръководство на Македония и Запада не са имали намерение да отстъпват и ще се опитат да завъртят създалата се ситуация след гласуването в своя полза, а като доказателство за това „Российская газета“ посочва „вихрещата се кампания по „промиване на мозъците“, в която участват активно дипломати от Вашингтон и Брюксел, както и многобройни високопоставени посетители от западните столици.  „Пятий канал“  : Референдумът за името в Македония завърши със скандал \r\nРуската телевизия „Пятий канал“ отбелязва „катастрофално ниската“ избирателна активност на референдума за името в Македония и коментира, че премиерът на страната Зоран Заев, „който мечта е за влизане в НАТО“, не е бил смутен от този факт и въпреки Конституцията, според която ниската явка прави допитването недействително , той е обяви успех на референдума.  „Военное обозрение“  : Македонците казаха „не“ на НАТО и ЕС. Референдумът се провали \r\nРеферендумът за името в Македония се провали, пише военният портал „Военное обозрение“, като коментира, че плебисцитът е проведен фактически под диктовката на официална Атина, която, според изданието, се занимава с откровен политически шантаж. \r\nМедията коментира, че по искане на гръцките власти, страната на име Македония трябва да изчезне от картата на света, тъй като право на това название има само историческата област в Гърция. \r\n„Военное обозрение“ припомня, че срещу преименуването на Македония се е появила огромна вътрешна опозиция, в чиито редици има и редица водещи македонски чиновници. Групата е обявила бойкот на референдума, което на запад са възприели като „влияние на Кремъл“. \r\nСпоред изданието, въпросът за референдума е бил формулиран с голяма доза лукавство, защото в него не се споменава, че страната ще трябва да се откаже от името си.: „Подкрепяте ли влизане в ЕС и НАТО чрез приемане на договора между Република Македония и Република Гърция?“ Lenta.ru : Възприеха референдума в Македония като провал \r\nРуският портал Lenta.ru в материала си за референдума за името в Македония отбелязва, че избирателната активност е била по-ниска от необходимите 50%, за да бъде признат резултата от гласуването. Ниската явка, както пише изданието, до голяма степен е резултат от призивите на националистите за бойкот на гласуването и оставяне на сегашното име на страната. ИА Regnum : Македония бойкотира референдума за преименуване на страната \r\nАгенцията маркира известните факти и посочва, че анкетите преди референдума са показали, че привържениците и противниците на договора с Гърция са по равно, от което следва, че в гласуването са участвали искащите влизане в ЕС и НАТО на всяка цена, докато техните опоненти на са се явили в избирателните секции.  „ТВ Звезда“  : Македония може да промени името си след проведения референдум  „Завтра.ru”  : Македонците бойкотираха наложения им референдум... но никой не се интересува от мнението им  „Аргументи и факти“  : ЕС и НАТО приветстваха резултатите от референдума в Македония  „Рамблер“  : Македонският премиер заяви, че страната продължава движението си по европейския път Радио „Ехо Москвьi”  : Референдумът за името в Македония, най-вероятно, ще бъде признат за невалиден се  „РБК“  : Две трети от македонците игнорираха референдума за името на страната „Взгляд“  : ЕС игнорира несъответствието на резултата от референдума с Конституцията", "date": "2018.10.01", "title": "Коментари за референдума в Македония в руските медии ( Агенция „Фокус“ )"}
{"url": "http://www.focus-news.net/news/2018/10/01/2573266/zam-kmetat-na-sadovo-petar-georgiev-chastichnite-remonti-v-uchilishtata-i-detskite-gradini-v-sadovska-obshtina-priklyuchiha-navreme.html", "text": "Частичните ремонти в училищата и детските градини в Садовска община приключиха навреме, преди започване на учебната година. Това съобщи в интервю за предаването „Садово в сърцето на Тракия” на  Радио „Фокус”-Пловдив  зам.-кметът на Садово Петър Георгиев. По думите му учебният процес върви нормално. В село Болярци е приключил проект по „Красива България”, при който е била извършена топлоизолация на детската градина. „Сменена е била дограмата, като новата е поставена много качествено”, смята Георгиев. В Детската градина в Катуница също се извършва подмяна на старата дограма и продължение на парното в сградата на детските ясли. Там работата е на финала. „Ремонтът върви добре, но има още малко работа”, каза Петър Георгиев. В Основното училище в село Поповица е била подменена парната инсталация. Досега училището е било на дизелово гориво, което е било много скъпо, но сега вече ще е на пелети. Очаква се до средата на месеца и там работата да приключи. \r\n„В капиталовата програма на общината и тази година бяхме заложили асфалтиране на улици в населените места”, посочи Петър Георгиев. До момента са асфалтирани общо 12 улици в населените места, което е около 3.5 км. „Остават още 6 улици, за да приключим и ако през октомври е топло, ще се справим”, заяви зам.-кметът на Садово. По думите му вече имат подготовка за една част от улиците. Очаква се до ноември месец да приключат. \r\nЦветана ТОНЧЕВА", "date": "2018.10.01", "title": "Зам.-кметът на Садово Петър Георгиев: Частичните ремонти в училищата и детските градини в Садовска община приключиха навреме"}
{"url": "http://www.focus-news.net/news/2018/10/01/2573265/tsvetan-tsvetanov-gerb-protsedurata-za-izbor-na-konstitutsionen-sadiya-e-prozrachna.html", "text": "Процедурата за избор на конституционен съдия е прозрачна. Това каза пред журналисти председателят на ПГ на ГЕРБ и зам.-председател на партията Цветан Цветанов по повод процедурата за избор на конституционен съдия и решението на БСП да оттегли своя кандидат Янаки Стоилов с твърдението, че изборът е предрешен, предаде репортер на  Агенция „Фокус“ .   \r\n„Направих среща тази седмица с представители на Движението за права и свободи относно предстоящата процедура по гласуване на конституционен съдия. В сряда ще има възможност в 11.30 да се направи работна среща на групата на ДПС с кандидата на Обединени патриоти и ГЕРБ за конституционен съдия Красимир Влахов. След това в 12.00 часа ще се направи работна среща и с представителите на „Воля“. След разговора, който проведох с Корнелия Нинова в деня, в който проведох среща и с Мустафа Карадайъ, тя пое ангажимент, че ще разговаря с нейното ръководство и ще заяви дали действително имат желание да направят подобна среща“, посочи Цветанов. „Няма нищо лошо да се проведе една среща с единствения номиниран към този момент кандидат, защото БСП отказаха да номинират човека, който имаха като намерение - Янаки Стоилов. Няма нищо лошо да се проведе срещата с номинирания за дадена длъжност човек, за който парламентът трябва да вземе решение“, обясни той. „Това, че се водят разговори с парламентарните групи за възможна кандидатура, която трябва да бъде подложена в пленарна зала, не означава, че се прави нещо нередно. Имаме приети процедурни правила и срок, в който влезе нашето предложение, има процедура и на правната комисия, която ще излезе с доклада и ще влезе в пленарна зала за гласуване. Всеки говори за прозрачност. В българския парламент даваме възможност за най-голяма прозрачност“, коментира още Цветанов.  \r\nВесела АЛЕКСАНДРОВА", "date": "2018.10.01", "title": "Цветан Цветанов, ГЕРБ: Процедурата за избор на конституционен съдия е прозрачна"}
{"url": "http://www.focus-news.net/news/2018/10/01/2573262/alsat-m-makedoniya-federika-mogerini-i-yohanes-han-izlyazoha-sas-savmestno-pozdravlenie-za-referenduma-v-makedoniya.html", "text": "В мирно и демократично гласуване, мнозинството от тези, които използваха правото си на глас казаха „да“ на договора за името и на своя европейски път, написаха в съвместно изявление върховният представител на ЕС по политиката на сигурност и външните работи Федерика Могерини и европейският комисар по разширяването и съседската политика Йоханес Хан, цитирани от  скопския телевизионен канал „Алсат – М“ . \r\n„Сега парламентът ще бъде призован да продължи със следващите стъпки към прилагането на споразумението с решение за внасяне на промени в Конституцията“, се казва освен другото в изявлението на европейските комисари. \r\nПревод и редакция:", "date": "2018.10.01", "title": "„Алсат – М“ (Македония): Федерика Могерини и Йоханес Хан излязоха със съвместно поздравление за референдума в Македония"}
{"url": "http://www.focus-news.net/news/2018/10/01/2573238/ahmed-ahmed-zamestnik-kmet-na-hitrino-raboti-se-po-150-imota-v-seloto.html", "text": "Работи се по 150 имота в село Хитрино. Това заяви на Ахмед Ахмед, заместник-кмет в община Хитрино, на пресконференция с участието на кмета Нуридин Исмаил и Мустафа Ахмед, председател на Общинския съвет, предаде репортер на  Радио „Фокус“-Шумен . Ахмед посочи, че предстои да се работи по още 20 имота. Направено е съответно предложение от кмета и Обществения съвет в Хитрино към Националния обществен съвет.  \r\n„Със списък с адреси, с подготвени количествено стойности сметки, представени са на БЧК и Националния обществен съвет, очакваме одобрение, за да може да се работи“, каза Ахмед. По думите му 170 са имотите, засегнати от вълната при взрива на жп гара Хитрино през декември 2016 година. „На въпроса дали в Хитрино се строи скъпо или евтино, ще посоча, че това са количествени сметки с прогнозна стойност. Тя е прогнозна в началото на строителството на всеки имот, окончателната стойност на строителните работи в имота излизат след отчитането на обекта. Къщите ново строителство към момента не са отчетени, отчитането им предстои и едва тогава можем да кажем колко скъпо излиза  строителството на квадратен метър.Да не се залъгваме, че строителството  в страната е приблизително на едни и същи цени“, коментира Ахмед. Според него се подвежда общественото мнение с твърденията, че строителството на село е по-евтино. \r\nИвелина ИВАНОВА", "date": "2018.10.01", "title": "Ахмед Ахмед, заместник-кмет на Хитрино: Работи се по 150 имота в селото"}
{"url": "http://www.focus-news.net/news/2018/10/01/2573271/ministar-krasimir-valchev-na-sreshti-s-izdatelstvata-shte-obsadim-vazmozhnostite-za-namalyavane-na-tsenite-na-uchebnitsite.html", "text": "На срещи с издателствата ще обсъдим възможностите за намаляване на цените на учебниците. Това каза пред журналисти във Велико Търново министърът на образованието и науката Красимир Вълчев, предаде репортер на  Радио „Фокус“ – Велико Търново . Той посочи, че само учебниците на някои от издателствата и по конкретни дисциплини са по-скъпи, като това са предимно нови учебници.  \r\n„Предходните години голяма част от учениците можеха да закупуват стари учебници, но този път имаме изцяло нови учебни програми. Говорим конкретно за учебниците за 9 клас. В момента правим пълно пазарно проучване. Колегите ми докладваха, че цената на учебниците, които се продават в книжарниците, не е по-висока от коричната цена, т. е. - нямаме надбавка от страна на търговците. По-скоро говорим за висока корична цена. Ще говорим с издателствата и ще видим какви са възможностите за намаляване на цените на учебниците“, заяви министър Вълчев. \r\nНадежда КРЪСТЕВА", "date": "2018.10.01", "title": "Министър Красимир Вълчев: На срещи с издателствата ще обсъдим възможностите за намаляване на цените на учебниците"}
{"url": "http://www.focus-news.net/news/2018/10/01/2573272/smolyan-vavedena-e-vremenna-organizatsiya-na-dvizhenieto-v-grada-za-provezhdaneto-na-ustovskiya-panair.html", "text": "В Община Смолян се проведе организационна среща по подготовката за провеждането на традиционния Устовски панаир. Това съобщиха от пресцентъра на  Общината . В нея взеха участие зам.-кметът инж. Мариана Цекова, представители от ОДМВР и общински служители. Беше представена одобрената от гл. архитект на Общината схема от 1 октомври т.г.  \r\nС нея е въведена нова организация за паркиране, затваряне на улици и разположение на обектите и заведенията за хранене. Това се налага, за да се гарантира безопасността на гражданите и нормалното протичане на Устовския панаир. Нов момент е, че на ул. „Тракия” търговците ще могат да се разполагат от едната страна на тротоара като другата задължително ще трябва да остане свободна. На Зеленчуковия пазар ще бъдат настанени търговците, няма да бъдат поставяни преместваемите развлекателни съоръжения. Те ще бъдат разположени в зоната за отдих „Чаршията”. \r\nТеренът пред пощата в кв. „Устово\" е отреден само за заведения за хранене, като препоръчително е да бъдат в шатри. \r\nНастаняването на търговците ще започне на 5 октомври в 8.30 часа. Устовският панаир ще бъде открит същия ден от 18.30 часа пред читалище „Кирил Маджаров”. Участие ще вземат Общинският Духов оркестър и ФА „Родопа”.    \r\nЗаповедта на кмета №РД-0775 от 1 октомври т.г. за промяна организацията на движение по време на провеждането на Устовския панаир е публикувана в сайта на Община Смолян в меню „Обяви”.", "date": "2018.10.01", "title": "Смолян: Въведена е временна организация на движението в града за провеждането на Устовския панаир"}
{"url": "http://www.focus-news.net/news/2018/10/01/2573268/kyustendil-pochti-27-ot-naselenieto-v-oblastta-e-na-vazrast-65-i-poveche-navarsheni-godini.html", "text": "Почти 27% от населението в област Кюстендил е на възраст 65 и повече навършени години. Това съобщиха за  Радио „Фокус” – Кюстендил  от Териториално статистическо бюро – Югозапад. Данните са от началото на настоящата година. Лицата на 65 и повече навършени години са 32 522, или 26.9% от населението на областта. В сравнение с предходната година делът на населението в тази възрастова група нараства с 0.5 процентни пункта, а спрямо 2001 година увеличението е с 6.8 процентни пункта.   \r\nПроцесът на остаряване е по-силно изразен сред жените отколкото сред мъжете. Относителният дял на жените на възраст над 65 години е 31 %, а на мъжете – 22.5%. Тази разлика се дължи на по-високата смъртност сред мъжете и като следствие от нея по- ниската средна продължителност на живота при тях. Делът на лицата на 65 и повече навършени години от населението на съответната община е най-висок в общините Невестино- 54.1%, Трекляно 39.3%, Кочериново- 36.7%, Бобошево 34.1%. Най-нисък е делът на възрастното население в община Дупница – 23.9%. 26,5 % е делът на възрастните хора в Кюстендил. \r\nВенцеслав ИЛЧЕВ", "date": "2018.10.01", "title": "Кюстендил: Почти 27% от населението в областта е на възраст 65 и повече навършени години"}
{"url": "http://www.focus-news.net/news/2018/10/01/2573276/kmetat-na-dobrich-yordan-yordanov-beshe-gost-na-folkloren-dobrudzhanski-sabor-milo-mi-e-mamo-drago-mi-e-tatko-v-ispanskiya-grad-leyda.html", "text": "През почивните дни в испанския град Лейда се е състоял Фолклорен добруджански събор „Мило ми е мамо, драго ми е татко“, на който гост беше кметът на Добрич Йордан Йорданов, съобщиха от пресцентъра на  Община град Добрич . Поканата е била отправена лично от добруджанци, които от дълги години живеят в Испания. Организатор на събитието е Асоциация „Балкански ритми – Темпо“, която включва българи, живеещи в градовете Лейда и Фрага в Испания. Целта на събора е запазване и обогатяване на българската национална култура и традиции. На специална сцена в градския парк са се изявили над 450 индивидуални изпълнители, фолклорни групи и формации с изпълнения от добруджанската област на българско народно песенно, инструментално и танцово изкуство. Сред тях са били три добрички фолклорни клуба. За настроението на присъстващите се е погрижил и добричкият оркестър „Извор” с ръководител Петър Гочев. В знак на уважение и признателност за благородната идея кметът на Добрич Йордан Йорданов е подарил на организаторите и добричките състави плакет с надпис: „С благодарност, че носите Добрич и Добруджа в сърцата“. В рамките на събора кметовете на Добрич, Силистра и Девня са провели официални срещи с кметовете на Лейда, Фрага и с ръководството на областта. Те са посетили селскостопанско изложение, а участниците във форума са получили покана от кмета на Добрич да посетят българските изложения, които се организират от „Добрички панаир“ АД.", "date": "2018.10.01", "title": "Кметът на Добрич Йордан Йорданов беше гост на Фолклорен добруджански събор „Мило ми е мамо, драго ми е татко“ в испанския град Лейда"}
{"url": "http://www.focus-news.net/news/2018/10/01/2573267/ria-novosti-kremal-sledi-situatsiyata-s-referenduma-v-makedoniya.html", "text": "В Кремъл следят внимателно ситуацията с референдума за преименуване на Македония и всички случващи се там процеси трябва да останат в рамките на правовия режим, заяви пред журналистите прессекретарят на руския президент Дмитрий Песков, предава  РИА Новости . \r\n„Наблюдаваме внимателно (ситуацията) и считаме, че, безусловно, всички процеси трябва да останат в рамките на правовия режим, правовото русло“, заяви Песков, в отговор на журналистически въпрос. \r\nПревод и редакция:", "date": "2018.10.01", "title": "РИА Новости: Кремъл следи ситуацията с референдума в Македония"}
{"url": "http://www.focus-news.net/news/2018/10/01/2573277/plovdiv-obshtina-sadovo-zapochna-podgotovka-za-zimnoto-pochistvane.html", "text": "Община Садово започна подготовка за зимното почистване. Това съобщи в интервю за предаването „Садово в сърцето на Тракия” на  Радио „Фокус”-Пловдив  зам.-кметът Петър Георгиев. По думите му до две седмици ще бъдат доставени необходимите количества сол и пясък. Общината разполага с пет собствени трактора, оборудвани с гребла и с тях може да организира почистването в пет от населените места. „В останалите села сключихме договори за почистване с физически лица, както обикновено и по този начин няма да имаме проблеми с почистването на територията ни, както е било и досега”, каза Георгиев. \r\nЗасега няма нужда от спешни ремонти на общински пътища. „Катастрофите стават, тъй като, за съжаление, няма култура на движението, не се спазват ограниченията на пътя, кара се с високи скорости”, посочи още Петър Георгиев. \r\nОбщината очаква резултат от Междуведомствената комисия, от която поиска средства за възстановяване на пострадалите от наводненията обекти. „Внесли сме проекти, очакваме резултат, като се надяваме те да бъдат одобрени”, каза още Петър Георгиев, като поясни, че става въпрос за пътя Катуница – Кемера и за моста над Чая между селата Катуница и Ягодово. \r\nЦветана ТОНЧЕВА", "date": "2018.10.01", "title": "Пловдив: Община Садово започна подготовка за зимното почистване"}
{"url": "http://www.focus-news.net/news/2018/10/01/2573273/zoran-zaev-do-nyakolko-dni-shte-se-znae-dali-shte-ima-dogovorka-s-opozitsiyata-ili-shte-se-hodi-na-izbori.html", "text": "След няколко дни ще се знае дали има вариант за постигане на договорка с опозицията за събиране на мнозинството от две трети в парламента, нужно за приемане на конституционните промени, произтичащи от Договора за името с Гърция, подчерта в понеделник македонският премиер Зоран Заев, цитиран от  електронното издание на вестник „Нова Македония“ . \r\nЗаев подчерта, че днес е ден, в който се разглеждат анализите и плановете и допълни, че от утре (вторник, 2 октомври) ще започнат и разговорите по въпроса. Според него, има вероятност и за провеждане на предсрочни избори, но това е краен вариант, ако не бъде постигната договорка. \r\n„Винаги има вероятност да се проведат избори. Законите и Конституцията предвиждат следващите стъпки, но се надявам да успеем да се договорим. Процесите не трябва да бъдат замразявани и да стоят на място, работите трябва да се движат напред“, заяви македонският премиер. \r\nАко не бъде постигнато споразумение и се стигне до предсрочни избори, по думите на Заев, това ще се случи бързо. Има вероятност те да бъдат проведени в края на ноември, както спомена и в неделя след референдума, но в целия този процес трябва да се мисли и за другите срокове, например за изборите за Европейски парламент, които ще се състоят догодина през май. Премиерът отбеляза, че засега няма подкрепа от конкретни депутати на ВМРО-ДПМНЕ за конституционните промени и че всички ще стане ясно по време на разговорите с опозицията. \r\nЗаев за пореден път подчерта, че в сегашната ситуация трябва всички да покажат политическа зрялост с оглед на това, че не съществува алтернатива на НАТО и ЕС, нито пък може да бъде подписан по-добър договор с Македония от вече съществуващия. \r\nПревод и редакция:", "date": "2018.10.01", "title": "Зоран Заев: До няколко дни ще се знае дали ще има договорка с опозицията или ще се ходи на избори"}
{"url": "http://www.focus-news.net/news/2018/10/01/2573278/sport-pusnaha-biletite-za-macha-mezhdu-balgariya-i-sloveniya-na-19-noemvri.html", "text": "Билетите за последното домакинство на България от груповата фаза на турнира „Лигата на нациите“ срещу Словения на 19 ноември вече са в продажба. Срещата е от 21:45 на Националния стадион „Васил Левски“ в София,  а всеки запалянко, закупил билет за предстоящия на 13 октомври мач срещу Кипър получава 50% отстъпка от стойността на пропуска за мача със Словения. Цените за срещата са: Сектор „А“ – 30 лв., Сектор „В“ – 20лв., Сектори „Б“ и „Г“ – по 10 лева.", "date": "2018.10.01", "title": "Спорт: Пуснаха билетите за мача между България и Словения на 19 ноември"}
{"url": "http://www.focus-news.net/news/2018/10/01/2573279/plovdiv-politseyski-patrul-s-kamera-e-razpolozhen-na-patya-asenovgrad-plovdiv-na-3-km-predi-okolovrastniya-pat-v-posoka-oblastniya-grad.html", "text": "Полицейски патрул с камера е разположен на пътя Асеновград-Пловдив на 3 км преди Околовръстния път в посока Пловдив, предаде репортер на  Агенция „Фокус“ .", "date": "2018.10.01", "title": "Пловдив: Полицейски патрул с камера е разположен на пътя Асеновград-Пловдив на 3 км преди Околовръстния път в посока областния град"}
{"url": "http://www.focus-news.net/news/2018/10/01/2573274/veliko-tarnovo-s-praznichna-liturgiya-i-razdavane-na-kurban-za-zdrave-manastir-pokrov-bogorodichen-kray-svishtov-otbelyaza-svoya-hramov-praznik.html", "text": "С празнична литургия и раздаване на курбан за здраве манастир „Покров Богородичен“ край Свищов отбеляза своя храмов празник. Това каза за  Радио „Фокус“ – Велико Търново  отец Христо Павлов, игумен на светата обител. Великотърновският митрополит Григорий е отслужил литургията, на която са присъствали десетки миряни. Те запалиха свещ и се помолиха за здраве и благоденствие. \r\nОтец Христо Павлов припомни символиката на празника „Покров Богородичен“. \r\n„На тази дата през 913 година в черквата във Влахерна, която днес се намира в пределите на днешна Турция, а в онези времена в пределите на Византия, бива нападната по време на молитва от мюсюлмани. И в онези времена вярващите казват, че видели Света Богородица да слиза от своето небесно царство и да спуща над божия храм своя покров в знак на защита. Тогава мюсюлманите се разбягали, качили се на корабите  си и отплавали. Според легендата, всички кораби били потопени в буря, а хората на тях загинали. Действително летописците описват  такъв случай на нападение над храма“, разказа отец Павлов. \r\nМанастир „Покров Богородичен“ е строен през 14 век.  Опожаряван е  5-6 пъти по време на османското владичество, понеже е бил средище на народни будители, а по думите на отец Павлов това не се е понасяло добре от султаната на Високата порта. Той допълни, че някога там е имало и скривалище, което вече е затрупано. В него убежище са намирали Хаджи Димитър, Васил Левски, Филип Тотю и много други революционери. \r\nМария НЕДЕВА", "date": "2018.10.01", "title": "Велико Търново: С празнична литургия и раздаване на курбан за здраве манастир „Покров Богородичен“ край Свищов отбеляза своя храмов празник"}
{"url": "http://www.focus-news.net/news/2018/10/01/2573280/ministar-krasimir-valchev-prez-poslednite-7-godini-uvelichenieto-na-priema-v-meditsinskite-profesionalni-napravleniya-e-nad-60.html", "text": "Проблемът с „изтичането на мозъци“ в чужбина е най-болезнен в медицинските професионални направления. Това каза пред журналисти във Велико Търново министърът на образованието и науката Красимир Вълчев, предаде репортер на  Радио „Фокус“ – Велико Търново . Той подчерта, че системата на висшето образование е реагирала на този процес, като през последните 7 години увеличението на приема в медицинските професионални направления като медицина, дентална медицина, здравни грижи, обществено здраве и фармация, е над 60%. „Предизвикателство пред здравния сектор е да задържи тези специалисти, особено младите специалисти и особено младите лекари. Това е нещо, което е част от въпросите, поставени в новия модел на здравната реформа“, заяви министър Красимир Вълчев. \r\nНадежда КРЪСТЕВА", "date": "2018.10.01", "title": "Министър Красимир Вълчев: През последните 7 години увеличението на приема в медицинските професионални направления е над 60%"}
{"url": "http://www.focus-news.net/news/2018/10/01/2573282/dobrich-zapochna-novata-tvorcheska-godina-za-shkolite-i-tvorcheskite-sastavi-pri-narodno-chitalishte-yordan-yovkov-1870.html", "text": "От 1 октомври започна новата творческа година за школите и творческите състави при Народно читалище „Йордан Йовков – 1870”. Това съобщи Димитър Стефанов, експерт „Връзки с обществеността“ в читалището, предаде кореспондент на  Радио „Фокус” – Варна . „Разнообразната гама от школи отново е обогатена и обещава нови предизвикателства за всички посетители на читалището“, посочи Димитър Стефанов. Вокално-инструментална формация за градски шлагери „Добрич”, дуо „Валмас” и читалищен хор „Добрич” вече са започнали своя репетиционен период. Усилена работа кипи и в различните школи на читалището, които функционират от години наред - Езикова школа с включено изучаване на английски и немски език, Музикална школа с класове по китара, цигулка и пиано, Школа по изобразително изкуство, Театрална студия „Зорница”, Компютърна школа, Детска танцова школа „Хорце”. Най-новото в богатата палитра на културния институт е Школата по програмиране, която стартира през лятото и вече се радва на своите първи посетители. Още една нова школа се подготвя да отвори врати. Тази година читалището получи дарение от Националния музей „Земята и хората”. То включва колекция от 87 на брой минерални и петрографски образци. Предвижда се след експонирането на колекцията към нея да започне работа Школа по минералогия и спелеология, в която всички желаещи ще могат да научат повече както за скалите и минералите, така и за техния състав и произход, находища и опазването на околната среда. Краят на всеки курс ще завършва с практическа експедиция.  \r\nЖулиета НИКОЛОВА", "date": "2018.10.01", "title": "Добрич: Започна новата творческа година за школите и творческите състави при Народно читалище „Йордан Йовков – 1870”"}
{"url": "http://www.focus-news.net/news/2018/10/01/2573281/sliven-zhena-ot-nova-zagora-e-namerila-i-varnala-chanta-s-3-000-evro-i-zlatni-nakiti.html", "text": "Жена от Нова Загора е намерила и върнала чанта с 3 000 евро и златни накити в петък следобед в центъра на град Нова Загора. Това съобщиха от  ОДМВР - Сливен . 43-годишна жена е забравила дамската си чанта със сумата от 3000 евро и златни накити на детска площадка, докато е забавлявала внучето си. Около час по-късно е осъзнала какво е направила и се е върнала на мястото. Силно притеснена за загубата на парите и ценностите тя отишла в полицейското управление в града, където в същото време полицейските служители описвали съдържанието на чантата и се опитвали да установят собствеността й. Когато видяла парите и вещите си и  разбрала, че не са откраднати жената загубила съзнание. След като я свестили полицаите обяснили, че чантата е намерена и донесена в районното управление. Били предприети действия по установяване на произхода на парите, златните накити и истинността на твърденията на 43-годишната жената, след което тя получила обратно всички вещи. \r\nЧантата е намерена и предадена от жена на 71 години от град Нова Загора.  \r\nВъзрастната жена е майка на полицейски служител от районното управление в града и веднага я занесла там, за да намерят собственика й.", "date": "2018.10.01", "title": "Сливен: Жена от Нова Загора е намерила и върнала чанта с 3 000 евро и златни накити"}
{"url": "http://www.focus-news.net/news/2018/10/01/2573284/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално интензивен е трафикът на ГКПП „Кулата“. Това съобщиха за  Радио „Фокус“ - Пирин  от Гранична полиция. Без забавяне се осъществява преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.10.01", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/10/01/2573286/blagoevgrad-katastrofa-mezhdu-mikrobus-i-lek-avtomobil-e-stanala-pri-universitetskite-obshtezhitiya-v-oblastniya-grad-vodachat-na-lekata-kola-e-s-ohluzni-rani-na-glavata.html", "text": "Катастрофа между микробус и лек автомобил е станала при университетските общежития в Благоевград. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Пострадал е водачът на лекия автомобил, като той е с охлузни рани в областта на главата. Причинени са материални щети. Сигналът за инцидента е подаден малко след 12,30 часа. \r\nНатали СТЕФАНОВА", "date": "2018.10.01", "title": "Благоевград: Катастрофа между микробус и лек автомобил е станала при университетските общежития в областния град, водачът на леката кола е с охлузни рани на главата"}
{"url": "http://www.focus-news.net/news/2018/10/01/2573270/nuridin-ismail-kmet-na-hitrino-ne-e-platena-edna-stotinka-ot-obshtinskata-administratsiya-bez-reshenie-na-sotsialniya-fond.html", "text": "Не е платена една стотинка от общинската администрация без решение на Социалния фонд. Това заяви на пресконференция кметът на Хитрино Нуридин Исмаил, предаде репортер на  Радио „Фокус“-Шумен . Той посочи, че сключването на договори за възстановяване на нанесени щети по засегнатите имоти в селището винаги е ставало с решение на УС на Фонд „Социална закрила“. Нуридин Исмаил подчерта, че самите примерни договори са им предоставени от социалното министерство.  \r\n„В тези договори самите собственици са възложители, в този договор кметът се подписва като инвеститор, създали сме практика да се подпише изпълнителят, собственикът, главният счетоводител на общината и след това аз като последен подпис“, коментира кметът на Хитрино. Той посочи, чене по малко от 15 екипа са работили постоянно в Хитрино, а след представяне на документите за плащане във фонда, от там правят проверка на място. „Всичките плащания сме ги направили при наличие на акт образец 19. Няма как да се плати строителство без такъв акт“, коментира Исмаил. Той отбеляза, че управителното тяло определя и цените на строително-монтажните работи (СМР).   \r\n„Кметът на е определил цени на СМР. Няма как да се сравнява и цените при строителство да речем на 8- етажен блок и къща- част от имотите са с наклонени терени,имат големи мази, септични ями, други имат благоустрояване, мнозина с  челни огради и т. н. Нуридин Исмаил каза още, че ежемесечно се отчитат и пред другия финансиращ орган- БЧК. „В отчетите се посочва адрес на осбственика, оборудване, номер на фактура, наименование на оборудването, ел или обзавеждане, изплатена сума, осребряват се стойностите с представена фактура и протокол от посещение. От БЧК досега не са имали претенции към предоставените отчети и съмнения за злоупотреби“, коментира Исмаил. По отношение на дарителската сметка, от общинска администрация и кметът не са правени разходи без решение на Обществения съвет в Хитрино. Това ако не е отчитане, ако не е публичност, ако е липса на КСС, липса на договори. Няма как да приема тези обвинения. Истината е друга. Тече сериозна проверка от 5-6 месеца, образувано е досъдебно производство, в него засега съм свидетел, разпитани са много хора, вероятно и от БЧК и от Социален фонд, и точно  когато идва момент Прокуратурата да се произнесе, се прави тази сензация. Някой сигурно иска да ми прекрати мандатите, нека да бъдат малко търпеливи“, коментира кметът. По думите му, опитите да бъдат създадени проблеми между него и хората от селището са неуспешни. „Има много индивидуални случаи в Хитрино. Съдят ме защо съм направил и защо не съм направил къщите на някои хора“, каза Нуридин Исмаил.  \r\nТой отчете и движението на средствата по трите сметки. По дарителската сметка постъплението е 984 149 лв., изразходени са 865 664 лв., остатъкът е  118 485 лв. По сметката на БЧК – за Топъл обяд, за ел оорудване и обзваеждане врати и остъкляване са получени 1,578 876 лв., похарчени 1,522 087 лв. Остатъкът от преведените пари въз основа на сключени договори е 56 789 лв. По Фонд „Социална закрила“- от 1 януари 2017 година до 30 август по заявление 1са похарчени 70 000 лв., по заявление 2 и 3 32 449 лв, разчистване – 38 446 лв., 438 652 за смяна на дограма. За СМР са разплатени 2, 358 247 лв. Общо за са договорирани 4 353 000 лв., общо платени по заявления 2 937 000 лв. остатък в сметката 2 062 205 лв. \r\nИвелина ИВАНОВА", "date": "2018.10.01", "title": "Нуридин Исмаил, кмет на Хитрино: Не е платена една стотинка от общинската администрация без решение на Социалния фонд"}
{"url": "http://www.focus-news.net/news/2018/10/01/2573289/pazardzhik-spukana-traba-zatrudnyava-dvizhenieto-na-ulitsa-petar-bonev.html", "text": "В междублоковото пространство в близост до депото за тролеи в Пазарджик на улица „Петър Бонев“ има спукана тръба и водата буквално извира, като гейзер, съобщи слушател на  Радио „Фокус“-Пазарджик . Движението  е затруднено по улицата и пешеходната зона, тъй като водата е заляла участъка. Живущите за сигнализирали ВИК-Пазарджик и вероятно поради аварията няма да има вода в близките часове в квартала. \r\nРадослава МУРДЖЕВА", "date": "2018.10.01", "title": "Пазарджик: Спукана тръба затруднява движението на улица „Петър Бонев“"}
{"url": "http://www.focus-news.net/news/2018/10/01/2573288/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ организират приемни за граждани \r\nПродължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на  ПП ГЕРБ . За месец октомври графикът е следният:  град Стара Загора \r\nНа 8 октомври от 10:00 до 12:00 ч. – Маноил Манев; \r\nНа 22 октомври от 9:00 до 11:00 ч. – Радостин Танев;   \r\nНа 15 октомври от 9:00 до 11:00 ч. -  Емил Христов.  \r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” 5. \r\nДепутатът Маноил Манев ще се среща с граждани всеки понеделник от месеца и в приемен офис на адрес: гр. Стара Загора, ул. „Кольо Ганчев“ 62, ет.3. Повече информация и предварително записване на тел. 0888940562. град Казанлък \r\nНа 22 октомври от 10:00 до 12:00 ч. – Борис Кърчев. \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” 1. град Раднево \r\nНа 8 октомври от 16:30 до 8:00 ч. – Радостин Танев. \r\nПовече информация на тел. 0885 023 895 – технически сътрудник Надежда Борисова или на адрес: ул. „Май” 5. град Чирпан \r\nНа 29 октомври от 10:00 до 12:00 ч. – Радостин Танев. \r\nЗаписвания и информация на тел. 0885 023 866 – технически сътрудник Златка Тодорова или на адрес: ул. „П.К. Яворов” № 7 \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14:00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.10.01", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2018/10/01/2573275/liderat-na-bsp-korneliya-ninova-kam-vazrastnite-hora-garantiram-vi-che-shte-imate-zakon-za-vazrastnite-hora-preizchisleni-pensii-i-premahvane-na-tavana-na-pensiite.html", "text": "\"Благодаря ви за усилията, които дадохте за градежа на България. Благодаря за това, че младостта ви е минала в строителство на икономиката, здравеопазването, образованието и селското стопанство. Днес ви поздравяваме с уважение, но споделяме и тревога, че както дадохте младините си за България, старините ви днес не са леки\". Това каза председателят на НС на БСП Корнелия Нинова на тържественото честване на 1 октомври – Международен ден на възрастните хора. Тя добави, че близо милион и половина пенсионери живеят  на прага на бедността.  \"Знаем, от какво имате нужда - от Закон за възрастните хора, преизчисляване на всички пенсии, увеличаване на вдовишката добавка и отпадане на тавана на пенсиите\", каза още лидерът на левицата. Тя добави, че преизчисляването на пенсиите и Законът за възрастните хора са внесени от БСП в Народното събрание, но те са отхвърлени от мнозинството. \"Гарантирам, ви че ще имате закон, преизчислени пенсии, други вдовишки надбавки и премахване на тавана на пенсиите, защото не е вярно, че това не е възможно, не е вярно и че няма средства\", заяви Корнелия Нинова. Тя допълни, че средства има, както е имало и през 2008 г., когато са преизчислени всички пенсии. \"Воля и желание са необходими, както и  всички ние да прогледнем за това поколение, което живее на прага на бедността и мизерства, а ни даде живота си\", заяви още лидерът на левицата. Корнелия Нинова призова всички институции да дадат пример - що е солидарност и справедливост. Тя каза, че нито е солидарно, нито е справедливо - заплатите на всички народни представители и представители на държавните институции да се увеличават автоматично с ръста на средните заплати, а пенсиите да бъдат забравени. \"С това, което правим, губим не само майките и бащите си, а нанасяме сериозен удар по това- да имаме солидарно и справедливо общество\", каза още Нинова.", "date": "2018.10.01", "title": "Лидерът на БСП Корнелия Нинова към възрастните хора: Гарантирам, ви че ще имате Закон за възрастните хора, преизчислени пенсии и премахване на тавана на пенсиите"}
{"url": "http://www.focus-news.net/news/2018/10/01/2573290/vratsa-trima-dushi-sa-postradali-pri-katastrofa-s-tri-avtomobila-na-patya-mezhdu-selata-rebarkovo-i-lyutidol.html", "text": "Катастрофа между два леки автомобила е станала на пътя между селата Ребърково и Лютидол. След това в тях се е ударил и трети автомобил. Това съобщиха от  Агенция „Фокус“  от  ОДМВР- Враца . Пострадали са трима души, които са транспортирани в лечебно заведение. Движението по пътя между двете села е временно ограничено. Обходният маршрут е през село Ребърково. \r\nБиляна ИВАНОВА", "date": "2018.10.01", "title": "Враца: Трима души са пострадали при катастрофа с три автомобила на пътя между селата Ребърково и Лютидол"}
{"url": "http://www.focus-news.net/news/2018/10/01/2573287/ramush-haradinay-imame-blagosloviyata-na-sasht-za-sazdavane-na-armiya-na-kosovo.html", "text": "Премиерът на Косово Рамуш Харадинай заяви при завръщането си от САЩ, че основните теми на разговорите, които е провел, са били създаването на Армия на Косово и членството на страната в Интерпол, като министър-председателят е отбелязал, че има благословията на Вашингтон за трансформирането на Силите за сигурност на Косово в армия, пише  базираното в Прищина албанско електронно издание Gazeta Express . \r\nИзданието припомня, че миналата седмица Харадинай беше в Ню Йорк по време на Общото събрание на ООН и там се е срещнал с редица световни лидери. По думите на премиера, най-важната му среща е била с министъра на отбраната на САЩ Джеймс Матис във военната академия „Уест Пойнт“. \r\nПревод и редакция:", "date": "2018.10.01", "title": "Рамуш Харадинай: Имаме благословията на САЩ за създаване на Армия на Косово"}
{"url": "http://www.focus-news.net/news/2018/10/01/2573283/makedonskiyat-vitsepremier-buyar-osmani-albantsite-glasuvaha-v-maksimalen-broy.html", "text": "Вицепремиерът по европейските въпроси на Македония Буяр Османи заяви в понеделник на пресконференция, че не бива да се обвиняват албанците за това, че не са излезли в толкова голям брой, колкото се е очаквало на референдума за името в неделя, предава  скопското електронно издание „Фактор“ . \r\n„Албанците излязоха в по-голям брой, отколкото на местните избори през ноември 2017 година, според моите пресмятания. Те излязоха в максимален брой, доколкото им го позволява политическата ситуация. Ние отиваме заедно към ЕС и НАТО и на този референдум сме граждани на Македония, които не са разделени етнически“, заяви Османи. \r\nПревод и редакция:", "date": "2018.10.01", "title": "Македонският вицепремиер Буяр Османи: Албанците гласуваха в максимален брой"}
{"url": "http://www.focus-news.net/news/2018/10/01/2573292/burgas-populyarni-izpalniteli-i-tantsyori-shte-uchastvat-v-blagotvoritelen-kontsert-v-pomosht-na-bolno-dete.html", "text": "Популярни изпълнители и танцьори се обединяват в общ благотворителен концерт в помощ на 10-годишния Антонио Георгиев от Бургас. Той ще се проведе на 11 октомври от 18.00 часа в Държавна опера - Бургас, съобщиха от пресцентъра на  Общината . \r\nБезрезервно в кампанията по набиране на средства за лечението на Тони се включиха обичаните от всички Тони Димитрова и Рафи Бохосян. Заедно с тях на една сцена ще излязат и бургаските изпълнителки Лидия Стаматова, MEIA и Преслава Минасян. Още една дама ще пее благотворително за малкия Тони. Това е ритъм енд блус певицата Сантра. Към дамския отбор се присъединяват певецът и журналист Давид Сукнаров, хип-хоп изпълнителят  VessoU и ARTi. \r\nПълната си подкрепа в благотворителната кампания оказаха от Хор \"Милка Стоева\", КЛТ \"Бургаски Делфини\" с ръководител Теодора Йонова, Балет \"Дюн\", Black Style, ФТА \"Никола Гинов и Карате клуб \"Никон\". \r\nВодещи на концерта ще бъдат Златка Димитрова, известна с благотворителните си каузи, и журналистът от POWER FM Петър Генчев. Билетите за концерта ще са с цена 10 и 20 лева и се предлагат на касите на Опера - Бургас или от НХК. \r\nЕдин час преди началото на концерта в сградата на Операта ще се проведе благотворителен базар. На него ще се продават сладки и солени изкушения, домашно приготвени питки, както и домашна лимонада. \r\nЩе има щанд за сувенири, ръчно изработени изделия, детски играчки. В специално декориран кът за фотосесии всеки, който желае, ще може да влезе за няколко минути в ролята на фотограф. \r\nНа 7 места в Бургас са разположени кутии, в които всеки, който желае може да помогне за лечението на Антонио. Точното им разположение е: \r\n- Държавна Опера - Бургас; \r\n- Община Бургас; \r\n- Спортен център \"Звездичка Арена\"; \r\n- Спортен комплекс \"Каменица Арена\"; \r\n- Спортен комплекс \"Бъдеще\"; \r\n- Парк Арена ОЗК; \r\n- Магазини DS Home в Бургас на ул. \"Марица\" 1, Северна промишлена зона и в с. Равда, срещу Аквапарк \"Аква Парадайз\". \r\nОт няколко години Антонио страда от мултикистичен тумор на ляв фронтален лоб. През февруари тази година д-р Герганов от неврохирургичния институт INI Хановер преглежда момчето и препоръчва, предвид локацията и възрастта на детето, туморът да бъде премахнат оперативно. \r\nСтойността на интервенцията е 50 382 евро. Родителите са подали заявление във фонда за лечение на деца за финансиране на лечението, но до момента не е получен отговор, поради което е стартирана дарителска кампания. \r\nДо момента е събрана малка част от необходимата сума. \r\nЗа събирането на средства за лечението на Антонио е открита банкова сметка: \r\nIBAN BG44BPBI79374026270301 \r\nBIC: BPBIBGSF Пощенска банка \r\nКутия за дарения е поставена на партера в Община Бургас. \r\nСредства се събират чрез дарителски есемеси на номер DMS ANTONIO на номер 17 777. \r\n(За абонати на Telenor, VIVACOM и A1).", "date": "2018.10.01", "title": "Бургас: Популярни изпълнители и танцьори ще участват в благотворителен концерт в помощ на болно дете"}
{"url": "http://www.focus-news.net/news/2018/10/01/2573293/ministar-petya-avramova-shte-uchastva-v-godishnata-sreshta-na-mestnite-vlasti.html", "text": "Министърът на регионалното развитие и благоустройството Петя Аврамова ще участва в дискусията „Общините и държавата в съвместно управление на територията“, която се провежда в рамките на ХІІІ-тата годишна среща на местните власти. Това съобщиха от пресцентъра на  МРРБ . Събитието ще се състои на 2 октомври, от 9.30 часа в зала „Сий“ на хотел „Парадайз блу“, к.к. „Албена“.", "date": "2018.10.01", "title": "Министър Петя Аврамова ще участва в Годишната среща на местните власти"}
{"url": "http://www.focus-news.net/news/2018/10/01/2573295/predsedatelyat-na-zdravnata-komisiya-v-narodnoto-sabranie-i-deputat-ot-gerb-d-r-daniela-daritkova-uchastva-v-pediatrichen-kongres.html", "text": "Председателят на здравната комисия в Народното събрание и депутат от ГЕРБ д-р Даниела Дариткова взе участие в 14-тия национален конгрес по педиатрия с международно участие, който се проведе в Боровец от 27-ми до 30-ти септември. Това съобщиха от пресцентъра на  ГЕРБ – Смолян . \r\nНаред с богатата научна програма, по време на форума в специален панел бяха разисквани организационни проблеми на детското здравеопазване. Чуждестранните лектори споделиха опита на Франция и Португалия в организацията на продължаващото медицинско обучение и специализацията по педиатрия. Изнесени бяха междинни резултати от мащабно европейско проучване за организацията на педиатричната грижа в страните от ЕС. Окончателните резултати ще бъдат оповестени през ноември. Тогава страната ни ще може да бъде сравнена с другите държави. \r\nД-р Дариткова участва в оживена дискусия за проблемите и възможните решения за подобряване на педиатричната помощ. Тя отбеляза, че има позитивна тенденцията за намаляване на детската смъртност като за 2017 година е 6.4 промила, а така също 10%-ното увеличение на педиатричните пътеки. Депутатът информира присъстващите, че от следващата година заплатите на специализиращите лекари ще се плащат от бюджета на здравното министерство, за да може държавата ефективно да се ангажира с проблема за дефицитните специалности и да участва активно в планирането на специализациите. \r\nПо време на форума биха обсъдени редица проблеми, за които ще се търси нормативно решение: плавното преминаване на пациентите с хронични и редки болести при навършване на 18 години от педиатри към интернисти; въвеждане на ефективни механизми на продължаващо медицинско обучение; усъвършенстване на алгоритмите на клиничните пътеки с отчитане на особеностите на детската патология; оптимизиране и унифициране на работата на кабинетите за майчино и детско здраве.", "date": "2018.10.01", "title": "Председателят на здравната комисия в Народното събрание и депутат от ГЕРБ д-р Даниела Дариткова участва в педиатричен конгрес"}
{"url": "http://www.focus-news.net/news/2018/10/01/2573294/sport-maradona-posavetva-lionel-mesi-da-ne-igrae-poveche-za-arzhentina.html", "text": "Легендата на световния футбол и Аржентина Диего Армандо Марадона посъветва Лионел Меси да не играе повече за националния отбор на страната си, тъй като винаги критиките за неудачите на отбора се изсипват върху него. На Световното първенство в Русия южноамериканците достигнаха до осминафинала, където бяха победени от Франция с 3:4. От тогава Меси не е играл за страната си, като пропусна приятелските мачове през септември и не беше повикан за предстоящите срещи с Ирак и Бразилия.", "date": "2018.10.01", "title": "Спорт: Марадона посъветва Лионел Меси да не играе повече за Аржентина"}
{"url": "http://www.focus-news.net/news/2018/10/01/2573291/kyustendil-s-narodno-veselie-zhitelite-na-selo-resilovo-otbelyazvat-praznika-na-naselenoto-myasto.html", "text": "С народно веселие жителите на село Ресилово отбелязват празника на населеното място. Това каза пред  Радио „Фокус” – Кюстендил  Силвия Гладникова, кмет на село Ресилово. По думите й ежегодно празникът се отбелязва в деня, в който се чества християнският празник Покров Богородичен. На него е наречен и девическият манастир в покрайнините на селото. След тържествената литургия в черквата на манастира се провежда и самият събор, в програмата на който са включени изпълнения на местни и гостуващи фолклорни групи и състави. По думите на кмета Гладникова в програмата се включват и състави от читалище „Нов живот“ към село Ресилово. Към читалището действат две фолклорни певчески групи – женска и детска. \r\nВенцеслав ИЛЧЕВ", "date": "2018.10.01", "title": "Кюстендил: С народно веселие жителите на село Ресилово отбелязват празника на населеното място"}
{"url": "http://www.focus-news.net/news/2018/10/01/2573299/haskovo-nad-25-kg-kanabis-i-50-kanabisovi-rasteniya-sa-izzeti-ot-trima-mazhe-v-harmanli.html", "text": "Трима мъже са задържани в Харманли за съхранение и отглеждане на наркотични вещества. Това съобщиха от пресцентъра на  МВР . Край местността \"Голите кайряци\" бил спрян за проверка лек автомобил „Субару“, управляван от 39-годишен мъж с пътници – двама негови съграждани на 47 г. и 48 г. В колата били открити соларна батерия за поливна инсталация, акумулатори и селскостопански торове и препарати. Последвало претърсване в дома на водача в с. Нова надежда - в различни стаи на къщата криминалистите открили и иззели общо 26.68 кг зелена листна маса и съцветия от рода на канабиса, разстлани за сушене. В хода на допълнителните действия била открита и нива, засята с 50 канабисови растения, с видими следи от обработване и поливане с помощта на конструкция. Тримата мъже с задържани с полицейска мярка за 24 часа. По случая е образувано досъдебно производство.", "date": "2018.10.01", "title": "Хасково: Над 25 кг канабис и 50 канабисови растения са иззети от трима мъже в Харманли"}
{"url": "http://www.focus-news.net/news/2018/10/01/2573298/veliko-tarnovo-dvizhenieto-po-patya-veliko-tarnovo-sevlievo-mezhdu-dvata-razklona-za-s-balvan-se-osashtestvyava-v-edna-lenta-poradi-avariral-tir.html", "text": "Движението по път I-4 Велико Търново - Севлиево, между двата разклона за с. Балван, се осъществява в една лента поради аварирал ТИР. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на Пътна полиция.", "date": "2018.10.01", "title": "Велико Търново: Движението по пътя Велико Търново - Севлиево, между двата разклона за с. Балван, се осъществява в една лента поради аварирал ТИР"}
{"url": "http://www.focus-news.net/news/2018/10/01/2573301/asya-nikolova-natsionalen-muzey-hristo-botev-kalofer-na-nay-visoko-ravnishte-premina-natsionalnata-nauchna-konferentsiya-posvetena-na-170-ta-godishnina-ot-rozhdenieto-na-hristo-botev.html", "text": "На най-високо научно равнище и с най-изявените изследователи на творчеството на Христо Ботев е преминала Националната научна конференция, посветена на 170-тата годишнина от рождението му. Това съобщи в предаването „Без Ботев няма България“  на  Радио „Фокус“  директорът на Националния музей „Христо Ботев“ в Калофер Ася Николова. Според нея всяко поколение открива своя Ботев, стига да желае да опознае завещаното от него. „До ден днешен, когато се зачетем в Ботевата проза или в писмата, които ни е оставил, като че ли виждаме нашето съвремие. От нас зависи дали ще открием своя Ботев, но това откриване на прозренията му, на неговата гениална мисъл може да стане само, ако ние искаме. Трябва, когато произнасяме името му, да се замислим защо той е велик. В повечето от статиите на Ботев и в писмата му се говори с афинитет към свободата, която е и вътрешна потребност. В много отношения той е бил много по-свободен от нас – съвременните българи“ каза тя. Ася Николова припомни, че през целият си живот Ботев е бил учител и редактор на вестник. Човек, отговорен за отваряне на очите и душите на българите. Хора като него са имали вярата, че вършейки работата си, вършат народополезно дело, каза още Николова.", "date": "2018.10.01", "title": "Ася Николова, Национален музей „Христо Ботев“-Калофер: На най-високо равнище премина Националната научна конференция, посветена на 170-та годишнина от рождението на Христо Ботев"}
{"url": "http://www.focus-news.net/news/2018/10/01/2573269/mtsp-ne-sa-konstatirani-danni-za-nerednosti-narusheniya-ili-zloupotrebi-pri-proverkite-na-stroitelno-remontnite-deynosti-za-podpomagane-na-naselenieto-na-hitrino.html", "text": "Не са констатирани данни за нередности, нарушения или злоупотреби при проверките на строително-ремонтните дейности за подпомагане на населението на Хитрино. Това съобщиха от пресцентъра на  МТСП  по повод искането на омбудсмана Мая Манолова за проверка на разходваните публични средства, предоставени за Община Хитрино за подпомагане на населението след влаковата катастрофа от 2016 г. \r\nФонд „Социална закрила“ (ФСЗ) осъществява регулярен мониторинг, предварителен, текущ и последващ контрол на изпълнението на проекта за социално подпомагане на населението на с. Хитрино за преодоляване на последствията от железопътния инцидент на 10 декември 2016 г. Експерти на фонда извършват всеки месец проверки на място в Хитрино, при които правят контролни замервания на действително изпълнените строително-монтажни и строително-ремонтни работи. В резултат от този мониторинг за изплащане се одобряват единствено разходи, които са реално изпълнени и съответстват на представените документи. \r\nОсвен непрекъснатия оперативен контрол от страна на ФСЗ, дейностите по проекта и тяхното отчитане са проверени от Инспектората и от дирекция „Вътрешен одит” на Министерството на труда и социалната политика през 2018 г. При тези проверки не са констатирани данни за нередности, нарушения или злоупотреби. Министерството на труда и социалната политика има пълна готовност да съдейства на всички проверки на външни контролни органи в рамките на своята компетентност и правомощия. \"Изразяваме и пълна готовност да разгледаме и всички жалби по повод реализирането на проекта за подпомагане на населението на село Хитрино, ако такива бъдат предоставени от националния омбудсман на Република България или от други заинтересовани страни\", съобщиха от МТСП.   \r\nПо време на досегашната си оперативната дейност служителите на Фонд „Социална закрила“ провеждат се и работни срещи с представители на общината и на фирмите-изпълнители относно възникналите проблеми. До момента при нито едно посещение на изпълняваните по проекта обекти не са отправяни жалби към ФСЗ от страна на собствениците, пострадали от инцидента. \r\nПо отношение на твърденията в публичното пространство, че цените, по които се извършват строително ремонтните дейности, са „завишени“ предоставяме следната информация. При проверките на документацията за СМР по проекта Фонд „Социална закрила“ следи за спазване на условието за изготвяне на количествено-стойностни сметки съгласно справочниците (книгите на СЕК „Строителни сметки и цени“) за цените в строителството по окрупнени показатели, съставени по статистически методи от браншови организации или специализирани експертни фирми на база сметки и статистически данни, които се съпоставят. \r\nЗа четири от помощите, които се изплащат по програмата - смяна на компрометирана дограма, укрепване и възстановяване на жилищни сгради, разрушаване на опасни и негодни за обитаване сгради и постройки и строителство на нови жилищни сгради се сключват тристранни договори за строително-монтажни/ремонтни работи (СМР/СРР), по които инвеститор е община Хитрино, възложител е собственикът на имота, а изпълнител – съответната строителна фирма. \r\nКъм момента Управителният съвет на Фонд „Социална закрила“ (УС на ФСЗ) е одобрил разходи за 5 098 452 лв. по проекта. Съгласно правилата за изпълнение на проекта Община Хитрино оценява материалните щети и изготвя оценки за всеки отделен случай. На тази база местният Общински съвет одобрява списъци с нуждаещите се от помощ, както и конкретния вид и размер на помощта. \r\nКъм 18 септември 2018 г. са подписани 100 договора за изпълнение на СМР на 100 жилищни сгради на обща стойност 2 334 571 лв. Управителния съвет на ФСЗ е одобрил плащания за извършени разходи по тях за общо 1 709 556 лв. Със средствата са укрепени/възстановени близо 90 жилищни сгради. \r\nКъм настоящия момент УС на ФСЗ е одобрил разходи за сключване на договори за строежа на 12 нови жилищни сгради на обща стойност 1 540 993 лв. На тази база са подписани договори за общо 1 474 666 лв. За извършените по тях действия до момента УС на фонда е одобрил плащания за 795 592 лв. Строителните работи по почти всички сключени договори са приключени и разходите по тях са в процес на отчитане. \r\nУС на ФСЗ е одобрил и разходи за 427 816 лв. за смяна на компрометирана дограма. Помощта е изплатена на база на одобрени от Общинският съвет Хитрино 244 заявления с разходооправдателни документи и проверка на представената от Община Хитрино документация.", "date": "2018.10.01", "title": "МТСП: Не са констатирани данни за нередности, нарушения или злоупотреби при проверките на строително-ремонтните дейности за подпомагане на населението на Хитрино"}
{"url": "http://www.focus-news.net/news/2018/10/01/2573300/komisar-mariya-gabriel-vav-voennata-akademiya-za-zasilvane-na-kibersigurnostta-se-nuzhdaem-ot-obshtoevropeyski-resheniya-i-deystviya.html", "text": "Комисарят по цифровата икономика и общество Мария Габриел беше официален гост на откриването на учебната година във Военна академия \"Г. С. Раковски\" и изнесе лекция пред студентите и академичния състав относно киберсигурността в ЕС. Комисарят анализира няколко ключови въпроса, които стоят в основата на стратегията на ЕС за киберсигурност – защо цифровите системи са уязвими, как някой може да се възползва от тези уязвимости, кой може да стои зад атаките и с каква цел и как Европейският съюз заедно с държавите членки могат да отговорят на тези предизвикателства, съобщава  пресслужбата на Европейската комисия . \r\nМария Габриел наблегна, че познанията за уязвимостите са много ценни. Тя сподели, че европейският екип за реакция при спешни случаи в Брюксел CERT-EU вече е решил редица проблеми, след като е бил предупреден от обикновени потребители. Комисарят обърна специално внимание на три групи потребители, когато става дума за киберсигурност – отделните лица и организации, публичните власти, държавите членки и ЕС като цяло. \"Това означава, че се изправяме пред различни заплахи: лицата и компаниите са най-често цел на крадците, които искат да откраднат информация от кредитни карти или бизнес тайни. Публичните власти са загрижени за кибератаките с цел саботаж или шпионаж. Държавите членки и ЕС се притесняват за геополитиката и международните конфликти в киберпространството. Това изисква обща рамка за киберзащита, която обаче трябва да взима предвид по отделно спецификите на различните потребители. Със стратегията на ЕС за киберсигурност целим да обхванем всички тези аспекти и специфики\", отбеляза Мария Габриел. По отношение на киберсигурността на отделните лица и организациите, българският еврокомисар наблегна на необходимостта от увеличаване на информираността за рисковете и от по-сигурна защита на устройствата още при тяхното проектиране. Тя препоръча всеки да спазва основните правила  за кибер-хигиена, които са залегнали и в информационната кампания #SaferInternet4EU, стартирана от комисаря през февруари.  \r\nСпециален акцент Мария Габриел постави и на уменията и компетентностите. \"Нуждаем се от повече умения на всички нива на киберсигурността. Европа ще се сблъска с голям недостиг на стотици хиляди квалифицирани експерти до 2020 г. Затова предложихме бюджет от 700 милиона евро за инвестиране във високи цифрови умения по новата програма \"Цифрова Европа\". На карта е поставено преди всичко да направим нашето цифрово общество безопасно\", заяви еврокомисарят.  \r\nВъв връзка с това какво могат да направят правителствата, за да станат устройствата по-сигурни, Мария Габриел посочи необходимостта да се развият по-сигурни начини за писане и проверяване на кодове, създаване на нови характеристики на сигурността и т.н. Тя информира, че в момента се планира публично-частно партньорство, което ще инвестира 450 милиона евро до 2020 г., а индустрията ще добави три пъти повече. Тази подкрепа си поставя за цел да вкара повече технологии в устройствата, които са на пазара. \"Сега се движим към увеличаване на тази подкрепа в бъдеще. Само преди броени дни предложихме създаването на Европейски експертен център в сферата на киберсигурността. Центърът ще събира цялата съществуваща експертиза в държавите членки. Сложихме началото и на създаването на мрежа от центрове за компетентност по киберсигурност. Стартираме още следващия месец с пилотен проект на обща стойност 50 милиона евро\", информира Мария Габриел. Освен това Европейската комисия предложи създаването на европейска рамка за сертифициране на киберсигурността – с две думи схемите за сертифициране ще направят по-лесно и по-евтино за производителите демонстрирането на сигурността на техните продукти, а на купувачите ще се даде възможност да проверят дали получават това, което искат. \r\nКомисарят по цифровата икономика и общество разгледа редица други аспекти на киберсигурността и елементи от стратегията на ЕС като директивата НИС, ученията на  Европейската агенция за киберсигурност ЕНИСА, мерките за киберсигурност в контекст на избори, кибер войните. Последвалата дискусия покри още измерения на темата, а накрая Мария Габриел пожела на студентите от Военната академия да бъдат следващите експерти по киберсигурност, които да допринесат за засилване на устойчивостта на България и целия ЕС на кибер заплахи. Веднага след лекцията комисарят отпътува за Страсбург, където следобед провежда втория кръг преговори именно по пакета за киберсигурност, предложен от Европейската комисия.", "date": "2018.10.01", "title": "Комисар Мария Габриел във Военната академия: За засилване на киберсигурността се нуждаем от общоевропейски решения и действия"}
{"url": "http://www.focus-news.net/news/2018/10/01/2573302/za-55-ti-pat-tarzhestveno-be-otkrita-novata-uchebna-godina-vav-velikotarnovskiya-universitet-sv-sv-kiril-i-metodiy.html", "text": "За 55-ти път тържествено бе открита новата учебна година във Великотърновския университет „Св. Св. Кирил и Методий“, предаде репортер на  Радио „Фокус“ – Велико Търново . Церемонията започна с едноминутно мълчание в памет на известния български лингвист и ректор на Великотърновския университет в периода от 1984 до 1987 година проф. Станьо Георгиев и на настоящия декан на Историческия факултет, почетен граждани на Велико Търново и почетен професор на Тверския държавен университет проф. Иван Тютюджиев. На тържественото откриване на новата учебна година присъстваха министърът на образованието Красимир Вълчев, народни представители от Великотърновски многомандатен избирателен район, областният управител проф. Любомира Попова, зам.-кметът Снежана Данева – Иванова, председателят на Общински съвет - Велико Търново Венцислав Спирдонов, делегация от Тверския държавен университет и други.   \r\nПразникът бе открит от ректора на учебното заведение проф. Христо Бонджолов, който поздрави студентите. „Винаги откриваме учебната година с много надежда и с вяра, че тази година ще бъде по-добра, по-успешна, с надеждата, че ще успяваме повече, че резултатите, които ще постигаме ще бъдат сериозни, че крачката, която ще направим ще бъде напред и на горе. Много се надявам, че ще ни върви по вода. Благодаря на всички, които сте избрали Великотърновски университет. Мога да ви уверя, че ще бъдат положени всички усилия, така че да имате добра учебна среда, да получите добро образование, да получите добра квалификация, да имате контакти с бизнеса“, заяви проф. Бонджолов. Той подчерта, че общият брой на приетите студенти тази година е над 3800. Ректорът съобщи, че е Великотърновският университет е получил предложение за създаване на образователен консорциум с университети в Германия и Австрия, с които да изпълнява заедно програми на ЮНЕСКО. „Правим всичко възможно да отворим повече врати за вас, да ви създадем условия, така че да се реализирате добре. Това е нашата задача, а оттам насетне са вашите усилия, вашия труд, вашите възможности за просперитет“, обърна се проф. Бонджолов към студентите. \r\nПриветствие към студентите произнесе д-р Станислава Стоянова, народен представител и член на комисията по образование и наука в Народното събрание. Приносът на Великотърновския университет за развитието на българското образование припомни проф. Вихрен Бузов. \r\nСтотиците студенти, събрали се в Аулата на Ректората, положиха студентска клетва, написана от поета Радко Радков, кавалер на френската култура и двукратен носител на Наполеоновата награда Солензара. Първокурсниците бяха поздравени и от техния колега Маргарита Славова от специалност „История“. \r\n55 гълъба полетяха в небето над Великотърновския университет по случай 55-ата годишнина от неговото основаване с посланието за здраве, високи академични и лични успехи и още хиляди нови студенти. \r\nНадежда КРЪСТЕВА", "date": "2018.10.01", "title": "За 55-ти път тържествено бе открита новата учебна година във Великотърновския университет “Св. Св. Кирил и Методий“"}
{"url": "http://www.focus-news.net/news/2018/10/01/2573285/korneliya-ninova-bsp-ot-dnes-zapochvame-da-rabotim-po-motivite-za-vota-na-nedoverie-i-shte-pokazhem-alternativata.html", "text": "От днес започваме да работим по мотивите за вота на недоверие  и ще покажем алтернативата. Това каза лидерът на БСП Корнелия Нинова пред журналисти, съобщиха от пресцентъра на  Националния съвет на БСП.  \"В реформата в здравеопазването не одобряваме това, че от хората ще се изисква да внасят допълнително пари под формата на здравна застраховка, а  ще получават същата услуга с ниско качество и няма да имат достъп до болници\", коментира Нинова. Тя добави, че  досега доплащането е ставало нерегламентирано и \"под масата\", а сега се узаконява. \"Няма как да се искат повече пари от хората, без да се подобри здравната  услуга. В здравеопазването има достатъчно пари, но те се източват, крадат се и няма контрол\", категорична бе Нинова. Тя припомни, че не са върнати онези 1.5 млрд.лв., които Дянков прибра от НЗОК и вкара в бюджета.  \"Във \"Визия за България\" предлагаме коренно различен модел на здравеопазване в много голяма конкретика и ще изложим тези наши аргументи по време на вота на недоверие\", заяви председателят на БСП.", "date": "2018.10.01", "title": "Корнелия Нинова, БСП: От днес започваме да работим по мотивите за вота на недоверие и ще покажем алтернативата"}
{"url": "http://www.focus-news.net/news/2018/10/01/2573304/nimh-ochakvat-se-kratkotrayni-povisheniya-na-rechnite-niva-v-zapadnobelomorskiya-baseyn.html", "text": "Очакват се краткотрайни повишения на речните нива в Западнобеломорския басейн, в долните части от водосбора на река Места и в целия водосбор на река Доспат, сочи справка на сайта на  Националния институт по метеорология и хидрология  (НИМХ). През следващите три дни речните нива в басейна ще се понижават. Водните количества ще бъдат праговете за внимание. През последното денонощие водните нива на реките в басейна са останали без съществени изменения. Регистрираните изменения на водните нива са от -7 см до +6 см. Водните количества на реките в басейна са около праговете за ниски води.", "date": "2018.10.01", "title": "НИМХ: Очакват се краткотрайни повишения на речните нива в Западнобеломорския басейн"}
{"url": "http://www.focus-news.net/news/2018/10/01/2573308/veliko-tarnovo-politsiyata-v-gorna-oryahovitsa-razledva-pozhar-vav-firmen-ofis-i-skladovi-pomeshteniya-v-grada.html", "text": "Служители на полицейското управление в Горна Оряховица разследват пожар във фирмен офис и складови помещения в града. Това съобщиха от пресцентъра на  Областна дирекция на МВР – Велико Търново . Сигнал за случая е получен в събота в 02.10 ч. Въпреки бързата намеса на огнеборците пламъците са унищожили покривна конструкция на офиса и складовите помещения, техника и мебели. Причините за пожара са в процес на изясняване. По случая е образувано досъдебно производство.", "date": "2018.10.01", "title": "Велико Търново: Полицията в Горна Оряховица разледва пожар във фирмен офис и складови помещения в града"}
{"url": "http://www.focus-news.net/news/2018/10/01/2573305/atanas-ivanov-obshtina-sadovo-nivoto-na-reka-chaya-e-nisko-nyama-opasnost-ot-navodnenie.html", "text": "Нивото на река Чая е ниско. Няма опасност от наводнение. Това каза за предаването „Садово в сърцето на Тракия“ на  Радио „Фокус“-Пловдив  Атанас Иванов, главен специалист в Община Садово. Той припомни, че на 2 август са били наводнени стотици декари, предимно зеленчукови насаждения, овощни градини и зърнени култури. „Нямаме данни за опасно състояние. Въпросът е, че както миналия път заради обилните валежи в Родопите, изведнъж дойде висока вълна и тогава се скъса дигата на река Чая. Следим обстановката“, увери Иванов.  \r\nПо думите му може да се кандидатства за помощ към „Напоителни системи“, за да се почисти от дървесна и храстовидна растителност коритото на реката, както и пътят, който обслужва дигите. „Ние сме искали корекция на река Чая от жп моста на село Катуница до заустването на река Марица, но не зависи от нас дали ще се уважи искането“,заяви още Иванов. По думите му има земеделски производители, които са силно обезнадеждени, тъй като не са получили обезщетения. За да се даде такова, продукцията трябва да е на 100% унищожена. „ Производителите казаха, че тези обезщетения, които са им обещали,  не покриват щетите“, отбеляза още Иванов. \r\nМария РУСЕВА", "date": "2018.10.01", "title": "Атанас Иванов, Община Садово: Нивото на река Чая е ниско, няма опасност от наводнение"}
{"url": "http://www.focus-news.net/news/2018/10/01/2573307/yambol-mazh-poluchi-prisada-ot-14-godini-zatvor-za-ubiystvo.html", "text": "Окръжният съд в Ямбол наложи наказание от 14 години „лишаване от свобода“ на Дечо Д., подсъдим за извършване на убийство. Това съобщиха от Окръжна прокуратура Ямбол. Мъжът е подсъдим за това, че на 18 февруари 2017 г. в с. Ботево, обл. Ямбол, в частен дом, умишлено умъртвил Костадин К., чрез нанасяне на удар с нож, в областта на корема на пострадалия – престъпление по чл. 115 от НК. \r\nПодсъдимият и пострадалият били добри познати от дълго време. На 18 февруари 2017 г. двамата консумирали голямо количество алкохол. Продължили да пият в къщата на подсъдимия, където се намирала и жена, с която Дечо Д. имал интимни отношения. В един момент свидетелката излязла от стаята, а между двамата мъже възникнал конфликт. Тогава Дечо Д. взел един от намиращите се на масата ножове и наръгал Костадин К. в корема. Последният успял да напусне къщата, а по-късно бил приет в болница. Въпреки предприетото лечение на 18 април 2017 г. пострадалият умира.  \r\nНаказанието трябва да бъде изтърпяно при първоначален „строг“ режим в затвор. \r\nПрисъдата на Окръжен съд – Ямбол подлежи на обжалване пред Апелативен съд – Бургас.", "date": "2018.10.01", "title": "Ямбол: Мъж получи присъда от 14 години затвор за убийство"}
{"url": "http://www.focus-news.net/news/2018/10/01/2573309/afp-pochina-proslovutiyat-frenski-pevets-sharl-aznavur.html", "text": "Легендарният френски певец Шарл Азнавур почина на 94-годишна възраст в понеделник, съобщава  AFP . \r\nАртистът, който тъкмо се е бил прибрал от турне в Япония миналия месец, е починал в дома си в Югоизточна Франция. \r\nМиналата година му се е наложило да отмени няколко концерта, след като е счупил ръката си, отбелязва „Франс прес“. \r\nПревод и редакция:", "date": "2018.10.01", "title": "AFP: Почина прословутият френски певец Шарл Азнавур"}
{"url": "http://www.focus-news.net/news/2018/10/01/2573310/filialat-na-natsionalnata-hudozhestvena-akademiya-v-burgas-shte-otkrie-uchebnata-godina-na-3-oktomvri.html", "text": "Филиалът на Националната художествена академия в Бургас ще открие учебната година на 3 октомври.Това съобщиха от пресцентъра на  Община Бургас . Това е първото висше учебно заведение, което отваря врати в Бургас след откриването на Бургаския свободен университет през 1991 година. \r\nЦеремонията ще започне в 17.00 часа с музикално изпълнение на възпитаници от НУМСИ \"Проф. Панчо Владигеров\". Водосвет за здраве и благополучие на новия филиал, неговите преподаватели и възпитаници ще отслужат представители на бургаското православно духовенство. \r\nПриветствие към първокурсниците ще отправят ректорът на Академията проф. Николай Драчев, кметът на Бургас Димитър Николов и директорът на филиала на НХА в Бургас проф. Георги Янков. По време на откриването на учебната година първокурсниците ще получат своите студентски книжки. \r\nПреподавателите в бургаския филиал на Националната художествена академия ще представят обща изложба със свои творби. Тя ще бъде открита в залите на Магазия 1 непосредствено след официалната церемония по откриването на учебната година. \r\nПовече от 40 студенти ще се обучават по специалностите \"Живопис\", \"Стенопис\", \"Графика\", \"Книга, илюстрация, печатна графика\", \"Плакат и визуална комуникация\", \"Рекламен дизайн\", \"Мода\" и магистърска програма \"Арттерапия\". В учебните програми на специалностите са включени общообразователните дисциплини, обслужвани от катедрите \"Рисуване\" и \"Изкуствознание\". \r\nЛекционните зали и ателиетата, в които ще се обучават студентите от филиала на НХА в Бургас, се намират в обновената сграда на Магазия 1 в зоната за свободен достъп на бургаското пристанище. Община Бургас със собствени средства направи реконструкция и преустройство на учебните стаи, за да отговарят на необходимите изисквания. \r\nРазположението на филиала и близостта му до морето създава условия за прекрасна творческа атмосфера, която ще помага на студентите да развиват артистичните си способности.", "date": "2018.10.01", "title": "Филиалът на Националната художествена академия в Бургас ще открие учебната година на 3 октомври"}
{"url": "http://www.focus-news.net/news/2018/10/01/2573306/a1-on-makedoniya-vsichki-anketi-predi-referenduma-se-okazaha-dalech-ot-realnostta.html", "text": "Всички анкети за изхода на референдума за името в Македония са много неуспешни и са далеч от действителните резултати. Вместо прогнозираната висока избирателна активност от 66,4%, в действителност тя беше само 36,78%, или с грешка от цели 30%, коментира  македонският портал „А1 Он“ . \r\nРезултатите от Държавната избирателна комисия (ДИК) след референдума показаха, че всички публикувани проучвания са грешни. Всички анкети са далеч от официалните данни на ДИК, независимо дали става дума за избирателна активност, гласуване „за“, или гласуване „против“. \r\nСпоред последните данни на ДИК, избирателната активност е 36,89%, т.е. едва 662 660 от регистрираните в Избирателния списък граждани са глас от 1,806,336 души са гласували. От упражнилите правото си на глас, 91,48% или 606,200 гласуваха в полза, 5,64 % гласуваха против, или 37,372 гласа и 19,088 бюлетини бяха невалидни. \r\nСоциологическо проучване на Македонския център за международно сътрудничество (МЦМС), проведено от агенцията \"М- проспект\" в периода от 24 юли до 1 август тази година показа, че избирателната активност на референдума ще бъде висока 66,4 на сто, с 41,5 на сто \"за\" и 35,1% „срещу“. \r\nМЦМС обяви, че мнозинството от гражданите ще излязат да гласуват. Данните от анкетата показаха, че избирателната активност ще бъде 57,8%, а 70% от гласувалите ще бъдат „за“. \r\nДалеч от действителните числа за референдума са и тези на Института за политически изследвания в Скопие, които показаха, че 43.2% ще гласуват \"за\" и 22% \"срещу\". Това проучване бе проведено в периода от 6 до 10 август. \r\nПрез август висока избирателната активност на референдума от 63% предвиди и анкетата на Международния институт за близкоизточни и балкански изследвания ИФИМЕС от Любляна. \r\nМеждународният републикански институт (IRI) публикува анкета в края на август с висок процент на подкрепа за присъединяването на Македония към ЕС и НАТО. Проучването им установи, че 49% от гласувалите ще са „за“ предложеното изменение, а 22%  ще са против. \r\nНе са близо до официалните резултати и телевизионните проучвания. \r\n\"Алфа ТВ\" в началото на август обяви, че референдумът ще бъде успешен въз основа на проучване, което показа, че 40% от гражданите ще гласуват \"за\", 25% ще гласуват против, а 33% ще бойкотират референдума. \r\nЧислата е сбъркал и интернет-порталът „ТВ 21“, който прогнозира 50,25% гласа „за“ и 11,34% „против“ \r\nПревод и редакция:", "date": "2018.10.01", "title": "„А1 Он“ (Македония): Всички анкети преди референдума се оказаха далеч от реалността"}
{"url": "http://www.focus-news.net/news/2018/10/01/2573296/otets-georgi-palikarski-arhiereyski-namestnik-na-dupnishka-duhovna-okoliya-202-godini-cherkvata-pokrov-na-sveta-bogoroditsa-v-dupnitsa-chestva-hramoviya-si-praznik.html", "text": "202 години черквата „Покров на света Богородица” в Дупница чества храмовия си празник. Това каза пред  Радио „Фокус” – Кюстендил  отец Георги Паликарски, архиерейски наместник на Дупнишка духовна околия. Десетки миряни са присъствали на тържествената света литургия, през целия ден те са посещавали черквата и са палили църковни свещи с молба за здраве. Християните са носили питки и хляб в чест на празника.  \r\nПо думите на отец Паликарски, през тази година е извършен ремонт на православния храм. Средствата за ремонта са отпуснати от Междуведомствената комисия за възстановяване и подпомагане към Министерски съвет. Извършени са аварийно възстановителни дейности по покрива, обшивката, мазилката по стените на храма.  \r\nЧерквата има и позлатено кубе на камбанарията. Тя е една от най-старите църкви в района на Дупнишка духовна околия. Храмът е бил културен и духовен център. В двора му се намирала клисарницата, старото училище и направената през 1874 година читалищна сграда. През 19 век тя е епископска църква. Уникалното при нея е вграждането на паметна плоча на камбанарията, на която са изписани имената на загиналите през войните 1912-1918 година, дупничани. \r\nВенцеслав ИЛЧЕВ", "date": "2018.10.01", "title": "Отец Георги Паликарски, архиерейски наместник на Дупнишка духовна околия: 202 години черквата „Покров на света Богородица” в Дупница чества храмовия си празник"}
{"url": "http://www.focus-news.net/news/2018/10/01/2573311/radoslav-skenderov-obshtina-blagoevgrad-prez-poslednite-godini-se-nablyudava-seriozen-rast-na-sportuvashtite-detsa-v-obshtinskite-bazi.html", "text": "През последните години се наблюдава сериозен ръст на спортуващите деца в общинските бази в Благоевград. Това каза за  Радио „Фокус“ – Пирин  Радослав Скендеров, експерт „Младежки дейности, спорт и култура“ към Община Благоевград. По думите му благодарение на големия брой спортни събития, които Общината организира, е намаляла агресията сред подрастващите.  \r\n„Увеличения брой на спортуващите изключително много допринася за намаляването на агресията сред подрастващите“, коментира Скендеров. Той добави, че до края на годината в Благоевград ще се проведат още интересни спортни събития. „Различни спортни клубове ще са организатори на инициативите, като скоро ни предстои голямо състезание по художествена гимнастика - на 6 и 7 октомври. В същите дни ще имаме и състезание по шах“, допълни Скендров. Той уточни, че спортният календар на Общината за 2018 година е много богат. \r\nЛивия НИНОВА", "date": "2018.10.01", "title": "Радослав Скендеров, Община Благоевград: През последните години се наблюдава сериозен ръст на спортуващите деца в общинските бази"}
{"url": "http://www.focus-news.net/news/2018/10/01/2573297/telma-makedoniya-dik-obyavi-rezultatite-sled-prebroyavane-na-100-ot-byuletinite.html", "text": "На референдума за договора с Гърция, проведен в неделя, са гласували 666 743 граждани, или 36,91% от записаните в Избирателния списък, съобщи ДИК (Държавната избирателна комисия) след преброяване на 100% от бюлетините, предава  скопският телевизионен канал „Телма“ . \r\nНа въпроса „За членство в ЕС и НАТО с приемане на Договора между Република Македония и Република Гърция ли сте?“ – са отбелязали „да“ 91,46% от гласувалите, или 609 813 души, а „против“ са били 5,65%, или 37 700 души. Недействителните бюлетини са 2,89%. \r\nОчаква се ДИК да проведе пресконференция, на която да обяви официално резултатите. \r\nПревод и редакция:", "date": "2018.10.01", "title": "„Телма“ (Македония): ДИК обяви резултатите след преброяване на 100% от бюлетините"}
{"url": "http://www.focus-news.net/news/2018/10/01/2573312/ministar-nikolina-angelkova-razgovarya-vav-viena-s-avstriyskiya-si-kolega-elizabet-kyostinger.html", "text": "Министърът на туризма Николина Ангелкова разговаря с Елизабет Кьостингер, министър на устойчивото развитие и туризма на Австрия. Двете се срещнаха по време на 17-ия Европейски туристически форум във Виена, който се открива днес. Това е основно събитие в областта на туризма по време на австрийското председателство на Съвета на ЕС. Това съобщиха от пресцентъра на  Министерството на туризма .  \r\nМинистър Ангелкова и г-жа Кьостингер подчертаха неразделната връзка между устойчивостта и туризма, която допринася за запазване на статута на Европа като водеща туристическа дестинация в света и популяризиране на културните и историческите ценности на ЕС. Двете се обединиха и около тезата, че има голям потенциал за развитие на туризма между двете страни. \r\nМинистър Ангелкова представи пред австрийския си колега резултатите от срещата на министрите на туризма в София, която се проведе в рамките на председателството на България на Съвета на Европейския съюз. Форумът, организиран от българското Министерство на туризма през февруари 2018 г., събра над 500 делегати от страните членки на ЕС и Западните Балкани. На форума делегатите подчертаха, че за развитието на туризма е важно да се използват възможности за финансиране на туристически проекти по оперативните програми. Тогава във форума в София се включиха Елжбиета Биенковска, европейски комисар по вътрешен пазар, промишленост, предприемачество и МСП и Зураб Пололикашвили, генерален секретар на Световната организация по туризъм към ООН. \r\nМинистър Ангелкова отправи официална покана към г-жа Кьостингер да посети България и пожела на австрийското правителство успешно председателство на Съвета на ЕС и постигане на всички заложени цели.", "date": "2018.10.01", "title": "Министър Николина Ангелкова разговаря във Виена с австрийския си колега Елизабет Кьостингер"}
{"url": "http://www.focus-news.net/news/2018/10/01/2573303/federika-mogerini-i-yohanes-han-makedonskiyat-parlament-e-prizovan-da-prodalzhi-sas-stapki-po-prilagane-na-sporazumenieto-za-imeto-na-stranata.html", "text": "Македонският парламент е призован да продължи със стъпки по прилагане на споразумението за името на страната. Това заявиха в свое съвместно изявление Федерика Могерини - върховен представител на Съюза по въпросите на външните работи и политиката на сигурност и заместник-председател на Комисията и Йоханес Хан - комисар по въпросите на европейската политика за съседство и преговорите за разширяване, съобщиха от представителството на  ЕК в България . \r\nНа 20 септември гражданите на бившата югославска република Македония имаха възможността да гласуват за бъдещето на страната си. При мирния и демократичен вот огромното мнозинство от онези, които упражниха правото си на глас, казаха „да“ на споразумението от Преспа по въпроса за името и на техния европейски път. \r\nСега парламентът е призован да продължи със следващите стъпки по прилагане на споразумението за името, като се произнесе по конституционните промени, заявиха те в своето изявление.  \r\nСпоред тях това е историческа възможност – не само за помирение в региона, но и за решително ускоряване пътя на страната към Европейския съюз. От всички политически и институционални представители сега зависи да действат съгласно конституционните си отговорности отвъд партийните политически линии. Европейският съюз ще продължи изцяло да подкрепя и да помага на страната, нейните институции и всички нейни граждани, заявиха в своето изявление Могерини и Хан.", "date": "2018.10.01", "title": "Федерика Могерини и Йоханес Хан: Македонският парламент е призован да продължи със стъпки по прилагане на споразумението за името на страната"}
{"url": "http://www.focus-news.net/news/2018/10/01/2573314/banka-dsk-otkri-interaktivna-zona-za-samoobsluzhvane-i-konsultatsii-v-unss.html", "text": "Банка ДСК ЕАД, българското дъщерно дружество на Банка ОТП, откри нова интерактивна зона за самообслужване на студенти и академичен състав в Университета за национално и световно стопанство (УНСС). Специалното пространство, обособено в Юридическия факултет на университета, бе открито от председателя на Управителния съвет и главен изпълнителен директор на Банка ДСК Виолина Маринова, както и от ректора на УНСС, проф. д. ик. н. Стати Статев, след официалното начало на новата академична учебна година. Това съобщиха от ДСК. \r\nМодерната зона за самообслужване включва:  \r\nATM устройство за вноски и теглене на суми в брой, извършване на справки, плащане на сметки, вноски по кредитни карти и стокови кредити в Банка ДСК, получаване на преводи MoneyGram и др.;  \r\nВиртуална папка - Информационен дисплей с тъч екран за достъп до публична банкова информация в помощ на потребителите (общи условия, процедури, тарифа, уведомления, бланки на документи и други), както и информация за продукти и услуги на банката. За клиентите е осигурена възможност при интерес да си изпратят съответния материал по имейл; достъп до кредитен калкулатор със слайдери, на който потребителите сами могат да пробват различни варианти на търсеното от тях финансиране и директно да отправят запитване към банката;  \r\nВ пространството има и екран за  дигитално маркетингово съдържание с информация за предлагани от банката продукти и услуги, съобразени с очакванията и нуждите на студентите и преподавателите в университета.   \r\n В зоната за самообслужване са обособени и две консултантски работни места, изпълнени в концепцията на изградените високотехнологични офиси на банката в София и Варна – Икономически университет. Местата разполагат със съответното оборудване и са предназначени за служители на банката, които ще извършват консултации и продажби на място по време на организирани кампании и събития в университета.  \r\n„Иновациите и технологиите в различни аспекти на нашия живот вървят ръка за ръка с потенциала и възможностите на младите специалисти и сме много щастливи да открием своята нова модерна зона за самообслужване в едно от най-престижните бизнес учебни заведения, точно днес, на старта на новата учебна година. Паралелно със съществуващия филиал на банката в УНСС, може да кажем, че вече предлагаме всеобхватен, удобен и модерен достъп до всички банкови продукти и услуги в сегмента банкиране на дребно“, сподели Виолина Маринова, председател на Управителния съвет и главен изпълнителен директор на Банка ДСК, както и член на Съвета на настоятелите в УНСС.  \r\n„Откриването на интерактивната зона за самообслужване в УНСС ще осигури бърз и удобен достъп на нашите студенти, преподаватели и служители до всички банкови услуги и продукти на Банка ДСК. Това е поредната модерна иновация в нашия университет“, допълни проф. Стати Статев, ректор на УНСС.  \r\nБанка ДСК има специално разработени младежки и студентски пакети. Те предоставят достъп до електронно и мобилно банкиране, комбинирана DSK ISIC дебитна и студентска идентификационна карта, младежка дебитна карта, виртуална карта, както и различни отстъпки при пазаруване в търговски обекти. Повече информация за тях може да бъде намерена на този адрес:  .", "date": "2018.10.01", "title": "Банка ДСК откри интерактивна зона за самообслужване и консултации в УНСС"}
{"url": "http://www.focus-news.net/news/2018/10/01/2573315/zam-kmetat-na-karlovo-anton-minev-natsionalna-nagrada-za-chistotata-na-balgarskiya-ezik-shte-bade-vrachena-na-1-vi-noemvri.html", "text": "За първи път Национална награда за чистотата на българския език на името на големия книжовник, писател и преводач д-р Иван Богоров ще бъде връчена на Деня на народните будители 1-ви ноември. Това каза за  Радио „Фокус“  зам. кметът на Карлово Антон Минев. \r\n„Целта е да бъдат стимулирани автори, поети, писатели, които са творили за запазване и съхраняване на чистотата на българския език в годините назад, а и в момента. Едно от предизвикателствата на нашето време е именно това – да запазим и съхраним богатството, което са ни завещали нашите деди, а именно – богатият книжовен български език.“ \r\nВ деня на народните будители наградата за чистота на българския език ще получи един от шестимата номинирани на официална церемония в община Карлово, каза още зам. кметът на общината Антон Минев.", "date": "2018.10.01", "title": "Зам. кметът на Карлово Антон Минев: Национална награда за чистотата на българския език ще бъде връчена на 1-ви ноември"}
{"url": "http://www.focus-news.net/news/2018/10/01/2573313/ombudsmanat-maya-manolova-zakonoproektat-za-horata-s-uvrezhdaniya-e-absolyutno-osakaten.html", "text": "Законопроектът за хората с увреждания е абсолютно осакатен. От него са извадени всички точки, които трасираха реформата. Дали ще се приеме в този му вид, няма никакво значение, защото абсолютно всичко, на което държахме, е отпаднало. Това каза омбудсманът Мая Манолова пред журналисти при влизането си в Министерство на труда и социалната политика, където се провежда заседание на Националния съвет за интеграция на хората с увреждания, съобщиха от  пресофиса на омбудсмана . Тя подчерта, че трудно сдържа своя гняв и очаква обяснение от социалния министър Бисер Петков защо реформата се връща в изходна точка.  \r\n„Няколко месеца работихме сериозно, юли и август, с моя екип, с експерти на социалния министър, постигнахме висока степен на съгласие и с всички организации на хората с увреждания по основните точки на реформата. Сега по неясни причини всичко това, за което се борихме, преговаряхме, обсъждахме липсва от този проект“, аргументира се Манолова.  \r\nПо думите й този проект е загубено време и подигравка за всички хора с увреждания, които очакват реална реформа.  \r\n„Още повече, че ангажиментът беше поет на най-високо политическо ниво – от премиера Бойко Борисов, вицепремиера Томислав Дончев, социалния министър Бисер Петков, здравния министър Кирил Ананиев. Оказва се, че просто сме си губили времето, че сме разговаряли не с когото трябва. Аз нямам обяснение, може би някой ги саботира“, заяви още омбудсманът.  \r\nСпоред Манолова нов Закон за личната помощ за хората с увреждания няма да има.  \r\n„Бяхме постигнали договореност, че хората, които искат да се ползват от лична помощ, могат да поискат индивидуална оценка на техните потребности, извън реда на комплексната оценка, тъй ката комплексната оценка ще започне да се прилага след 1 юли 2019 г. Тогава ще се прави методика, ще се обучават екипи  и за да не се забави толкова този процес, нашата договореност беше, че човекът ще може да поиска конкретна индивидуална оценка за неговите потребности от лична помощ, но сега тя не се предвижда да е в отделен закон, а в Закона за социално подпомагане“, разясни общественият защитник.  \r\nТя подчерта, че личната помощ е кауза на майките на деца с увреждания в цялата страна и те няма да отстъпят от нея.  \r\n„Фондът „Мобилност и достъпна среда“ няма да се случи. Освен това отпада ангажиментът новите сгради да не бъдат пускани в експлоатация, ако не отговарят на условията за достъпна среда. Няма никакъв ангажимент, има една глоба от 5 000 лв., която е ясно за един голям инвеститор, колко е лесно да я плати. В същото време се възлага ангажимент на собствениците на частни сгради да намерят финансиране и да ги пригодят към нуждите на хора с увреждания, без за това да се създава фонд. Отпада фондът „Трудова заетост“, отпада „защитената заетост“, на практика са редуцирани квотите, които биха осигурили заетост на хората с увреждания. Срещу тях няма санкции, има санкции само за институциите в публичния сектор“, подчерта общественият защитник.  \r\nПо думите ѝ нищо няма да се случи и с помощните средства и медицинските изделия, включително със създаването на нови стандарти и по-строг контрол от 1 януари, а парите ще продължат да изтичат от системата.  \r\n„Обещанието е, че евентуално от по-следващата година те ще се дават в натурално изражение от здравната каса или от Министерство на здравеопазването. Новият орган, за който пое ангажимент премиерът, всъщност е трансформиране на Агенцията за хора с увреждания в нова такава, като там се говори, че ще има евентуално екипи на местно ниво“, негодува Манолова.  \r\nТя допълни още, че няма да коментира унизителната практика на министър Петков да изпраща преработен проект в последния момент, при това в него да липсват основни теми и решения.", "date": "2018.10.01", "title": "Омбудсманът Мая Манолова: Законопроектът за хората с увреждания е абсолютно осакатен"}
{"url": "http://www.focus-news.net/news/2018/10/01/2573316/vratsa-vazstanoveno-e-dvizhenieto-po-pat-i-1-rebarkovo-lyutidol-ot-km-165-do-km-166.html", "text": "Възстановено е движението по път I-1 Ребърково  - Лютидол от км 165 до км 166. Това съобщиха от пресцентъра на  Агенция \"Пътна инфраструктура\" .", "date": "2018.10.01", "title": "Враца: Възстановено е движението по път I-1 Ребърково  - Лютидол от км 165 до км 166"}
{"url": "http://www.focus-news.net/news/2018/10/01/2573317/direktsiya-kultura-turizam-i-mezhdunarodni-deynosti-kam-obshtina-veliko-tarnovo-priema-predlozheniya-za-kulturni-sabitiya-koito-da-badat-vklyucheni-v-kalendara-za-2019-g.html", "text": "Дирекция „Култура, туризъм и международни дейности“ към Община Велико Търново приема предложения за културни събития, които да бъдат включени в календара за 2019 г. Това съобщиха от пресцентъра на  Община Велико Търново . \r\nПредложенията трябва да съдържат: организатор и партньори, описание на събитието (жанр в изкуството, тематика, връзка с традиционни празници или чествания на годишнини и др.,провеждано ли е до сега във Велико Търново и кога, провеждано ли е в страната и кога, има ли сродно културно събитие/събития в страната), дата и място на провеждане, участници/изпълнители – проектен списък/брой, програма - проект, целева публика, прогнозен брой публика, техническо обезпечаване и технически план (напр. ползване на общински площи, озвучаване, осигуряване на сцена, транспорт, техническо оборудване, реклама и др.), финансов план на събитието и очаквано финансиране от бюджета на Община Велико Търново - проект. \r\nЗадължително е да се посочат данни по всички точки, максимално допустим обем:  две страници формат А4. Предложения се приемат до 31 октомври 2018 година на e-mail: kultura_vt@abv.bg \r\nПредложения могат да правят културни институти, читалища, НПО, творчески сдружения и гилдии, индивидуални творци, културни оператори, фирми, граждани. Постъпилите предложения ще бъдат включени в проекта за Календар на културните събития 2018, който ще бъде представен на Великотърновския общински съвет за обсъждане и вземане на решение.", "date": "2018.10.01", "title": "Дирекция „Култура, туризъм и международни дейности“ към Община Велико Търново приема предложения за културни събития, които да бъдат включени в календара за 2019 г."}
{"url": "http://www.focus-news.net/news/2018/10/01/2573319/dots-vasil-kondov-tarakliyski-universitet-tselta-ni-e-da-izrastvame-da-razshiryavame-spetsialnostite-i-da-podobryavame-usloviyata-i-za-prepodavateli-i-za-studenti.html", "text": "Целта на университета е да повишава качеството си и да израства. Да ставаме по-квалифицирани, да придобиваме научни и образователни степени, да разширяваме специалностите, необходими в нашия край. Това каза за  Агенция „Фокус“  преподавателят по български език в Тараклийския държавен университет „Григорий Цамблак“ в Молдова по повод навършването на 14 години от откриването на учебното заведение. „Наша цел естествено е и да подобряваме условията, както за студентите, така и за преподавателите и служителите“, посочи той. „Отбелязахме годишнината от откриването на университета с хубаво тържество. Бяха наградени колеги преподаватели и студенти“, обясни Васил Кондов. „Присъстваха официални лица от местната власт, от посолството и от консулството на България. На отбелязването беше културното аташе Георги Йовков, който изпълнява длъжността посланик, както и консулът в Тараклия Ангел Маринов. Присъстваха кметът на Тараклия Сергей Филипов и председателя на района Кирил Татарли“, посочи той и допълни, че по повод годишнината се е провел и концерт с участието на студенти и ансамбъл от България. \r\nБиляна ИВАНОВА", "date": "2018.10.01", "title": "Доц. Васил Кондов, Тараклийски университет: Целта ни е да израстваме, да разширяваме специалностите и да подобряваме условията и за преподаватели, и за студенти"}
{"url": "http://www.focus-news.net/news/2018/10/01/2573322/toplofikatsiya-sofiya-ead-ima-gotovnost-da-startira-noviya-otoplitelen-sezon.html", "text": "„Топлофикация София” ЕАД има пълна готовност да стартира новия отоплителен сезон. Това съобщиха за  Агенция „Фокус”  от пресцентъра на дружеството. Според нормативната уредба общото включване на отоплението в София може да започне след три последователни дни със средноденонощна температура по-ниска от +12°C и прогноза от НИМХ за трайно застудяване. Дружеството следи промените на времето и ще реагира съобразно климатичните условия и в съответствие с нормативните изисквания. \r\nОт дружеството посочват, че парното може да бъде пуснато и преди настъпването на трайно застудяване при желание от страна на всички клиенти в етажната собственост. За целта е необходимо да представят в най-близкия Център за обслужване на клиентите заявление и подписано решение от Общото събрание на етажната собственост за по-ранно включване на отоплението. Прилагането на тази процедура е изцяло в полза на потребителите и чрез нея се избягва възможността за предварително пускане без съгласието на всички съседи.  \r\nДетските градини, училищата и здравните заведения също могат да поискат предварително включване на отоплението. За това е достатъчно директорът да изпрати писмено заявление в обслужващия топлорайон или в централно управление. Към днешна дата от тази възможност са се възползвали 10 сгради в столицата. Сред тях са посолства, детски градини и офис сгради. \r\nПреди пускането на отоплението е важно клиентите да приключат всички ремонти по вътрешните инсталации и да запълнят източените такива. Отоплението няма да бъде включено в сградите, в които вътрешната отоплителна инсталация не е запълнена. \r\nНапомняме на клиентите да отворят на максимална степен вентилите на радиаторите си, за да не се налага след това допълнително обезвъздушаване на отоплителните тела. Важно е да бъдат проверени и дисплеите на електронните уреди за дялово разпределение, монтирани върху радиаторите. Ако има изгаснал дисплей, абонатите трябва да се свържат с топлинния счетоводител.  \r\nМаксималното ограничаване на достъпа до абонатната станция ще ограничи възможните манипулации и кражби на топлинна енергия. Това ще гарантира качественото и надеждно топлоснабдяване на всички имоти и коректното отчитане на консумираната топлинна енергия.  \r\nЕкспертите на „Топлофикация София“ ЕАД са подготвили полезни съвети, с които може да се спести топлинна енергия и да се оптимизират сметките за парно и топла вода. Практичните съвети са публикувани в сайта на дружеството –   и във Фейсбук -  . За допълнителна информация във връзка с началото на отоплителния сезон клиентите могат да се свържат с кол центъра на компанията – тел. 0 700 11 111.", "date": "2018.10.01", "title": "„Топлофикация София” ЕАД има готовност да стартира новия отоплителен сезон"}
{"url": "http://www.focus-news.net/news/2018/10/01/2573318/sliven-v-oblastnata-administratsiya-byaha-vracheni-nagradite-na-osem-uchenitsi-ot-stranata-otlicheni-v-natsionalniya-konkurs-za-ese-bolgradskata-gimnaziya-izvor-na-rodolyubie.html", "text": "Осем ученици от страната бяха отличени в националния конкурс за есе „Болградската гимназия – извор на родолюбие“. Наградите бяха връчени на среща в Областната администрация в Сливен. Това съобщиха от  Областна администрация Сливен . \r\nКонкурсът бе посветен на 160-годишнината от създаването на първата българска гимназия – в Болград, Украйна. Той бе обявен в началото на лятото от областната администрация в Сливен в партньорство с Регионалното управление на образованието. По-късно придоби национален статут, след като в писмо до областния управител Чавдар Божурски министърът на образованието и науката Красимир Вълчев изрази подкрепата си. \r\nВ конкурса участваха 47 ученици от 5 до 12 клас, в четири възрастови групи, от Стара Загора, Димитровград, Карлово, Велико Търново, София, Ботевград, Търговище, Благоевград, Пловдив, Тутракан, Кърджали, Гоце Делчев, Котел, Шивачево, Твърдица и др. Сред тях имаше и деца от Болградската гимназия. Есетата бяха оценени от комисия в състав: зам. областният управител Димитринка Петкова, проф. Надя Манолова от СУ „Климент Охридски“, проф. д-р Пламен Павлов от ВТУ „Св. св. Кирил и Методий“, доц. Господин Стефанов от ТУ-Сливен, гл. експерт по история в Министерството на образованието и науката (МОН) Радостина Николова и Валя Димитрова от фондация „Памет“. \r\nНа първо и второ място в групата на 5 и 6 клас бяха класирани Йоанна Петкова от ОУ „П. П. Славейков“ в Димитровград и Рая Гънчева от ОУ „П. Р. Славейков“ в Стара Загора. Във втора група, 7 и 8 клас, първа стана Йоана Балчева от СУ „Н. Рилски“ в Твърдица, втора бе Виктория Жечева от ПГПЗЕ „З. Стоянов“ – Сливен. Ивет Йотова от ППМГ „Акад. А. Златаров“ в Ботевград получи първото място в групата на учениците от 9 и 10 клас, второто зае Елисавета Петрова от ПГТ „Д-р В. Берон“ във В.Търново. Ралица Жекова от ППМГ „Д. Чинтулов“-Сливен бе най-високо оценена в групата на 11 и 12 клас, следвана от Илиян Ангелов от Българско неделно училище – Пекин, Китай. \r\nВсички участници получиха грамоти и книги с поезията на Христо Ботев. МОН награди класиралите се на първо и второ място с парична премия от по 200 лева, с която ще подпомогнат посещението си в Болградската гимназия по време на тържествата за юбилея й.", "date": "2018.10.01", "title": "Сливен: В Областната администрация бяха връчени наградите на осем ученици от страната, отличени в националния конкурс за есе „Болградската гимназия – извор на родолюбие“"}
{"url": "http://www.focus-news.net/news/2018/10/01/2573320/varna-dvama-dvama-mazhe-na-37-i-33-godini-sa-zaginali-sled-kato-mikrobus-se-e-blasnal-v-darvo-kray-patya-ot-selo-konstantinovo-za-beloslav.html", "text": "Около 15.00 часа на пътя от село Константиново за град Белослав е станало пътнотранспортно произшествие. Това съобщиха от  ОДМВР-Варна . Според първоначалната информация по време на движение микробус е напуснал пътното платно и се е блъснал в дърво извън пътя. На място са загинали двама мъже – на 37 и на 33 години.  \r\nИзясняват се детайли и обстоятелства около произшествието. Към момента на мястото на инцидента се провеждат процесуално-следствени действия.", "date": "2018.10.01", "title": "Варна: Двама двама мъже на 37 и 33 години са загинали, след като микробус се е блъснал в дърво край пътя от село Константиново за Белослав"}
{"url": "http://www.focus-news.net/news/2018/10/01/2573323/silistra-dvizhenieto-po-patya-kableshkovo-mezhden-v-uchastaka-ot-razklona-za-s-varbino-se-osashtestvyava-v-edna-lenta-poradi-ptp.html", "text": "Движението по път ІІІ-2077 Каблешково – Межден в участъка от разклона за с. Върбино до границата с област Добрич между км 11 и км 13 се осъществява в една лента поради ПТП. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, като следват указанията на Пътна полиция.", "date": "2018.10.01", "title": "Силистра: Движението по пътя Каблешково – Межден в участъка от разклона за с. Върбино се осъществява в една лента поради ПТП"}
{"url": "http://www.focus-news.net/news/2018/10/01/2573324/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.01", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково."}
{"url": "http://www.focus-news.net/news/2018/10/01/2573327/dots-vasil-kondov-tarakliyski-universitet-tazi-godina-shte-obuchavame-malko-nad-200-studenti-pokrihme-byudzhetnite-mesta.html", "text": "В университета се обучават малко над 200 студенти. Тази година покрихме бюджетните места, които ни се отпускат от държавата. Това каза за  Агенция „Фокус“  преподавателят по български език в Тараклийския държавен университет „Григорий Цамблак“ в Молдова по повод навършването на 14 години от откриването на учебното заведение. „Доволни сме, че тази година успяхме да покрием това, което се отпуска от държавата като бюджетни места“, коментира той. „Тараклийският университет е един от най-младите в Молдова, ако не и най-младият. Поне в Южна Молдова университетът е сред трите най-млади“, обясни доц. Кондов. „До създаването на Тараклийския университет не се стигна много бързо. Президентите на България и Молдова се разбраха и откриването стана факт през 2004 година“, посочи той и допълни, че учебното заведение е преминало през доста трудности от създаването си. „Помня в какво състояние беше материално-техническата база, когато започнахме да работим“, коментира Васил Кондов. „В момента се прави много голям ремонт на външната част на сградата на основния корпус“, обяви той. „Миналата година беше направен сериозен ремонт на общежитието, на сградата отвън и вътре. Общежитието не беше ремонтирано почти половин век“, посочи преподавателят. Според него освен материално-техническата база, трудност за университета е израстването на кадрите. „Кадрите в един университет да са с научни звания не е лесна работа, това не става за година или две“, поясни Васил Кондов. „Имаме достатъчно преподаватели в университета, но не всички имат научни и образователни степени. Университетът трябва да работи върху това“, каза още той. \r\nБиляна ИВАНОВА", "date": "2018.10.01", "title": "Доц. Васил Кондов, Тараклийски университет: Тази година ще обучаваме малко над 200 студенти, покрихме бюджетните места"}
{"url": "http://www.focus-news.net/news/2018/10/01/2573329/blagoevgrad-detsko-politseysko-upravlenie-be-otkrito-v-su-neofit-rilski-v-bansko.html", "text": "Стартира II етап от програма „Детско полицейско управление“, предназначена за обучение на деца от начален и прогимназиален етап. Това съобщиха от пресцентъра на  Община Банско . Идеята на програмата е децата, забавлявайки се, да придобият знания и умения за опазване на своя живот и този на приятелите си; за своите права и отговорности в обществото; за работа в екип, уважение и толерантност; както и справяне в специфични ситуации на улицата и в училище. Теоретичните занимания бяха проведени от служителите на МВР в училищна среда, като се предвиждат и практическите занятия на открито. Основната задача, която си поставят представителите на органите на реда, са ранната превенция на подрастващите; утвърждаване на ценностно отношение към законите в страната; създаване на навици за безопасно поведение и вземане на адекватни решения в определени ситуации; изграждане на гражданска позиция и развитие на гражданска компетентност. В изпълнение на задачите беше подписано споразумение за партньорство за създаване и реализиране на „Детско полицейско управление“ между Районно Управление град Банско и СУ „Неофит Рилски” – Банско. В ролята на доброволци бяха избрани учениците от V б клас с ръководител госпожа Шинка Цакова. Обучители и ръководители на програмата са инспектор Катя Чакърова и младши полицейски инспектор Петър Ергин към местното Районно управление.", "date": "2018.10.01", "title": "Благоевград: Детско полицейско управление бе открито в СУ „Неофит Рилски” в Банско"}
{"url": "http://www.focus-news.net/news/2018/10/01/2573330/predsedatelyat-na-parlamenta-tsveta-karayancheva-shte-vzeme-uchastie-v-13-ata-godishna-sreshta-na-mestnite-vlasti-v-kurorten-kompleks-albena.html", "text": "Председателят на Народното събрание Цвета Караянчева ще приветства участниците в дискусията „Силни общини – силна държава: перспективи за развитие на местното самоуправление в България“ в рамките на 13-ата годишна среща на местните власти. Това съобщиха от пресцентъра на  Народното събрание . Форумът ще бъде на 2 октомври 2018 г., от 16.00 часа в курортен комплекс „Албена”.", "date": "2018.10.01", "title": "Председателят на парламента Цвета Караянчева ще вземе участие в 13-ата годишна среща на местните власти в курортен комплекс „Албена”"}
{"url": "http://www.focus-news.net/news/2018/10/01/2573325/dots-ivan-ivanov-kevr-sredno-za-stranata-tsenata-na-toplinnata-energiya-se-uvelichava-s-672-za-poslednoto-trimesechie-na-2018-g.html", "text": "Средно за страната цената на топлинната енергия с гореща вода се увеличава с 6,72% за последното тримесечие на 2018 г. Това каза председателят на КЕВР доц. Иван Иванов по време на брифинг след закрито заседание на Комисията по енергийно и водно регулиране, предаде репортер на  Агенция „Фокус“ . \r\nУвеличението на цената за топлинната енергия с гореща вода за последното тримесечие на 2018 година ще бъде както следва: „Топлофикация – София“ ЕАД – 7,97%; „ЕВН България Топлофикация“ ЕАД – 8,57%; „Топлофикация Плевен“ ЕАД – 4,66%; „Топлофикация Бургас“ ЕАД – 4,88%; „Веолия Енерджи Варна“ ЕАД – 2,28%; „Топлофикация Враца“ ЕАД – 6,32%; „Топлофикация ВТ“ ЕАД – 4,39%; „Топлофикация Разград“ ЕАД – 5,35%; „Юлико-Евротрейд“ ЕООД – 6,21%; „ОВЕРГАЗ МРЕЖИ“ АД – 2,55%. \r\n„След като беше прието повишението на цената за природен газ за последното тримесечие на 2018 година, всички потребители ще заплащат повишена цена от не повече от 8% за него. Въз основа на това решение, днес КЕВР прие изменение в цените на топлинната енергия на топлофикациите в страната. Цените се повишават с между 2,28% и 8,57%. Относно изменението на цената на топлинната енергия искам да отбележа следното: Получихме различни декларации, в които се говори, че в България се повишава цената на природния газ, след като цените в Европа остават непроменени. От 29 септември 2017 г. до 28 септември  2018 г., освен промяната в курса на долара, промяната в цената на суровия петрол, която е ценнобразуваща във формулата се е променила с почти 44%. Второ – промяната на цената засяга само топлофикации, които работят с природен газ. 4-те топлофикации, които работят с въглища остават с непроменени цени. Това са „Топлофикация Русе“ АД, „Топлофикация Перник“ ЕАД, „Топлофикация Сливен“ ЕАД и „Топлофикация Габрово“ ЕАД“, заяви още председателят на КЕВР. \r\nЦветелин ДИМИТРОВ", "date": "2018.10.01", "title": "Доц. Иван Иванов, КЕВР: Средно за страната цената на топлинната енергия се увеличава с 6,72% за последното тримесечие на 2018 г."}
{"url": "http://www.focus-news.net/news/2018/10/01/2573321/albanian-daily-news-zaev-a-sega-kakvoi.html", "text": "Може би е прекалено рано да се правят анализи защо референдумът за името на Македония се провали, „побеждавайки“. Разбира се, повече от 90% от явилите се да гласуват около 35% от избирателите са „за“ и това може да бъде разглеждано като много позитивен знак, стига човек да забрави, че неуспехът да се постигне целта от 50% избирателна активност го прави невалиден, пише  електронното издание Albanian Daily News  в коментар за проведения в неделя референдум в Македония, представен без редакторска намеса. \r\nАко резултатите от референдума бъдат приложени към евентуални предстоящи парламентарни избори, се получава така, че за цялата управляваща коалиция ще гласуват под 600 хиляди души срещу повече от 600 хиляди само за опозиционната ВМРО-ДПМНЕ. \r\nПървото нещо, което идва на ум на тези, които следят политическите процеси в Македония е, че премиерът Зоран Заев постави летвата твърде високо: той не трябваше да слага всичките си яйца в кошницата на референдума, само една година, след като дойде на власт при турбулентни политически обстоятелства. Как може политик от висш ранг изобщо да се надява, че от официален Избирател списък, в който фигурират 1.8 милиона души, като четвърт милион от тях физически не присъстват в страната, най-малко 900 хиляди ще отидат до урните? \r\nЗаев игра всичко или нищо, надявайки се да смаже десните веднъж завинаги, по същия начин, по който започна ерозира албанските политически партии и по-конкретно „Демократическия съюз за интеграция“ (ДСИ) на Али Ахмети. Все още на гребена на вълната от представянето на местните избори и окуражен от дългия списък важни гости в Скопие, той се осмели да обяви, че ще излезе от политиката ако референдумът се провали (юни 2018). Въпреки това, по-късно той модифицира изявлението си, като посочи, че окончателното решение за одобряване на договора за името е на парламента. Но нищо от това не може да скрие поражението. И все пак, македонският премиер в неделя вечерта заяви, че „решенията се взимат от тези, които гласуват. Вотът е окончателен и решението на гражданите не може да бъде игнорирано. Договорът от Преспа ще бъде внесен за ратификация в парламента. Ако депутатите не подкрепят споразумението, страната отива на избори“. \r\nРазбира се, това може да се брои за някакъв изход от ситуацията; той беше налице още от началото. Но това е илюзорно и временно решение. Разумното и логично действие е оставка на ръководителя на правителството, който да остави поста на друг политик от неговата партиял политически компромис от всички партии, който да съдържа приемане на договора, амнистия по политическия „лов на вещици“ от всички страни, включително за случая в Куманово и съставяне на служебно правителство, което да подготви парламентарни и президентски избори в близко бъдеще. \r\nОчевидно, не това цели премиера Заев. Той навярно си мисли, че може да събере необходимите 81 гласа в парламента за приемане на конституционните промени. Или, в случай на предсрочни избори, той залага на позитивния моментум, който вярва, че е изградил след идването си на власт. \r\nОбаче има малък проблем: Референдумът за името показа точно обратното: Моментумът вече го няма. \r\nПревод и редакция:", "date": "2018.10.01", "title": "Albanian Daily News: Заев, а сега какво?"}
{"url": "http://www.focus-news.net/news/2018/10/01/2573328/dots-ivan-ivanov-kevr-nyama-da-ima-promyana-v-tsenata-na-toka-za-poslednoto-trimesechie-na-2018-g.html", "text": "Няма да има промяна в цената на тока за последното тримесечие на 2018 г. Това каза председателят на КЕВР доц. Иван Иванов по време на брифинг след закрито заседание на Комисията по енергийно и водно регулиране, предаде репортер на  Агенция „Фокус“ . „Беше прието проекторешение относно цената на електроенергията. КЕВР предлага да не бъде променяна цената на електрическата енергия за регулирания пазар“, заяви доц. Иванов. „Изменението на цената на топлинната и електрическата енергия от високоефективно производство е практически в една и съща зона. Високоефективната електрическа енергия се повишава с 6,85%, а цената на топлинната енергия се повишава с 6,72%. Това е политиката, която сегашното ръководство на КЕВР провежда в продължение на 3 години за премахване на кръстосаното субсидиране между топлинната и електрическата енергия. Тоест премахване на задържането на топлинната енергия и увеличаване на електрическата. Сега и в бъдеще по пропорционален начин ще бъдат променяни цените на топлинната и електрическата енергия от високоефективно производство“, допълни още той.  \r\nЦветелин ДИМИТРОВ", "date": "2018.10.01", "title": "Доц. Иван Иванов, КЕВР: Няма да има промяна в цената на тока за последното тримесечие на 2018 г."}
{"url": "http://www.focus-news.net/news/2018/10/01/2573332/sport-aziatskoto-turne-na-grigor-dimitrov-zapochva-vav-vtornik-sutrinta.html", "text": "Първата ракета на България Григор Димитров започва азиатското си турне във вторник сутринта. В мач от първия кръг на турнира в Пекин той ще играе срещу американеца Райън Харисън. Срещата е втора в програмата на Националния тенис център и се очаква да започне около 09:30 – 10:00 часа. До момента двамата са играли 5 пъти в турнири на Асоциацията на тенис професионалистите, като българинът е спечелил 4 от тях.", "date": "2018.10.01", "title": "Спорт: Азиатското турне на Григор Димитров започва във вторник сутринта"}
{"url": "http://www.focus-news.net/news/2018/10/01/2573333/yambol-okrazhnata-prokuratura-zadarzha-za-72-chasa-turskiya-grazhdanin-obvinen-v-prichinyavaneto-na-katastrofata-na-patya-gkpp-lesovo-elhovo-pri-koyato-zagina-mazh-a-2-zheni-i-dete-byaha-raneni.html", "text": "Окръжна прокуратура – Ямбол задържа за 72 часа турския гражданин Азис К. Това съобщиха от  Апелативна прокуратура - Бургас . Той е обвинен за това, че на 30 септември 2018 г., около 17.20 ч., на пътя в посока Елхово, ГКПП \"Лесово\", след употреба на наркотично вещество – амфетамин, е управлявал МПС – влекач с прикачено към него полуремарке, като нарушил правилата за движение по пътищата, в резултата на което е предизвикал пътнотранспортно произшествие (ремаркето със задната си част навлиза в насрещното движение и се удря в лек автомобил) и по непредпазливост причинил смъртта на 51 г. мъж (управлявал лекият автомобил) и средна телесна повреда на повече от едно лице – две жени и едно дете – престъпление по чл.343, ал.4, вр.ал.3, б.„б“, вр.ал.1, б.„в“, вр.чл.342, ал.1 от НК. \r\nПредстои в следващите дни Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо турския гражданин.", "date": "2018.10.01", "title": "Ямбол: Окръжната прокуратура задържа за 72 часа турския гражданин, обвинен в причиняването на катастрофата на пътя ГКПП \"Лесово\" – Елхово, при която загина мъж, а 2 жени и дете бяха ранени"}
{"url": "http://www.focus-news.net/news/2018/10/01/2573334/dots-ivan-ivanov-kevr-ot-1-yuli-2019-godina-transgaz-garantira-kapatsitet-15-mlrd-kubm-priroden-gaz-pri-tochkata-na-mezhdusistemno-svarzvane-gyurgevo-ruse.html", "text": "От 1 юли 2019 година „Трансгаз“ гарантира капацитет 1.5 млрд куб/м природен газ при точката на междусистемно свързване Гюргево-Русе. Това каза председателят на КЕВР доц. Иван Иванов по време на брифинг след закрито заседание на Комисията по енергийно и водно регулиране, предаде репортер на  Агенция „Фокус“ . „Как може тенденцията за непрестанното увеличаване на цената на суровия петрол и респективно на природния газ да бъде коригирана за потребителите в Р България? На първо място – това са започналите преговори с „Газпром Експорт“. Първата фаза от тях беше проведена през изминалата седмица. Надявам се, че в рамката на тези преговори България ще договори по-добри условия за доставка на природен газ от „Газпром Експорт“, уточни той. „Второ – само преди седмица, в резултат на подозренията на ЕК, че „Трансгаз“ злоупотребява и пречи на износа на природен газ от Румъния към други държави членки, „Трансгаз“ поемат няколко важни ангажимента, които засягат Република България, а именно, че ще предостави максималния наличен капацитет на ползвателите на мрежата за износ на газ от Румъния към Унгария и към България. Считано от 1 юли 2019 година „Трансгаз“ гарантира капацитет 1.5 млрд куб/м природен газ при точката на междусистемно свързване Гюргево-Русе“, заяви още доц. Иванов. „От 31 декември 2019 година „Трансгаз“ гарантира капацитет 1.8 млрд. куб/м между Румъния и България за румънски износ на газ по сушата към България чрез връзката между румънската национално-преносна система и международния преносен газопровод. Минималната цена за резервиране на капацитета в точките на междусистемно свързване с България ще бъде равна на референтната цена за резервиране на капацитет на собствената територия. Тоест на румънска територия няма да има никакви допълнителни такси“, уточни той. По думите му капацитетът, който е готов да гарантира румънската страна е повече от потребяваното количество природен газ в България, доставяно досега от „Газпром Експорт“.  \r\nЦветелин ДИМИТРОВ", "date": "2018.10.01", "title": "Доц. Иван Иванов, КЕВР: От 1 юли 2019 година „Трансгаз“ гарантира капацитет 1.5 млрд куб/м природен газ при точката на междусистемно свързване Гюргево-Русе"}
{"url": "http://www.focus-news.net/news/2018/10/01/2573336/burgas-okrazhnata-prokuratura-predade-na-sad-zhena-obvinena-v-krazhba-na-veshti-obshta-stoynost-1-423-lv-116-vauchera-za-hrana-i-za-tanzaktsii-za-1-540-leva-ot-chuzhda-bankova-karta.html", "text": "Окръжна прокуратура – Бургас предаде на съд Елина Х. Тя е подсъдима за това, че на 17 ноември 2017 г., около 10:30 часа, в магазин за дрехи в Карнобат отнела чужди движими вещи (дамско портмоне, комплект златни обеци, банкова карта и парична сума) – всичко на обща стойност 1 423 лв., от владението на жена, без нейно съгласие с намерение противозаконно да ги присвои – престъпление  по чл.194, ал.1 от НК. Това съобщиха от  Апелативна прокуратура - Бургас . \r\nТя е подсъдима и за това, че по същото време и на същото място, противозаконно отнела от пострадалата официални удостоверителни знаци, предназначени за отчитане на стойности – 116 броя ваучера за храна,  на обща левова равностойност 845 лв. – престъпление по чл.276, ал.3 от НК. \r\nЕлина Х. е подсъдима и за това, че на същата дата, в Карнобат, в часовия интервал от 10:31 до 10:35 часа, при условията на продължавано престъпление, използвала платежен инструмент – банкова карта, като извършила общо 7 транзакции, без съгласието на пострадалата, като в резултата от тях получила сумата от 1 540 лв. – престъпление по чл.249, ал.1, вр. чл.26, ал.1 от НК. \r\nОкръжен съд – Бургас е насрочил заседанието си за 02.10.2018г.", "date": "2018.10.01", "title": "Бургас: Окръжната прокуратура предаде на съд жена, обвинена в кражба на вещи обща стойност 1 423 лв., 116 ваучера за храна, и за танзакции за 1 540 лева от чужда банкова карта"}
{"url": "http://www.focus-news.net/news/2018/10/01/2573338/pazardzhik-60-narodni-predstaviteli-ot-bsp-za-balgariya-shte-predstavyat-proekta-na-partiyata-viziya-za-balgariya-v-oblastta-na-4-oktomvri.html", "text": "60 народни представители от „БСП за България“ ще представят проекта на партията „Визия за България“ в Пазарджишка област на 4 октомври, съобщиха за  Радио „Фокус“-Пазарджик  от пресцентъра на БСП-Пазарджик. Депутатите ще проведат срещи във всички 12 общини в региона.  \r\nПървата проява с участието на Георги Гьоков, Георги Михайлов, Иво Христов, Йордан Младенов, Румен Гечев и Стоян Мирчев ще бъде Кръгла маса на тема „Икономика, образование, здравеопазване, земеделие“, която ще се проведе от 16.00 ч. в Конферентната зала на хотел „Хебър“ в Пазарджик. Дора Янкова, Богдан Боцев, Николай Пенев и Михаил Христов ще се срещнат с обществеността в Батак от 17.30 ч. в читалището. Станислав Владимиров, Николай Цонков, Цветан Топчиев и Никола Динков ще имат среща с жителите на община Белово от 17.30 ч. в залата на общината. Валери Жаблянов, Любомир Бонев, Иван Генов ще се срещнат с брациговци и жителите от общината в Историческия музей от 18.00 ч. На жителите от с.Бяга ще гостуват депутатите Георги Търновалийски, Румен Георгиев и Денчо Бояджиев в читалището от 18.00 ч. Атанас Костадинов, Димитър Данчев, Иван Ибришимов и Николай Иванов ще имат среща с обществеността във Велинград от 17.30 ч. в залата на Художествената галерия. Антон Кутев, Петър Витанов, Анелия Клисарова и Пенчо Милков ще се срещнат с хората в община Лесичово от 18 ч. в читалището.  Иво Христов, Георги Михайлов, Надя Клисурска и Стоян Мирчев ще се срещнат с обществеността в Пазарджик от 18.00 ч. в Младежкия дом. Георги Свиленски, Георги Йорданов, Христо Проданов и Веска Ненчева ще гостуват на панагюрци в камерната зала на Театъра от 17.30 ч. Весела Лечева, Милко Недялков, Васил Антонов и Манол Генов ще имат среща с обществеността в Пещера от 18.00 ч. в читалище  „Развитие“. Румен Гечев, Теодора Халачева, Георги Гьоков и Тодор Байчев ще бъдат в читалището в Ракитово за среща от 18.00 ч. Елена Йончева, Светла Бъчварова, Иван Иванов и Илиян Тимчев ще имат среща с обществеността в Септември от 18.00 ч. в комплекс „Секвои“, а Александър Симов, Филип Попов, Явор Божанков и Николай  Бошкилов ще се срещнат с жителите на община Стрелча в Младежкия дом от 18.00 ч. В Сърница отиват Славчо Велков, Чавдар Велинов, Николай Тишев и Георги Андреев. Срещата там е от 17.30 ч. в кафе „Сладък рай“.", "date": "2018.10.01", "title": "Пазарджик: 60 народни представители от „БСП за България“ ще представят проекта на партията „Визия за България“ в областта на 4 октомври"}
{"url": "http://www.focus-news.net/news/2018/10/01/2573326/ofitsialna-tirana-makedonskite-partii-da-izpalnyat-volyata-na-grazhdanite.html", "text": "Официална Тирана поздрави гласувалите „за“ македонски граждани, „в подкрепа на договора за името с Гърция на вчерашния консултативен референдум“, предава  македонският портал „А1 Он“ . \r\nВ съобщението на Министерството за Европа и външните работи на Албания се казва, че Тирана призовава за продължаване, без забавяния, на по-нататъшния законодателен процес в парламента на Македония, за да се приемат нужните конституционни промени. \r\nТова е нужно, се уточнява в изявлението, с цел да бъде приложен изцяло договорът с Гърция, като единствен път към членство на Македония в НАТО и ЕС. \r\n„Време е всички политически сили в парламента да изпълнят волята на гражданите и с широк консенсус да използват историческата възможност за напредване по евроатлантическия път на страната“, се отбелязва в съобщението. \r\nПревод и редакция:", "date": "2018.10.01", "title": "Официална Тирана: Македонските партии да изпълнят волята на гражданите"}
{"url": "http://www.focus-news.net/news/2018/10/01/2573331/kathimerini-gartsiya-atina-otseni-pozitivno-visokiya-protsent-na-glasuvalite-za-na-referenduma-v-makedoniya-no-niskata-izbiratelna-aktivnost-e-povod-za-pritesnenie.html", "text": "Говорителят на гръцкото правителство Димитрис Цанакопулос в понеделник приветства високия процент на гласувалите „за“ на неделния референдум за промяна на името на Македония, но изрази загрижеността си от ниската избирателна активност, пише  електронното издание на вестник Kathimerini . \r\nЦанакопулос оцени проведеното гласуване, като „позитивно развитие за ратификацията и прилагането на договора от Преспа“, но отбеляза, че Атина е загрижена от това, че огромното мнозинство от македонските граждани гледат на договора със скептицизъм. \r\n„В резултат, фокусът сега е върху парламента на Македония и ние се надяваме, че инициативата на правителството на Заев за конституционна реформа ще даде резултати“, добави говорителят на гръцкото правителство. \r\nТой подчерта, че правителството в Атина продължава да насърчава прилагането на споразумението по „уравновесен и разумен начин с чувство за национален дълг“. \r\nЦанакопулос подчерта, че възможността за разрешаване на дългогодишния спор за името между Атина и Скопие не бива да бъде пропускана и посочи, че гръцките власти са гъвкави по отношение на крайния срок, описан в текста на споразумението от юни. Основните опасения на Гърция, по неговите думи, са свързани с прокарването на промените в Конституцията, а не с изпълняването на крайните срокове. \r\nГоворителят на гръцкото правителство обърна внимание на националистическите настроения и недоверието, разпространявани от определени лагери и от двете страни на границата и обвини основната опозиционна партия в Гърция „Нова Демокрация“, че злорадства за предполагаемия политически успех на тези в съседната страна, които настояват на името Македония и вярват, че са наследници на Александър Велики и които на демонстрация в неделя в Скопие са викали „не на гръцкия геноцид“. \r\n„Ако споразумението беше вредно за Гърция, как може в същото време да е вредно и за Македония“, попита риторично Цанакопулос. \r\nПревод и редакция:", "date": "2018.10.01", "title": "Kathimerini (Гърция): Атина оцени позитивно високия процент на гласувалите „за“ на референдума в Македония, но ниската избирателна активност е повод за притеснение"}
{"url": "http://www.focus-news.net/news/2018/10/01/2573340/chetvarta-sreshta-na-mestnite-lideri-na-stranite-ot-tsie-i-kitay-161-shte-se-provede-v-sofiya-na-20-oktomvri.html", "text": "Четвъртата среща на местните лидери на страните от Централна и Източна Европа (ЦИЕ) и Китай „16+1“ ще се проведе в Националния дворец на културата в София на 20 октомври 2018 г. Това съобщиха от пресцентъра на  Министерството за Българското председателство на Съвета на ЕС 2018 . Форумът ще премине под мотото „Глобално мислене, действия на местно ниво“. \r\nСъбитието се организира от Министерството на Българското председателство на Съвета на ЕС 2018 и Областния управител на област София в партньорство със Столична община, Националното сдружение на общините в Република България и Националния дворец на културата, както и Секретариата за сътрудничество между Китай и страните от ЦИЕ, Асоциацията на областните управители на страните от ЦИЕ и Китай и Китайска народна асоциация за приятелство с чужбина. \r\nЧетвъртата среща на местните лидери на страните от ЦИЕ и Китай ще се проведе само три месеца след Седмата среща на правителствените ръководители на държавите от формата \"16+1\", състояла се в София на 7 юли 2018 година. Целта на форума е да надгради постигнатите резултати и договорености от Срещата на върха, на която бяха очертани и „Насоките от София“.  \r\nИнициативата „16+1“ за сътрудничество между Китай и 16-те страни от ЦИЕ е важен механизъм за стимулиране на политическия диалог, инвестициите, търговските и икономическите отношения и сътрудничеството в широк кръг от области.  \r\nПрез последните години сътрудничеството на местно ниво във формат „16+1“ придоби по-голяма видимост чрез подкрепата за побратимяване на градове, провинции, регионите и общини на страните от ЦИЕ и Китай, и осъществяването на посещения  с цел насърчаване на прекия обмен и сътрудничество на местно равнище.  \r\nДискусиите в София ще се съсредоточат върху развитието на сътрудничеството в областта на туризма, селското стопанство, индустриалните и демонстрационни зони и паркове, малките и средните предприятия. Програмата ще включва презентации и речи на говорители от България, Китай и страните от ЦИЕ. \r\nБългария вече е била домакин на два форуми на местните лидери в рамките на формата - Третата работна среща на Асоциацията на областните управители на страните от ЦИЕ и Китай, провела се в Пловдив на 19 октомври 2017 г., и на Първата среща на кметовете на столиците на страните от ЦИЕ и Китай в София на 27 септември 2016 г.", "date": "2018.10.01", "title": "Четвърта среща на местните лидери на страните от ЦИЕ и Китай „16+1“ ще се проведе в София на 20 октомври"}
{"url": "http://www.focus-news.net/news/2018/10/01/2573335/ria-novosti-tsik-na-makedoniya-obyavi-ofitsialno-che-referenduma-za-imeto-e-nevaliden-chlenovete-na-pravitelstvoto-ya-ignorirat.html", "text": "Референдумът за името в Македония се провали, заяви председателят на Държавната избирателна комисия (ДИК) Оливер Дерковски, цитиран от  РИА Новости . \r\n„На референдума не бе прието решение, тъй като не гласуваха повече от половината от регистрираните в избирателния списък“, подчерта Дерковски. \r\nНо мнението на председателя на ДИК, който е представител на най-голямата опозиционна партия ВМРО-ДПМНЕ, уточнява руската агенция, бе игнорирано от членовете на правителството. По думите на вицепремиера по европейските въпроси Буяр Османи, въпросът за избирателната активност е „технически“ и не отразява реалната ситуация. \r\nМинистърът на отбраната на Македония Радмила Шекеринска отбеляза, че решението за бъдещето на страната е взето от гласувалите граждани, повечето от които са „подкрепили европейска Македония“. \r\nПревод и редакция:", "date": "2018.10.01", "title": "РИА Новости: ЦИК на Македония обяви официално, че референдума за името е невалиден, членовете на правителството я игнорират"}
{"url": "http://www.focus-news.net/news/2018/10/01/2573341/predsedatelyat-na-parlamentarnata-grupa-na-gerb-tsvetan-tsvetanov-se-sreshtna-s-poslanika-na-frantsiya-erik-lyobedel.html", "text": "Председателят на парламентарната група на ГЕРБ и зам.-председател на партията Цветан Цветанов проведе работна среща с посланика на Франция в България Н.Пр. Ерик Льобедел. Това съобщиха от пресцентъра на  ПП ГЕРБ . \r\nПо време на срещата посланикът поздрави Цветанов за избирането му за представител на Съвместната група за парламентарен контрол (СГПК) на Европол в Управителния съвет на Агенцията. Цветанов на свой ред изрази признателност към френската делегация в СГПК, че подкрепиха приемането на Процедурните правила за функционирането на групата през март в София в рамките на Парламентарното измерение на Българското председателство на Съвета на ЕС.  \r\nЦветан Цветанов и Ерик Льобедел обсъдиха и политическата ситуация в България и Европа, като фокусът на разговора им падна върху възможностите за засилване на парламентарното сътрудничество между двете държави в сектор „Сигурност“. Обсъдена бе и идеята за работно посещение на българска парламентарна делегация от Комисията по вътрешна сигурност и обществен ред в Париж. Целта на посещението ще бъде обмен на опит в парламентарния контрол над дейността на службите и противодействието на фалшивите новини. Цветанов и Льобедел бяха единодушни, че службите на България и Франция имат добро взаимодействие и засилването на парламентарното сътрудничество ще помогне да се надгради този капацитет и взаимно доверие.", "date": "2018.10.01", "title": "Председателят на парламентарната група на ГЕРБ Цветан Цветанов се срещна с посланика на Франция Ерик Льобедел"}
{"url": "http://www.focus-news.net/news/2018/10/01/2573337/dots-ivan-ivanov-kevr-podpisahme-sporazumenie-za-sazdavane-na-forum-za-satrudnichestvo-za-regulatsiyata-na-pazarite-na-elektricheska-energiya-i-priroden-gaz.html", "text": "Подписано е споразумение с регулаторите в България, Гърция, Македония, Черна гора и Сърбия за създаване на консултативен форум за сътрудничество в областта на регулацията на пазарите на електрическа енергия, природен газ и ВиК услуги. Това каза председателят на КЕВР доц. Иван Иванов по време на брифинг след закрито заседание на Комисията по енергийно и водно регулиране, предаде репортер на  Агенция „Фокус“ . „В рамките на същите действия за подобряване на условията за доставяне на природен газ в страната това е подписаното в събота споразумение за създаване на консултативен форум за сътрудничество в областта на регулацията на пазарите на електрическа енергия, природен газ и ВиК услуги в балканския регион, подписано от регулаторите на България, Гърция, Македония, Черна гора, Сърбия. Основната цел е създаване на пътна карта на либерализация на търговията с природен газ и допринасяне за изграждане на газовата инфраструктура на Балканския регион. Това споразумение е отворено и за други страни“, уточни доц. Иванов.  \r\nЦветелин ДИМИТРОВ", "date": "2018.10.01", "title": "Доц. Иван Иванов, КЕВР: Подписахме споразумение за създаване на форум за сътрудничество за регулацията на пазарите на електрическа енергия и природен газ"}
{"url": "http://www.focus-news.net/news/2018/10/01/2573339/ministar-nikolina-angelkova-uchastva-v-17-iya-evropeyski-turisticheski-forum-vav-viena.html", "text": "Министърът на туризма Николина Ангелкова участва в 17-ия Европейски туристически форум във Виена. Това съобщиха от  Министерството на туризма . Събитието се провежда в рамките на два дни – 1 и 2 октомври, и е най-голямото в областта на туризма по време на австрийското председателство на Съвета на ЕС. Сред официалните гости са Елжбиета Биенковска, европейски комисар по вътрешен пазар, промишленост, предприемачество и МСП, Зураб Пололикашвили, генерален секретар на Световната организация по туризъм към ООН. Домакин на форума е  Елизабет Кьостингер, министър за устойчиво развитие и туризъм на Република Австрия.  \r\nАвстрия е сред водещите пазари за входящ туризъм в България, като повече от 93 хил. са посещенията от австрийски граждани у нас в периода януари- август 2018 г. През 2017 г. страните от Европейския съюз продължават да са най-важният генериращ пазар за международен туризъм на България с относителен дял 61,4% и общо над 5,450 млн. туристически посещения, отчитайки ръст от 8,2%.  \r\nМинистър Ангелова е участник във форума по покана на колегата си Елизабет Кьостингер. Европейски туристически форум традиционно се провежда през октомври в държавата, която председателства Съвета на ЕС.", "date": "2018.10.01", "title": "Министър Николина Ангелкова участва в 17-ия Европейски туристически форум във Виена"}
{"url": "http://www.focus-news.net/news/2018/10/01/2573343/greek-reporter-referendumat-za-imeto-na-makedoniya-se-prevarna-vav-fiasko.html", "text": "Проведеният в неделя референдум в Македония се превърна във фиаско и за премиера на страната Зоран Заев и за гръцкия му колега Алексис Ципрас, коментира  базираният в САЩ портал Greek Reporter , представен без редакторска намеса. \r\nДвамата лидери, които подписаха договора за името през юни очакваха много различни резултати, но избирателната активност ги остави като гръмнати. Само около една трета от регистрираните избиратели в Македония (около 630 хиляди) упражниха правото си на глас, което е много по-малко от нужните 50%, за да бъде референдумът признат за валиден. \r\nНякой очаквал ли е нещо по различно? На първо място, гражданите трябваше да отговорят на въпрос, който е непълен: „Подкрепяте ли членство в ЕС и НАТО чрез приемане на договора между Република Македония и Република Гърция?“ В него не се споменава за конституционните промени, предвидени в договора между страните. \r\nПосле идва ниската избирателна активност, която бе студен душ за победителите. Гласувалите „за“ са над 90%, но въпреки това те не могат да празнуват, защото гласовете им не бяха достатъчни, за да направят резултатите от референдума валидни. След затварянето на избирателните секции нямаше ентусиазъм. Само измъчени усмивки, когато се появяваха камерите на телевизиите. \r\nБез да го иска, Западът може отчасти да е виновен за мижавата явка. През последните няколко седмици всички на запад от Балканите призоваха гражданите на Македония да гласуват „за“. От Доналд Тръмп до Ангела Меркел, през Еманюел Макрон и генералния секретар на НАТО Йенс Столтенберг, всички „съветваха“ гражданите на Македония да се възползват от „историческата възможност“ и да приемат споразумението с Гърция. Някои от тях дори посетиха Скопие, за да рекламират каузата. Това покровителствено отношение може да се е обърнало като бумеранг и да е довело до обратния резултат, поне за част от избирателите. \r\nВ Гърция резултатите бяха посрещнати със смесени чувства. Премиерът – който има в историята си подвеждащ и абсурден референдум през юли 2015 година – побърза да се обади на Заев, за да го поздрави, призовавайки го да продължи напред и да се опита да прокара договора за името през македонския парламент. \r\nОт другата страна, младшият коалиционен партньор Панос Каменос, който е срещу договора от самото начало, написа безсмислен „туит“ от вида „Казах ви, че така ще стане!“, в опит да спаси авторитета си и да се реабилитира пред своите избиратели, които изглежда го напускат. \r\nОсновната опозиционна партия в Гърция „Нова Демокрация“ се възползва от възможността да капитализира от противоположните реакция спрямо референдума между коалиционните партньори и разкритикува остро Ципрас и Каменос, като същевременно отново повтори позицията си, че ще направи всичко по силите си, за да предотврати вредния договор от Преспа“. \r\nПревод и редакция:", "date": "2018.10.01", "title": "Greek Reporter: Референдумът за името на Македония се превърна във фиаско"}
{"url": "http://www.focus-news.net/news/2018/10/01/2573342/v-ministerstvoto-na-otbranata-sa-polucheni-predlozheniya-za-novi-f-18-i-f-16-ot-sasht-nov-gripen-ot-shvetsiya-i-upotrebyavan-eurofighter-ot-italiya.html", "text": "В Министерството на отбраната бяха обявени предложенията на три държави – САЩ, Швеция и Италия, за доставка на нов тип боен самолет. Това съобщиха от  пресцентъра на министерството . Съгласно процедурата предложенията бяха отворени по реда на тяхното получаване от командира на Военновъздушните сили генерал-майор Цанко Стойков, който е председател на съвместната междуведомствена група за работа по проекта. Първите две постъпили предложения са на САЩ – съответно за нов F-18 и нов F-16, третото предложение е на Швеция - за нов „Gripen“, и четвъртото - на Италия за употребяван „Eurofighter“. \r\nЗаместник-министър Запрянов благодари на държавите, които са изпратили своите предложения, както и на останалите страни, до които Министерството на отбраната изпрати запитвания: Франция – за нови и употребявани „Rafale“, Германия – за нови и употребявани „Eurofighter“, Португалия – за употребявани F-16 и Израел – за употребявани F-16.  \r\n„Това е  исторически момент за модернизацията и превъоръжаването на българската военна авиация“, заяви заместник-министър Запрянов. Какво следва оттук нататък? \r\nНай-напред документите от предложенията ще бъдат заведени съгласно Закона за защита на класифицираната информация, тъй като те съдържат класифицирана информация на държавите. Назначената от министър-председателя съвместна работна група ще започне работа по анализ на предложенията считано от 2 октомври. Предвижда се работата на групата да приключи в рамките на 14 работни дни – до 19 октомври тази година. Този срок може да бъде удължен, в случай че се налага получаване на допълнителна информация от държавите, подали оферти. След приключване на анализа политико-военна направляваща група, назначена със заповед на министър-председателя, ще проведе разговори с държавите по направените от тях оферти с цел подобряване на предложенията. Работата на политико-военната направляваща група ще завърши с обобщено предложение към министъра на отбраната, което ще бъде внесено в Министерския съвет за вземане на политическо решение за реализация на проекта.", "date": "2018.10.01", "title": "В Министерството на отбраната са получени предложения за нови F-18 и F-16 от САЩ, нов „Gripen“ от Швеция и употребяван „Eurofighter“ от Италия"}
{"url": "http://www.focus-news.net/news/2018/10/01/2573345/iliyan-mihaylov-kmet-na-gorni-lom-zapochnalo-e-iznasyane-na-boepripasite-ot-zavod-midzhur-kadeto-prez-2014-godina-eksploziya-otne-zhivota-na-15-dushi.html", "text": "Започнало е изнасяне на боеприпасите от завода във видинското село Горни Лом, където през 2014 година експлозия отне живота на 15 души. Това каза за   Агенция „Фокус“  кметът на село Горни Лом Илиян Михайлов. Той обясни, че изнасянето е започнало тази сутрин. „Не сме получавали официална информация в кметството за това, че днес ще има действия по изтегляне на боеприпасите от мините“, каза той. По думите му органите на реда не позволяват доближаване до обекта и затова информацията, с която разполагат, е съвсем оскъдна. На въпрос дали смята за безопасно изнасянето, товаренето и транспортирането на боеприпасите през територията на страната, той отговори: „Не съм експерт в областта, но смятам, че ако евентуално не възникнат неочаквани ситуации, не би трябвало да има притеснения относно безопасността“, коментира той. \r\nДаяна ДЮЛГЕРОВА", "date": "2018.10.01", "title": "Илиян Михайлов, кмет на Горни Лом: Започнало е изнасяне на боеприпасите от завод \"Миджур\", където през 2014 година експлозия отне живота на 15 души"}
{"url": "http://www.focus-news.net/news/2018/10/01/2573348/stara-zagora-s-izlozhba-shkola-po-zhivopis-art-liniya-shte-otbelezhi-svoyata-17-godishnina-i-shte-postavi-nachaloto-na-noviya-si-tvorcheski-sezon.html", "text": "С изложба Школа по живопис „Арт линия“ ще отбележи своята 17-годишнина. Това каза за  Радио „Фокус“  нейният ръководител Ваня Запрянова. Тя поясни, че с откриването на своята 17-ата годишна изложба младите художници на школата ще поставят началото на новата си творческа година.  \r\nВ годишната изложба на школа Арт линия са представени 107 картини на 47 деца на възраст от 5 до 17 години, както и изделия от стъкло, керамика и коприна изработени в приложните ателиета и работилници на школата. \r\nВ изложбата са показани натюрморти и портрети по натура, абстрактни и пространствени композиции, конструктивни и архитектурни детайли, пейзажи от пленерите в Жеравна, Боженци, Синята река, Етнографски комплекс Казанлък и остров Тасос. \r\nВ рамките на творческата 2017-2018 г. школа „Арт линия“ има реализирани 11 самостоятелни изложби – една национална и една международна, спечелени 10 награди от четири национални конкурса. Малките художници са участвали в пет пленера и четири приложни ателиета. Школата е реализирала и два творчески проекта - с Художествена галерия – Казанлък и Исторически музей „ Искра“. \r\nСлавяна ГАЙДАРОВА", "date": "2018.10.01", "title": "Стара Загора: С изложба Школа по живопис „Арт линия“ ще отбележи своята 17-годишнина и ще постави началото на новия си творчески сезон"}
{"url": "http://www.focus-news.net/news/2018/10/01/2573344/nimh-nay-golyam-valezh-e-izmeren-v-ahtopol-110-lkv-m.html", "text": "От 9.00 до 15.00 часа най-голям валеж е измерен в Ахтопол - 110 л/кв.м. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология  към БАН. За същия период измереният валеж в Хасково е 20 л/кв. м, в Стара Загора- 25 л/кв.м, в Бургас - 12 л/кв. м, на Нос Емине- 13 л/кв. м, а в Казанлък- 11 л/кв.м. \r\nДо 8.00 сутринта в Малко Търново измерените валежи са 50 л/кв. м, в Ивайловград - 50 л/кв. м, в Джебел - 32 л/кв. м, в Тополовград- 26 л/кв. м, а в Садово- 25 л/кв. м. \r\nБиляна ИВАНОВА", "date": "2018.10.01", "title": "НИМХ: Най-голям валеж е измерен в Ахтопол - 110 л/кв. м"}
{"url": "http://www.focus-news.net/news/2018/10/01/2573351/prezidentat-rumen-radev-podpisa-ukaz-za-naznachavaneto-na-lyudmila-elkova-za-chlen-na-upravitelniya-savet-na-bnb.html", "text": "Президентът Румен Радев подписа указ за назначаването на Людмила Елкова за член на Управителния съвет на БНБ  прессекретариата на държавния глава . Със свой указ президентът Румен Радев назначи Людмила Елкова за член на Управителния съвет на БНБ. Людмила Елкова е доказан професионалист в сферата на финансите и икономиката с дългогодишен стаж в Министерство на финансите. В периода 2000-2002 г. е главен юрисконсулт в Дирекция „Данъчна политика“ на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция „Митници“, както и във връзка с работата на международните финансови институции – МВФ и Световната банка. Ръководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз.  В периода 2003-2010 г. е член и заместник-председател на Съвета на директорите на Българската фондова борса.Назначена е за заместник-министър на финансите през 2013-2014 г. и отговаря за държавния бюджет, държавните разходи, финансирането на общините, държавното съкровище и Дирекция „Национален фонд“. В същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо-развитие-Москва, член на Управителния съвет на Държавен фонд „Земеделие“, член на Управителния съвет на Националния доверителен екофонд. От 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.", "date": "2018.10.01", "title": "Президентът Румен Радев подписа указ за назначаването на Людмила Елкова за член на Управителния съвет на БНБ"}
{"url": "http://www.focus-news.net/news/2018/10/01/2573352/ministar-neno-dimov-obsadi-sas-slovashkiya-si-kolega-merki-sreshtu-zamarsyavaneto-na-vazduha.html", "text": "Министърът на околната среда и водите Нено Димов се срещна със словашкия си колега Ласло Солимос в Братислава. Това съобщиха от пресцентъра на  Министерството на околната среда и водите . Двамата обсъдиха актуални теми от европейския дневен ред, свързани с околната среда, в контекста на предстоящия на 9 октомври т.г. Съвет по околна среда в Люксембург. Министър Солимос запозна министър Димов с приоритетите на Словашкото председателство на Вишеградската четворка, сред които са подобряване качеството на атмосферния въздух и борбата с климатичните промени.  \r\nАкцент на разговора по темата за качеството на въздуха бяха мерките, които двете страни вземат за решаване на проблема и един от основните му причинители – емисиите от моторни превозни средства. Министър Димов благодари на словашкия си колега за изразената подкрепа за внасяне на информационна нота относно замърсяването на въздуха, дължащо се на вноса на употребявани автомобили от страни с висок БВП към страни с нисък стандарт. В нея се призовава за предприемане на мерки на европейско ниво за справяне с проблема. Документът беше подкрепен като съвносители от Полша и Словакия и ще бъде част от дневния ред на предстоящия Съвет по околна среда. Основната цел е да привлече вниманието на Съвета, държавите членки и Европейската комисия към сериозността на проблема с нарастващия поток автомобили „втора ръка“ от държави, въвеждащи ограничения за движението им поради несъответствие с нормите за чистота на въздуха. Проблем, който води до „изтичането на въглеродни емисии в рамките на Съюза“, и който, както министър Димов подчерта по време на срещата, изисква бързи и категорични мерки, в т.ч. и законодателни, на ниво Европейски съюз.", "date": "2018.10.01", "title": "Министър Нено Димов обсъди със словашкия си колега мерки срещу замърсяването на въздуха"}
{"url": "http://www.focus-news.net/news/2018/10/01/2573354/sofiya-andreeva-obshtina-pomorie-na-teritoriyata-na-obshtinata-sa-izgradeni-31-detski-ploshtadki.html", "text": "На територията на община Поморие са изградени 31 детски площадки. Това каза за  Радио „Фокус“ – Бургас  София Андреева от пресцентъра на Община Поморие. По думите й площадките са за деца от 3 до 12-годишна възраст, като много от тях са адаптирани и за деца с увреждания. „Изграждат се съгласно изискванията на наредба 1, от 12 януари 2009 г. за условията и реда за устройството и безопасността на площадките за игра“, обеляза Андреева. Тя уточни, че бордюрите са на ниво настилка, маршрутите са без препятствия и свързват всички входни и изходни точки при компонентите за игра. Поставени са и обезопасителни огради от каучукова настилка от гумени плочи.  \r\n„Много често, в зависимост от условията - къде се изгражда съответната площадка, правим допълнително, освен поставяне на съоръженията за игра, благоустрояване на парковото пространство около площадките, както и нови бордюри, плочки, пейки, кошчета за отпадъци, затревяват се, добавя се и храстова растителност“, заяви Андреева. Тя добави, че в началото на лятото са изградени 3 нови детски площадки в централната част на града, а сега е в процес на изграждане и още една - в двора на СУ „Иван Вазов“-Поморие. „Най-вероятно откриването й предстои. Така че, ние се грижим за удобството и забавлението и на най-малките. Разбира се - и за тяхната безопасност, която е най-важна“, допълни Андреева. \r\nДеница ДИМИТРОВА", "date": "2018.10.01", "title": "София Андреева, Община Поморие: На територията на общината са изградени 31 детски площадки"}
{"url": "http://www.focus-news.net/news/2018/10/01/2573355/aktsenti-v-sutreshniya-blok-dobro-utro-balgariya-na-radio-fokus-na-2-oktomvri.html", "text": "Как да се предпазим от нежелана поща и да съхраним дигиталното си „Аз”. За кибератаките и „другия свят” ще разговаряме в сутрешния блок  „Добро утро, България”  на Радио „Фокус” с комисар Явор Колев, началник на отдел „Киберпрестъпност” при Главна дирекция „Борба с организираната престъпност“ (ГДБОП). \r\nПризив за национално единение отправи държавният глава Румен Радев. Прочит на обръщението му към народа ще направим с политолога доц. Румяна Коларова. \r\nКои са приоритетните сфери на работа и прилаганите политики в Община Алфатар ще научим от кмета Янка Господинова. \r\nКамък изобразяващ Пирин планина, бе позициониран в Добринище. Подробности ще научим от интервюто на Натали Стефанова от Радио „Фокус“ – Пирин с кмета на Добринище – Китан Галчев. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.01", "title": "Акценти в сутрешния блок „Добро утро, България“ на Радио „Фокус“ на 2 октомври"}
{"url": "http://www.focus-news.net/news/2018/10/01/2573350/nimh-ot-sabota-do-tazi-sutrin-izmerenoto-v-ahtopol-kolichestvo-valezhi-e-142-lkvm-a-v-haskovo-62-lkvm.html", "text": "От събота до понеделник сутрин най-голямо количество валеж е измерено в Ахтопол 142 л/кв.м и в Хасково - 62 л/кв.м Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология към БАН . Измерените валежи в Стара Загора са 35 л/кв.м, а на нос Емине - 34 л/кв.м. От събота до понеделник сутрин в Малко Търново е измерен валеж от 74 л/кв.м, в Ивайловград - 64 л/кв.м, в Любимец - 39 л/кв.м, в Крумовград - 34 л/кв.м и в Джебел- 33 л/кв.м. \r\nБиляна ИВАНОВА", "date": "2018.10.01", "title": "НИМХ: От събота до тази сутрин измереното в Ахтопол количество валежи е 142 л/кв.м, а в Хасково - 62 л/кв.м"}
{"url": "http://www.focus-news.net/news/2018/10/01/2573357/sport-prezidentat-na-yuventus-ofitsializira-promenite-v-rakovodstvoto-na-kluba.html", "text": "Президентът на Ювентус Андреа Аниели официализира промените в ръководството на торинския гранд, след като се разбра, че досегашният изпълнителен директор Джузепе Марота напуска. Аниели посочи, че иска ръководството да премине в ръцете на млади и подготвени хора. Дългогодишният директор в клуба Марота, от своя страна, отбеляза, че не е ядосан от решението. Сред фаворитите за освободената позиция е легендата на Ювентус Павел Недвед, който в момента е вицепрезидент на клуба.", "date": "2018.10.01", "title": "Спорт: Президентът на Ювентус официализира промените в ръководството на клуба"}
{"url": "http://www.focus-news.net/news/2018/10/01/2573349/hristo-pavlov-igumen-na-manastira-pokrov-bogorodichen-kray-svishtov-chudotvorna-ikona-na-sv-bogoroditsa-koyato-pazi-manastirat-tseri-razlichni-zabolyavaniya-i-razvalya-cherni-magii.html", "text": "Чудотворна икона на св. Богородица, която пази манастира „Покров Богородичен“ край Свищов цери различни заболявания и разваля черни магии. Това коментира за  Радио „Фокус“ – Велико Търново  отец Христо Павлов, игумен на светата обител. По думите му, най-много молитви се четат за безплодие. Храма посещават хора от цялата страна и чужбина, които са чули за чудотворната икона на Божията майка със счупения пръст. \r\n„Идват хора  с проблеми с очите, с нервите, за разваляне на черни магии, а в последните години идват и такива хора, които водят  младежи, зависими от алкохол и наркотици. Около стотина икони са дарени от хора, избавени от съответното зло, за което са идвали да се молят“, посочи отец Христо Павлов. По думите му думите Покров Богородичен са символ за хората, които отиват в храма да се помолят и запалят свещ, за да се защитят от различни проблеми, без значение от какво естество. \r\nЗа самата икона се носят различни легенди. Според една от тях, около 15-16 век туркиня от Одрин, която била сляпа по рождение и не можела да забременее, чула за тази чудотворна икона и че помага при всякакви здравословни проблеми. Тя отишла в храма със съпруга си и се молили пред иконата цял ден. Когато излезли от манастира, на турчина се явил образът на Богородица. Тя му казала да измие лицето на жена си с вода от извора, който се намира в двора на светата обител. Той сторил каквото му заръчала Богородица и туркинята прогледнала, а   след  година родила едно дете. Тогава турчинът приел християнската вяра и направил златен обков на ръката на иконата на Богородица, какъвто преди това не е имало. \r\nМария НЕДЕВА", "date": "2018.10.01", "title": "Христо Павлов, игумен на манастира „Покров Богородичен“ край Свищов: Чудотворна икона на св. Богородица, която пази манастирът, цери различни заболявания и разваля черни магии"}
{"url": "http://www.focus-news.net/news/2018/10/01/2573353/afp-stranite-ot-evrozonata-preduprediha-italiya-da-spazva-evropeyskite-pravila-za-byudzhetniya-defitsit.html", "text": "Финансовите министри на страните от еврозоната предупредиха Италия в понеделник да спазва европейските правила за бюджета, като това се случи само няколко дни, след като Рим обяви, че ще увеличи разходите си, противопоставяйки се директно на Брюксел, предава  AFP . \r\nНо на срещата в Люксембург министрите обещаха да не си правят прибързани заключения за икономическите планове на италианското правителство. \r\n„Искам да съм пределно ясен, че има правила и тези правила са еднакви за всички държави, защото нашето бъдеще е свързано“, заяви финансовият министър на Франция Бруно льо Мейр пред журналистите преди ежемесечното заседание с колегите си от еврозоната. \r\nНо, „прибързаността не е най-доброто решение“, отбеляза той, като добави, че министрите ще действат стъпка по стъпка преди да предприемат по-сериозни действия спрямо Италия. \r\nПревод и редакция:", "date": "2018.10.01", "title": "AFP: Страните от еврозоната предупредиха Италия да спазва европейските правила за бюджетния дефицит"}
{"url": "http://www.focus-news.net/news/2018/10/01/2573360/plovdiv-zapochna-rekonstruktsiya-na-ul-zahari-stoyanov.html", "text": "Започна реконструкция на ул. „Захари Стоянов“ в Пловдив, предаде репортер на  Радио „Фокус”-Пловдив . Първа копка направиха кметът на Пловдив Иван Тотев и кметът на район „Централен” Георги Стаменов. Дължината на улицата е 420 метра. Настилката и бе изцяло амортизирана при ремонта на бул. „Васил Априлов”, тъй като поемаше голяма част от автомобилния трафик. Общината е осигурила средства за пълната реконструкция на улицата в размер на 290 000 лева. Всички въздушни мрежи и ВиК инсталацията ще минат под тротоарите. Ще се подмени асфалтовата настилка на улицата, ще бъдат изградени нови тротоари. Очаква се строителните дейности да приключат до месец и половина. Ще се работи на два участъка – единият до ул. „Войнишка слава”, а другият - до ул. „Волга”. През това време улицата няма да се затваря. Ще бъде подменено и осветлението с енергоспестяващо, както е в целия град, каза кметът на „Централен” Георги Стаменов. Ще бъдат подменени и подземните комуникации, които отиват към жилищните блокове. Следващата улица, по която ще се работи е улица „Габър“, тъй като има много жалби от живущите там. При подходящо време ще се започне още тази година. \r\n„Следващата година голяма част от средствата ще бъдат насочени към вътрешнокварталните улици”, съобщи кметът на Пловдив Иван Тотев. \r\nПриоритетни ще бъдат улиците „Кукуш“ и „Даме Груев“ в район „Южен“. Идеята е ул. „Даме Груев“ да бъде разширена, но за целта трябва старите, близо 80-годишни дървета да бъдат премахнати, а след ремонта да бъдат засадени нови фиданки. „Решението ще бъде взето след обществено обсъждане”, посочи Тотев. \r\nПредвижда се още ул. „Кукуш“ да бъде разширена, но първо трябва да се проведат отчуждителни процедури в района. \r\nЦветана ТОНЧЕВА", "date": "2018.10.01", "title": "Пловдив: Започна реконструкция на ул. „Захари Стоянов“"}
{"url": "http://www.focus-news.net/news/2018/10/01/2573359/ek-savmestno-izyavlenie-na-federika-mogerini-i-yohanes-han.html", "text": "\"На 20 септември гражданите на бившата югославска република Македония имаха възможността да гласуват за бъдещето на страната си. При мирния и демократичен вот огромното мнозинство от онези, които упражниха правото си на глас, казаха \"да\" на споразумението от Преспа по въпроса за името и на техния европейски път, съобщава  пресслужбата на Европейската комисия . \r\nСега парламентът е призован да продължи със следващите стъпки по прилагане на споразумението за името, като се произнесе по конституционните промени.  \r\nТова е историческа възможност – не само за помирение в региона, но и за решително ускоряване пътя на страната към Европейския съюз. От всички политически и институционални представители сега зависи да действат съгласно конституционните си отговорности отвъд партийните политически линии. Европейският съюз ще продължи изцяло да подкрепя и да помага на страната, нейните институции и всички нейни граждани.\"  \r\nФедерика Могерини - върховен представител на Съюза по въпросите на външните работи и политиката на сигурност и заместник-председател на Комисията \r\nЙоханес Хан - комисар по въпросите на европейската политика за съседство и преговорите за разширяване", "date": "2018.10.01", "title": "ЕК: Съвместно изявление на Федерика Могерини и Йоханес Хан"}
{"url": "http://www.focus-news.net/news/2018/10/01/2573347/d-r-nadezhda-todorovska-bchk-vazrastnite-hora-nosyat-traditsiite-i-duha-na-balgarskiya-narod-koito-predavat-na-mladoto-pokolenie.html", "text": "Мястото на възрастните хора в обществото е много сериозно за нас като нация. Това каза заместник-генералният директор на БЧК д-р Надежда Тодоровска в интервю за  Агенция „Фокус“  по повод Международния ден на възрастните хора. По думите ѝ възрастните хора носят традициите, духа на българския народ, предават ги на младото поколение и без тях няма да се състои тази изключително важна приемственост, която води до запазване на ценностната ни система. „Българските възрастни хора имат изключително важната задача наистина да ни помогнат да преминем през тези трудни времена, в които се създават нови взаимоотношения в обществото“, каза д-р Тодоровска. „Искам да честитя празника на всички възрастни хора, защото старостта не е болест. Ние всички искаме да живеем дълго, което значи, че искаме да остареем. Ако направим така, че в третия етап от нашия живот да има повече усмивки, ще можем да бъдем полезни и да изживеем достойно своите старини“, каза още заместник-генералният директор на БЧК. Д-р Тодоровска анонсира събитие на БЧК по повод Международния ден на възрастните хора. „За четвърта поредна година ние организираме национално състезание за възрастни хора по първа помощ, подготовка при бедствия, права на възрастните хора и психо-социална подкрепа. 14 отбора от цялата страна ще се състезават тази събота в нашия обучителен национален център в Лозен“, каза тя. На него възрастните хора ще могат да покажат своите умения и знания как да се справят с различни кризи, как да бъдат полезни за себе си, на внучетата, на хората около себе си в съответни критични ситуации. „Много е важно, въпреки своя опит те да получат допълнителна информация как да реагират и какво да направят, кое е най-важното за тях и хората около тях, за да се запази техният живот и здраве при едни по-екстремни обстоятелства. За това си позволявам да поканя всички, които имат интерес в събота да заповядат в село Лозен, където се намира нашият национално-учебен център. В 9.30 сутринта ще направим откриването на това състезание, изпълнено с много дух, много енергия и много приятни емоции“, допълни още д-р Тодоровска.  \r\nДеница КИТАНОВА Пълния текст на интервюто четете по-късно в „Мнение”", "date": "2018.10.01", "title": "Д-р Надежда Тодоровска, БЧК: Възрастните хора носят традициите и духа на българския народ, които предават на младото поколение"}
{"url": "http://www.focus-news.net/news/2018/10/01/2573356/plovdiv-vrachiha-diplomite-na-10-prepodavateli-zavarshili-kurs-po-montesori-pedagogika.html", "text": "10 дипломи на преподаватели, завършили последния четвърти курс по Монтесори педагогика, връчи заместник-кметът Стефан Стоянов. Това съобщиха за  Радио „Фокус“- Пловдив  от Община Пловдив. В заседателната зала на Община Пловдив присъстваха и директорите на шестте детски градини, в които е въведено обучението. Те снимаха пред специално изработени табели с името на съответното детско заведение, в което децата се възпитават по метода на Мария Монтесори. „Поздравления за усилията, които положихте през последните 12 месеца и за желанието за промяна и по-добро образование. Монтесори педагогика е една от многото възможности, утвърдена в по-голямата част от света“, посочи Стефан Стоянов, като не пропусна да отбележи, че близо 100 педагози от общински детски градини вече са завършили курса. В момента се провеждат паралелно пети и шести курс по  въведение на Монтесори педагогиката в работата с деца на възраст 3-6 години. \r\nПрограмата на Община Пловдив е най-голямата за публична реформа в образованието в България. Към момента над 700 деца се обучават по Монтесори в  ДГ „Мир“, ДГ „Мирослава“, ДГ„ Майчина грижа“, ДГ „Буратино“, ДГ „Велимира“ и ДГ „Марица“, а СУ „Свети Свети Кирил и Методий“ е първото общинско училище, което стартира обучението с общо 18 деца. \r\nВ края на седмицата за първи път в страната ще се проведе европейски конгрес на Монтесори общността, в който ще присъстват над 350 експерти от цял свят, които ще обсъждат последните тенденции. 90 от тях ще посетят Пловдив. \r\n„Вие сте обучители на Вашите колеги и в другите общини, защото Пловдив и това, което се случва тук, е модел, стандарт, висока летва, заради опита, който споделяте и разговорите помежду Ви“, сподели на свой ред един от обучителите в Монтесори курса Ренета Венева. \r\nЗа втори път общинската програма бе отворена и за външни участници,  желаещи да прилагат съвременни подходи в работата си с деца. В курса се включиха и учители от община Раковски и община Кърджали. \r\nОбученията на педагозите са част от дейностите, заложени в образователната програма 2017-2019 г. на гр. Пловдив и се водят  по съвместна програма на Общината и Нов български университет в новосъздадения обучителен център на НБУ в гр. Пловдив. \r\nПървите шест детски градини, които вече прилагат иновативната педагогика започнаха своите обучения през 2016г., а в началото на 2017г. и реална работа с деца.", "date": "2018.10.01", "title": "Пловдив: Връчиха дипломите на 10 преподаватели, завършили курс по Монтесори педагогика"}
{"url": "http://www.focus-news.net/news/2018/10/01/2573361/api-vazstanoveno-e-dvizhenieto-po-pat-i-5-chernoochene-kardzhali-v-uchastaka-mezhdu-s-cherna-skala-s-kalinka-pri-km-335.html", "text": "Възстановено е движението по път I-5 Черноочене - Кърджали, в участъка между с. Черна скала - с. Калинка при км 335. Това съобщиха от пресцентъра на  Агенция \"Пътна инфраструктура\" .", "date": "2018.10.01", "title": "АПИ: Възстановено е движението по път I-5 Черноочене - Кърджали, в участъка между с. Черна скала - с. Калинка при км 335"}
{"url": "http://www.focus-news.net/news/2018/10/01/2573363/stara-zagora-ot-dnes-se-preustanovyava-lyatnoto-rabotno-vreme-na-rodnite-kashti-s-ekspozitsii-akad-dechko-uzunov-i-prof-nenko-balkanski.html", "text": "От 1 октомври се преустановява лятното работно време на родните къщи с експозиции „Акад. Дечко Узунов” и „Проф. Ненко Балкански”, каза за  Радио „Фокус“  директорът на Художествена галерия – Казанлък Христо Генев. Той поясни, че след тази дата къщите ще бъдат обслужвани от екскурзоводите на Художествена галерия, след заявка направена заявка, без почивните и празнични дни. \r\nХристо Генев поясни, че къщата на Дечко Узунов е превърната в музей след неговата смърт. По негова воля, съпругата му дарява на музея 93 негови творби. Експозицията е подредена в четирите стаи на къщата, както и в специално построена за тази цел изложбена зала. Сред творбите му, на специално място, е окачен последният автопортрет на художника. \r\nСлед смъртта на професор Ненко Балкански през 1977 година Община Казанлък реставрира родната му къща. През 1981 година неговата съпруга Лиляна Балканска дарява на Художествената галерия в Казанлък 267 живописни творби и 1271 графики и рисунки на своя съпруг. Следва строеж на изложбена зала в реставрираната къща и през 1991 година родната къща-експозиция проф. Ненко Балкански“ е открита за посещение. \r\nСлавяна ГАЙДАРОВА", "date": "2018.10.01", "title": "Стара Загора: От днес се преустановява лятното работно време на родните къщи с експозиции „Акад. Дечко Узунов” и „Проф. Ненко Балкански”"}
{"url": "http://www.focus-news.net/news/2018/10/01/2573364/kmetat-na-plovdiv-ivan-totev-obshtinata-shte-nastoyava-betonniyat-most-da-ne-se-buta-pri-realiziraneto-na-proekta-za-probiv-na-tsentralna-gara.html", "text": "Община Пловдив ще настоява Бетонният мост да не се бута, а да остане, при реализирането на проекта за пробив на Централна гара. Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . „Общината задължително смята, че тази пътна връзка не трябва да се губи, тя трябва да остане, дори само за градския транспорт”, каза Иван Тотеви уточни, че затова Общината ще настоява Бетонния мост да продължи да функционира.  \r\nМостът е една от най-натоварените връзки за Район „Южен“. Утре в 11.30 часа кметът и специалисти от Община Пловдив ще се срещнат с ръководството на НКЖИ. Те имат конкретни предложения, които се надяват да влязат във финансовата рамка по проекта. По думите на кмета на Пловдив, щом този проект се дебатира няколко седмици, значи не става въпрос за нещо просто. „Това е много сложен проект, с много въпросителни и ще се правят много срещи, докато се реши”, добави Иван Тотев и отбеляза, че ще се мисли още и за разрешаване на въпроса с пешеходното преминаване пред сточна гара – дали това да стана с пасарелка, или подлез. \r\nЦветана ТОНЧЕВА", "date": "2018.10.01", "title": "Кметът на Пловдив Иван Тотев: Общината ще настоява Бетонният мост да не се бута при реализирането на проекта за пробив на Централна гара"}
{"url": "http://www.focus-news.net/news/2018/10/01/2573366/sofiya-na-2-oktomvri-se-otkriva-avtorska-izlozhba-na-savremenna-kaligrafiya-ot-senuy-oikava-v-galeriya-sredets.html", "text": "На 2 октомври се открива авторска изложба на съвременна калиграфия от Сенуй Оикава в галерия \"Средец\". Това съобщиха от пресцентъра на  Министерството на културата . Събитието е част от 29-ите Дни на японската култура в България и се организира от посолството на Япония в страната ни и с подкрепата на Министерството на културата.Изложбата включва творби, съчетаващи изкуството на калиграфията шо и японската живопис нихон-га, които ще представят елегантния свят на „Генджи Моногатари”. По време на откриването авторката Сенсуй Оикава ще изпълни в собствен съпровод на кото някои от най-известните стихове уака от романа „Генджи Моногатари” и ще направи демонстрация на калиграфия.„Генджи Моногатари\" е най-представителното произведение в класическата японска литература, което също така се отличава и със значителен обем. Разделено на 3 части с общо 54 глави, то описва възходите и несгодите, с които е изпълнен животът на главния герой принц Хикару Генджи, живял през периода Хейан. Творбата е създадена преди повече от 1000 години от придворната дама Мурасаки Шикибу, която е и една от най-значимите поетеси през този период. „Генджи Моногатари” е преведен на над 20 езика и се чете по цял свят. Текстът включва и около 800 стихове уака, които рисуват още по-убедително сцените и вътрешните образи на героите.Съвременната майсторка на японската калиграфия Сенсуй Оикава, която има в творческата си биография многобройни национални и международни изложби, се среща за първи път с България през 1981 г. Тогава тя е най-младият член на японска делегация от специалисти по класическа японска литература. Сенсуй Оикава представя своя калиграфска изложба в Народната библиотека, а после дарява на фонда й своите творби. 37 години по-късно Сенсуй Оикава отново е в България, за да покаже изложба, чиято тема разработва през целия си живот – „Светът на Генджи Моногатари”. Входът на откриването ще бъде с покани, а в останалите дни на изложбата – до 12 октомври, е свободен.", "date": "2018.10.01", "title": "София: На 2 октомври се открива авторска изложба на съвременна калиграфия от Сенуй Оикава в галерия \"Средец\""}
{"url": "http://www.focus-news.net/news/2018/10/01/2573368/smolyan-povishena-e-opasnostta-ot-padashti-kamani-po-vsichki-patishta-v-regiona.html", "text": "Предимно сухи са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради пресечения релеф на областта и валежите от дъжд през последното денонощие е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nДо 5 октомври е удължен срокът за преминаване по график по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки по улиците в града са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.01", "title": "Смолян: Повишена е опасността от падащи камъни по всички пътища в региона"}
{"url": "http://www.focus-news.net/news/2018/10/01/2573362/aleksandar-vuchich-za-referenduma-v-makedoniya-evropa-tryabva-da-bade-po-otgovorna.html", "text": "Президентът на Сърбия Александър Вучич заяви по отношение на референдума за името в Македония, че не е негова работа да се бърка във вътрешните работи на друга страна, но отбеляза, че Европа трябва да бъде по-отговорна, предава  македонското електронно издание Радио „Свободна Европа“ . \r\n„Не е моя работа да се бъркам във вътрешните работи на друга страна. Страхувам се и ми се струва, че някои хора по света подценяват нас, балканските народи и си мислят: ще видим ако може с народа, а ако не, тогава без народа. Ще се опитаме чрез натиск над депутатите, а ако и това не стане, не е важно, просто трябва да стане така“, заяви Вучич, цитиран от сръбските медии. \r\nСръбският президент подчерта, че уважава договора за името между Македония и Гърция, но също така поиска от Европа и света да покажат повече уважение към малките народи. „Европа трябва да се държи по-отговорно“, подчерта Вучич. \r\nПревод и редакция:", "date": "2018.10.01", "title": "Александър Вучич за референдума в Македония: Европа трябва да бъде по-отговорна"}
{"url": "http://www.focus-news.net/news/2018/10/01/2573365/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Сърбия Александър Вучич заяви по отношение на референдума за името в Македония, че не е негова работа да се бърка във вътрешните работи на друга страна, но отбеляза, че Европа трябва да бъде по-отговорна, предава  македонското електронно издание Радио „Свободна Европа“ . \r\n„Не е моя работа да се бъркам във вътрешните работи на друга страна. Страхувам се и ми се струва, че някои хора по света подценяват нас, балканските народи и си мислят: ще видим ако може с народа, а ако не, тогава без народа. Ще се опитаме чрез натиск над депутатите, а ако и това не стане, не е важно, просто трябва да стане така“, заяви Вучич, цитиран от сръбските медии. \r\nСръбският президент подчерта, че уважава договора за името между Македония и Гърция, но също така поиска от Европа и света да покажат повече уважение към малките народи. „Европа трябва да се държи по-отговорно“, подчерта Вучич. \r\n***  Финансовите министри на страните от еврозоната предупредиха Италия в понеделник да спазва европейските правила за бюджета, като това се случи само няколко дни, след като Рим обяви, че ще увеличи разходите си, противопоставяйки се директно на Брюксел, предава  AFP . \r\nНо на срещата в Люксембург министрите обещаха да не си правят прибързани заключения за икономическите планове на италианското правителство. \r\n„Искам да съм пределно ясен, че има правила и тези правила са еднакви за всички държави, защото нашето бъдеще е свързано“, заяви финансовият министър на Франция Бруно льо Мейр пред журналистите преди ежемесечното заседание с колегите си от еврозоната. \r\nНо, „прибързаността не е най-доброто решение“, отбеляза той, като добави, че министрите ще действат стъпка по стъпка преди да предприемат по-сериозни действия спрямо Италия. \r\n***  Референдумът за името в Македония се провали, заяви председателят на Държавната избирателна комисия (ДИК) Оливер Дерковски, цитиран от  РИА Новости . \r\n„На референдума не бе прието решение, тъй като не гласуваха повече от половината от регистрираните в избирателния списък“, подчерта Дерковски. \r\nНо мнението на председателя на ДИК, който е представител на най-голямата опозиционна партия ВМРО-ДПМНЕ, уточнява руската агенция, бе игнорирано от членовете на правителството. По думите на вицепремиера по европейските въпроси Буяр Османи, въпросът за избирателната активност е „технически“ и не отразява реалната ситуация. \r\nМинистърът на отбраната на Македония Радмила Шекеринска отбеляза, че решението за бъдещето на страната е взето от гласувалите граждани, повечето от които са „подкрепили европейска Македония“. \r\n*** Говорителят на гръцкото правителство Димитрис Цанакопулос в понеделник приветства високия процент на гласувалите „за“ на неделния референдум за промяна на името на Македония, но изрази загрижеността си от ниската избирателна активност, пише  електронното издание на вестник Kathimerini . \r\nЦанакопулос оцени проведеното гласуване, като „позитивно развитие за ратификацията и прилагането на договора от Преспа“, но отбеляза, че Атина е загрижена от това, че огромното мнозинство от македонските граждани гледат на договора със скептицизъм. \r\n„В резултат, фокусът сега е върху парламента на Македония и ние се надяваме, че инициативата на правителството на Заев за конституционна реформа ще даде резултати“, добави говорителят на гръцкото правителство. \r\nТой подчерта, че правителството в Атина продължава да насърчава прилагането на споразумението по „уравновесен и разумен начин с чувство за национален дълг“. \r\nЦанакопулос подчерта, че възможността за разрешаване на дългогодишния спор за името между Атина и Скопие не бива да бъде пропускана и посочи, че гръцките власти са гъвкави по отношение на крайния срок, описан в текста на споразумението от юни. Основните опасения на Гърция, по неговите думи, са свързани с прокарването на промените в Конституцията, а не с изпълняването на крайните срокове. \r\nГоворителят на гръцкото правителство обърна внимание на националистическите настроения и недоверието, разпространявани от определени лагери и от двете страни на границата и обвини основната опозиционна партия в Гърция „Нова Демокрация“, че злорадства за предполагаемия политически успех на тези в съседната страна, които настояват на името Македония и вярват, че са наследници на Александър Велики и които на демонстрация в неделя в Скопие са викали „не на гръцкия геноцид“. \r\n„Ако споразумението беше вредно за Гърция, как може в същото време да е вредно и за Македония“, попита риторично Цанакопулос. \r\n***  Официална Тирана поздрави гласувалите „за“ македонски граждани, „в подкрепа на договора за името с Гърция на вчерашния консултативен референдум“, предава  македонският портал „А1 Он“ . \r\nВ съобщението на Министерството за Европа и външните работи на Албания се казва, че Тирана призовава за продължаване, без забавяния, на по-нататъшния законодателен процес в парламента на Македония, за да се приемат нужните конституционни промени. \r\nТова е нужно, се уточнява в изявлението, с цел да бъде приложен изцяло договорът с Гърция, като единствен път към членство на Македония в НАТО и ЕС. \r\n„Време е всички политически сили в парламента да изпълнят волята на гражданите и с широк консенсус да използват историческата възможност за напредване по евроатлантическия път на страната“, се отбелязва в съобщението. \r\n*** Легендарният френски певец Шарл Азнавур почина на 94-годишна възраст в понеделник, съобщава  AFP . \r\nАртистът, който тъкмо се е бил прибрал от турне в Япония миналия месец, е починал в дома си в Югоизточна Франция. \r\nМиналата година му се е наложило да отмени няколко концерта, след като е счупил ръката си, отбелязва „Франс прес“. \r\n*** Македонският парламент е призован да продължи със стъпки по прилагане на споразумението за името на страната. Това заявиха в свое съвместно изявление Федерика Могерини - върховен представител на Съюза по въпросите на външните работи и политиката на сигурност и заместник-председател на Комисията и Йоханес Хан - комисар по въпросите на европейската политика за съседство и преговорите за разширяване, съобщиха от представителството на  ЕК в България . \r\nНа 20 септември гражданите на бившата югославска република Македония имаха възможността да гласуват за бъдещето на страната си. При мирния и демократичен вот огромното мнозинство от онези, които упражниха правото си на глас, казаха „да“ на споразумението от Преспа по въпроса за името и на техния европейски път. \r\nСега парламентът е призован да продължи със следващите стъпки по прилагане на споразумението за името, като се произнесе по конституционните промени, заявиха те в своето изявление.  \r\nСпоред тях това е историческа възможност – не само за помирение в региона, но и за решително ускоряване пътя на страната към Европейския съюз. От всички политически и институционални представители сега зависи да действат съгласно конституционните си отговорности отвъд партийните политически линии. Европейският съюз ще продължи изцяло да подкрепя и да помага на страната, нейните институции и всички нейни граждани, заявиха в своето изявление Могерини и Хан. \r\n*** На референдума за договора с Гърция, проведен в неделя, са гласували 666 743 граждани, или 36,91% от записаните в Избирателния списък, съобщи ДИК (Държавната избирателна комисия) след преброяване на 100% от бюлетините, предава  скопският телевизионен канал „Телма“ . \r\nНа въпроса „За членство в ЕС и НАТО с приемане на Договора между Република Македония и Република Гърция ли сте?“ – са отбелязали „да“ 91,46% от гласувалите, или 609 813 души, а „против“ са били 5,65%, или 37 700 души. Недействителните бюлетини са 2,89%. \r\nОчаква се ДИК да проведе пресконференция, на която да обяви официално резултатите. \r\n*** Премиерът на Косово Рамуш Харадинай заяви при завръщането си от САЩ, че основните теми на разговорите, които е провел, са били създаването на Армия на Косово и членството на страната в Интерпол, като министър-председателят е отбелязал, че има благословията на Вашингтон за трансформирането на Силите за сигурност на Косово в армия, пише  базираното в Прищина албанско електронно издание Gazeta Express . \r\nИзданието припомня, че миналата седмица Харадинай беше в Ню Йорк по време на Общото събрание на ООН и там се е срещнал с редица световни лидери. По думите на премиера, най-важната му среща е била с министъра на отбраната на САЩ Джеймс Матис във военната академия „Уест Пойнт“. \r\n*** Вицепремиерът по европейските въпроси на Македония Буяр Османи заяви в понеделник на пресконференция, че не бива да се обвиняват албанците за това, че не са излезли в толкова голям брой, колкото се е очаквало на референдума за името в неделя, предава  скопското електронно издание „Фактор“ . \r\n„Албанците излязоха в по-голям брой, отколкото на местните избори през ноември 2017 година, според моите пресмятания. Те излязоха в максимален брой, доколкото им го позволява политическата ситуация. Ние отиваме заедно към ЕС и НАТО и на този референдум сме граждани на Македония, които не са разделени етнически“, заяви Османи. \r\n*** След няколко дни ще се знае дали има вариант за постигане на договорка с опозицията за събиране на мнозинството от две трети в парламента, нужно за приемане на конституционните промени, произтичащи от Договора за името с Гърция, подчерта в понеделник македонският премиер Зоран Заев, цитиран от  електронното издание на вестник „Нова Македония“ . \r\nЗаев подчерта, че днес е ден, в който се разглеждат анализите и плановете и допълни, че от утре (вторник, 2 октомври) ще започнат и разговорите по въпроса. Според него, има вероятност и за провеждане на предсрочни избори, но това е краен вариант, ако не бъде постигната договорка. \r\n„Винаги има вероятност да се проведат избори. Законите и Конституцията предвиждат следващите стъпки, но се надявам да успеем да се договорим. Процесите не трябва да бъдат замразявани и да стоят на място, работите трябва да се движат напред“, заяви македонският премиер. \r\nАко не бъде постигнато споразумение и се стигне до предсрочни избори, по думите на Заев, това ще се случи бързо. Има вероятност те да бъдат проведени в края на ноември, както спомена и в неделя след референдума, но в целия този процес трябва да се мисли и за другите срокове, например за изборите за Европейски парламент, които ще се състоят догодина през май. Премиерът отбеляза, че засега няма подкрепа от конкретни депутати на ВМРО-ДПМНЕ за конституционните промени и че всички ще стане ясно по време на разговорите с опозицията. \r\nЗаев за пореден път подчерта, че в сегашната ситуация трябва всички да покажат политическа зрялост с оглед на това, че не съществува алтернатива на НАТО и ЕС, нито пък може да бъде подписан по-добър договор с Македония от вече съществуващия. \r\n***  Демонстранти, искащи независимост, блокирха ключови транспортни артерии и високоскоростната железница в испанския автономен регион Каталуния в понеделник, една година след провеждането на референдума за независимост на областта, предава  AFP . \r\nЦентралните улици в Барселона, Жирона и Йеида са препречени, както и магистралите, водещи към останалата част от страната, съобщава френската агенция. \r\nАктивситите също са свалили испанското знаме от сградата на регионалното правителство на Каталуния в Жирона и са го заменили с флаг на областта.", "date": "2018.10.01", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/01/2573358/d-r-nadezhda-todorovska-bchk-vazhno-e-v-obsazhdaniya-zdraven-model-da-se-sazdade-myasto-za-integrirani-zdravno-sotsialni-uslugi.html", "text": "Важно е в обсъждания здравен модел да се създаде място за интегрирани здравно-социални услуги. Това каза заместник-генералният директор на БЧК д-р Надежда Тодоровска в интервю за  Агенция „Фокус“  по повод Международния ден на възрастните хора. \r\nТя уточни, че БЧК са разработили модел за обгрижване на възрастни хора по домовете, който да включва интегрираните здравно-социални услуги за тях, като по този начин се осъществява една добра подкрепа в този етап от живота на всички хора. „Сега е особено модерно да се говори за реформа в здравеопазването, за нови модели на финансиране. Моделът, който разработихме, показа не само своята виталност, т.е. колко е важно за хората, които получават тази грижа, а и своята икономическа ефективност. Ние представихме на цялото общество миналата година един анализ, който показа къде стоят тези грижи от финансова гледна точка в спектъра от услуги и грижи, които в България се предоставят на възрастните хора. Това е от особено значение за дългосрочната грижа“, каза тя. По думите ѝ в модела, който сега се обсъжда, е важно да се създаде място за този тип интегрирани здравно-социални услуги. „Съвместно с Министерство на труда и социалната политика и Министерство на здравеопазването успяхме да променим Закона за здравето, където тези интегрирани здравно-социални услуги са вписани в правния мир. Само тези текстове в закона не са достатъчни, трябва подзаконова нормативна уредба, с която да се регламентира докрай откриването на центрове за домашни грижи. Трябва да се регламентира кой да ги управлява, как да се менажират, как да се финансират и контролират. Имаме още много път да извървим и сега, когато говорим за нов модел за финансиране на здравните услуги, трябва да се има предвид, че тези грижи са в пъти по-икономически изгодни както за държавата, така и за отделния човек, който има нужда от подкрепа в здравословен и социален аспект“, допълни още д-р Тодоровска.  \r\nДеница КИТАНОВА Пълния текст на интервюто четете по-късно в „Мнение”", "date": "2018.10.01", "title": "Д-р Надежда Тодоровска, БЧК: Важно е в обсъждания здравен модел да се създаде място за интегрирани здравно-социални услуги"}
{"url": "http://www.focus-news.net/news/2018/10/01/2573370/burgas-mokri-sa-patnite-nastilki-pochti-v-tsyalata-oblast.html", "text": "Мокри са пътните настилки почти в цялата област Бургас. Това съобщи за  Радио „Фокус“ – Бургас  дежурният в Областно пътно управление - Бургас и призова водачите да се движат с повишено внимание в района на град Карнобат, където са въведени ограничения поради извършване на ремонтни дейности на пътните платна, както и в участъка при обхода на Ахелой, където движението се осъществява в едната лента до края на деня поради изпълнение на строително-монтажни работи. Там скоростта на движение се ограничава на 40 км/ч. \r\nНормално натоварено е движението в областния център в края на първия работен ден от седмицата. По-натоварен е трафикът в района на кръговото кръстовище „Трапезица“ и в района на УМБАЛ-Бургас. Интензивно е движението и по някои участъци от ул. „Янко Комитов“ в ж. к. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. \r\nМария КУРТЕВА", "date": "2018.10.01", "title": "Бургас: Мокри са пътните настилки почти в цялата област"}
{"url": "http://www.focus-news.net/news/2018/10/01/2573369/sofiya-narusheno-e-toplopodavaneto-v-kvartalite-mladost-3-i-4-avariyata-shte-bade-otstranena-do-2000-chasa.html", "text": "Нарушено е топлоподаването в кварталите „Младост“ 3 и 4, аварията ще бъде отстранена до 20.00 часа. Това съобщиха за  Агенция „Фокус“  от „Топлофикация – София“ ЕАД.  Причина за аварията е пробив на топлопровод. Към момента се работи по отстраняването на проблемите и се очаква до 20.00 часа топлоподаването да бъде възстановено.", "date": "2018.10.01", "title": "София: Нарушено е топлоподаването в кварталите „Младост“ 3 и 4, аварията ще бъде отстранена до 20.00 часа"}
{"url": "http://www.focus-news.net/news/2018/10/01/2573367/burgas-direktniyat-pat-v-rayona-na-detelinata-za-kv-sarafovo-e-zatvoren-zaradi-padnala-zemna-masa.html", "text": "По данни на дежурния по област в района на детелината за кв. „Сарафово“ в Бургас, директния път е затворен поради ремонтни дейности. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. По думите й трафикът се отбива от служители на „Пътна полиция“ и преминава през пътя за Каблешково. „Паднала е земна маса, намираща се по надлеза на кръговото движение към Сарафово, но засегнати или затиснати автомобили няма“, каза още Рандева. Тя добави, че е предвидена организация на движение с ръчно регулиране, тъй като в отсечката от Бургас към „Сарафово“ пътният трафик се осъществява бавно, поради голямото количество паднал дъжд и трудното му поемане от отводнително канализационната система. \r\nДеница ДИМИТРОВА", "date": "2018.10.01", "title": "Бургас: Директният път в района на детелината за кв. „Сарафово“ е затворен, заради паднала земна маса"}
{"url": "http://www.focus-news.net/news/2018/10/01/2573373/normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.01", "title": "Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/01/2573371/blagoevgrad-normalno-intenzivno-e-dvizhenieto-po-glaven-pat-e-79-i-avtomagistrala-struma-v-oblastta.html", "text": "Нормално интензивно е движението по главен път Е-79 и автомагистрала „Струма“ в Благоевградска област. Това каза за  Радио „Фокус“ – Пирин  дежурният служител в Областно пътно управление-Благоевград и призова шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.10.01", "title": "Благоевград: Нормално интензивно е движението по главен път Е-79 и автомагистрала „Струма“ в областта"}
{"url": "http://www.focus-news.net/news/2018/10/01/2573374/ministar-nikolina-angelkova-se-sreshtna-vav-viena-s-generalniya-sekretar-na-sot-zurab-pololikashvili.html", "text": "Министърът на туризма Николина Ангелкова проведе работна среща във Виена с генералния секретар на Световната организация по туризъм към ООН Зураб Пололикашвили. Министърът е в австрийската столица за участие в 17-ия Европейски туристически форум, в който се включи и ръководителят на СОТ. Това съобщиха от пресцентъра на  Министерството на туризма . \r\nДвамата обсъдиха подготовката на предстоящия втори Международен конгрес на световните цивилизации и историческите маршрути, чийто домакин ще бъде българската столица София от 15 до 17 ноември тази година.  \r\nИзпратени са покани до всички пълноправни членове на СОТ, предстои да бъдат поканени също представители на местните власти и бизнеса, като очакваме близо 600 български и международни гости, информира министър Ангелкова. Тя припомни успеха на първото издание на форума, което се проведе също в София през ноември 2016 г. Министерството на туризма планира да организира и туристически панаир по време на конгреса, представящ типични местни и международни продукти и обичаи, свързани с историческата тематика. \r\nЗураб Пололикашвили поздрави България и Министерството на туризма за постигнатите високи резултати в сектора през последните години. Предстои страната ни да кандидатства отново за член на Изпълнителния съвет на СОТ, като гласуването ще се състои догодина в Санкт Петербург в рамките на Генералната асамблея на организацията. На срещата бяха обсъдени също и възможностите за сътрудничество между България и СОТ с нови съвместни инициативи.", "date": "2018.10.01", "title": "Министър Николина Ангелкова се срещна във Виена с генералния секретар на СОТ Зураб Пололикашвили"}
{"url": "http://www.focus-news.net/news/2018/10/01/2573375/predstoyashti-sabitiya-v-stranata-za-2-oktomvri-agentsiya-fokus.html", "text": "*** \r\nОт 9.30 часа в зала „Сий“ на хотел „Парадайз блу“ ще се проведе вторият ден от ХІІІ-ата годишна среща на местните власти. Участие ще вземат: министърът на регионалното развитие и благоустройството Петя Аврамова, председателят на Народното събрание Цвета Караянчева, премиерът Бойко Борисов, вицепремиерът Томислав Дончев и др. официални лица.  \r\n*** \r\nОт 09.00 часа министърът на вътрешните работи Младен Маринов ще открие тематична конференция по пътна безопасност в зала 8 на НДК.  \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 9.30 часа в зала „Сердика“ на столичния хотел „София хотел Балкан“ председателят на Народното събрание Цвета Караянчева ще открие  51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси в София. \r\n*** \r\nОт 09.30 часа в заседателната зала в сградата на Висшия съдебен съвет на ул. „Eкзарх Йосиф“ № 12 ще се проведе заседание на Съдийската колегия на ВСС. \r\n*** \r\nОт 10.00 часа министърът на младежта и спорта Красен Кралев ще посети обновения „Зимен дворец“. На събитието е поканен и министър-председателят Бойко Борисов.  \r\n*** \r\nОт 10.00 часа в НДК ще се проведе бизнес форум „Търговско-икономическото сътрудничество и инвестиционният потенциал на Москва и София“.  Събитието са част от програмата на Дните на Москва в София.  \r\n*** \r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др. , на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Националния пресклуб на БТА ще се състои пресконференция на Арт резиденция „Старото училище” в с. Горна Липница във връзка с предстоящото представяне на изложбата „Ритуална рЕволюция“ в The Laboratory Sofia на 5 октомври 2018 г. \r\n*** \r\nОт 11.00 часа в Националния пресклуб на БТА ще се състои пресконференция на тема „Светът след сблъсъка в ООН и България“.  \r\n*** \r\nОт 11.00 часа в Комисията за защита от дискриминация (бул. Драган Цанков 35) ще се проведе пресконференция, на която ще бъдат представени междинен доклад за дейностите по кампанията „Достъпна България“ и резултатите от извършените проверки. Началото на кампанията бе поставено от КЗД през декември 2017 г., тя е безсрочна и нейната цел е да бъде осигурена достъпна архитектурна среда за хората с увреждания.  \r\n*** \r\nОт 11.00 часа в Националния пресклуб на БТА ще се състои пресконференция на тема „Светът след сблъсъка в ООН и България“. Участие в нея ще вземат проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Св. Неофит Рилски“,  Симеон Николов - Център за стратегически изследвания в сигурността и международните отношения, и Мирослав Попов - юрист и политически анализатор. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Андрей З., Исам Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Cosmos Coworking Camp ще се проведе дискусия на тема “Shaping Sofia I – Градско озеленяване”. \r\n*** \r\nОт 11.30 часа пред централния вход на НДК ще бъде открит арт-проектът „Ярката Москва“. В същия час на същото място ще бъде представено изпълнение на Кадетския корпус. Събитията са част от програмата на Дните на Москва в София.  \r\n*** \r\nОт 13.00 часа в Гранд хотел София в зала „Триадица 1“ ще се състои пресконференция по повод подаването на офертата на шведското правителство към българското в търга за придобиване на избиратели за българските ВВС.  \r\n*** \r\nОт 13.30 часа 5-и състав на Специализирания наказателен съд ще заседава по делото срещу Христо Г., на когото е повдигнато обвинение за изнудване.  \r\n*** \r\nОт 13.30 часа 11-и състав на Специализирания наказателен съд ще заседава по делото срещу Зураб Е., Росица Н и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа на ІХ етаж на учебния корпус на Висшето училище по телекомуникации и пощи (ул. „Академик Стефан Младенов“ 1) официално ще бъде открита нова Лаборатория по киберсигурност на високите технологии. \r\n*** \r\nОт 15.00 часа в Национална библиотека „Св. св. Кирил и Методий“ ще се проведе кръгла маса на тема „Нов живот за културните пространства в европейските столици“. \r\n*** \r\nОт 16.30 часа в Зала № 2 в Ректората на СУ „Свети Климент Охридски” ще се проведе публична лекция на тема „Modus operandi на възстановителното правосъдие с деца”.   \r\n*** \r\nОт 17.00 часа в Съюза на архитектите (ул. „Кракра“ №11) ще се състои церемонията по официално откриване на учебната година в Национален български университет - трета възраст.  \r\n*** \r\nОт 17.30 часа пред Народното събрание ще се проведе протест на родители на деца/лица с увреждания и техни близки под надслов „СИСТЕМАТА УБИВА – СИСТЕМАТА Е БЛОКИРАЛА“. \r\n*** \r\nОт 18.00 часа в галерия „Средец“ на Министерството на културата ще бъде открита изложбата на съвременна калиграифия „Светът на Генджи Моногатари“.  \r\n*** \r\nОт 18.00 часа в „Перото“ ще бъде представена книгата „Щастлива като кучешка опашка“.  \r\n*** \r\nОт 18.00 часа в Регионалния исторически музей ще бъде официално открита изложбата „Птиците на Европа“.  \r\n*** \r\nОт 19.30 часа в ресторант „Глория Мар София“ Списание „Business lady“ ще отпразнува с парти 8-ия си рожден ден. \r\n*** \r\nОт 20.00 часа в зала 1 на НДК ще се проведе концерт на шотландската рок банда Texas.  \r\n*** \r\nОт 20.30 часа в „Перото“ ще се състои „Джаз вечер в „Перото“.  \r\n*** \r\nОт 18.30 часа в салона на читалище „Никола Вапцаров“ танцов състав „Пиринско настроение“ ще отбележи своя 10-годишен юбилей с фолклорния спектакъл „Една приказка без край“.  \r\n*** \r\nОт 11.00 часа в конферентната зала на хотел „Езерец“ ще се проведе закриваща пресконференция по проект “Енергийно ефективно осветлениев региона Благоевград – Делчево”. \r\n*** \r\nОт 18.00 часа в зала „22 септември“ ще се проведе безплатно дигитално обучение. Срещите се организират от Google и SoftUni Digital, с подкрепата на Община Благоевград. Инициативата е част от проектът на Google „Дигитален гараж“. \r\n*** \r\nОт 18.00 часа в Православния информационен център ще бъде открита учебната година.  \r\n*** \r\nОт 10.30 часа в Бургас: В експоцентър „Флора“ ще се проведе еко семинар, посветен на опазването на Черно море. \r\n*** \r\nОт 11.00 часа в Заседателната зала на Община Бургас ще започне пресконференция за старт на кампанията „С усмивка при зъболекаря“. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Даниела Димова ще приема граждани. \r\n*** \r\nОт 16.00 часа в многофункционалната спортна зала в 1-ва езикова гимназия ще се проведе ученически турнири по мини-волейбол “Малки великани”  за Купата на Булстрад 2018. \r\n*** \r\nОт 18.00 часа в Читални зали на РБ „Пенчо Славейков” на бул. „Сливница”  34 ще се състои среща – разговор за Петър Алипиев. \r\n*** \r\nОт 14.00 часа в ОДМВР-Враца директорът на Областната дирекция Янко Янколов ще даде редовен месечен брифинг.  \r\n*** \r\nОт 18.00 часа в Младежкия дом ще се проведе безплатно дигитално обучение в рамките на проекта на Google  - „Дигитален гараж“.  \r\n*** \r\nОт 19.00 часа в камерната зала на ДКТ ще се състои постановката „Симулатор за чифтосване“.  \r\n*** \r\nОт 15.00 часа на стадион „Захарни заводи“ ще се проведе среща от първенството на футбол 7 между отборите на ОФК „Локомотив” – ФК „Локомотив 1927“ гр. Дряново. \r\n*** \r\nОт 16.00 часа на стадион „Захарни заводи“ ще се проведе среща от първенството на футбол 9 между отборите на ФК „Долна Оряховица“ гр. Долна Оряховица – ФК „Янтра” гр. Габрово. \r\n*** \r\nОт 18.30 часа в ОДТ „Апостол Карамитев“ ще се състои концерт-бенифис на дългогодишния диригент на Забавно-духов оркестър и почетен гражданин на Димитровград маестро Доцо Вътков. Участие в концерта ще вземат „Звездните момичета“ и някои от големите имена на българската и световна музика със солови изпълнение в чест на Маестрото. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Росен П. за това, че на 24.03.2015 г. на пътя Раковски – Пловдив/ в отсечката с. Стряма – с. Момино село, област Пловдив, е причинил смъртта на К. Г.  \r\n*** \r\nОт 09.00 часа в Зала 5 на Окръжен съд ще се гледа делото на подсъдимата Анна П. заради данъчни задължение за периода януари 2008 г. – 30.03.2011 г. \r\n*** \r\nОт 14.00 часа в Зала 10 на Окръжен съд ще се гледа делото на подсъдимия Ивайло П. за това, че на 10.01.2017 г. в землището на с. Войводиново, област Пловдив, на автомагистрала „Тракия“, км 132 е причинил смъртта на З. Н. \r\n*** \r\nОт 16.00 часа, общинският съветник от ГЕРБ Иван Вичков ще се срещне с граждани в офиса на партията в район „Тракия”, в блок 91.  \r\n*** \r\nОт 18.00 часа на първия етаж  - Централното фоайе на НБ „Иван Вазов“ – Пловдив ще бъде открита фотоизложбата „Преклонение пред вечността – Атон,  Света гора“ на фотограф-художника Косьо Косев. \r\n*** \r\nОт 11.00 часа на понтон № 8  Изпълнителна агенция „Проучване и поддържане на р. Дунав“ (ИАППД) ще проведе церемония по кръщаване на новопостроения кораб за обозначаване на корабоплавателния път по р. Дунав. Корабът „Осъм“ е построен в рамките на проект FAIRway Danube, финансиран по Механизма за свързване на Европа. Неговата основна функция  е обозначаването на фарватера с плаващи знаци, което осигурява безпроблемното корабоплаване и предотвратява засядането на съдове в плитчини. \r\n*** \r\nОт 11.00 часа на официална церемония ще бъде открита здравната служба в селото. \r\n*** \r\nОт 18.00 часа в Регионалния исторически музей ще бъде представена новата книга на Виолета Бончева „Капчица от Ескобедо“. \r\n***   \r\nВ 10.30 часа в зала 203 на общината ще бъде даден брифинг. \r\n***  \r\nОт 11.00 часа в зала на департамент „Чуждоезиково обучение” на Факултет „Артилерия, ПВО и КИС” ще бъде даден брифинг от полк. доц. д-р инж. Дилян Димитров. \r\n*** \r\nОт 11.00 часа в брифинг залата на Департамент „Чуждоезиково обучение” на Националния военен университет „Васил Левски”  ще се проведе  „Форум отбранителни технологии 2018”, включващ научна конференция с международно участие, изложение на продукти за сигурност и отбрана,  демонстративни стрелби. \r\n*** \r\nОт 17.00 часа за среща разговор с шуменци в Регионална библиотека „Стилиян Чилингиров“ ще гостува известният български актьор Николай Сотиров. По-късно, от 19.30 часа на сцената на Драматично-куклен театър „Васил Друмев” шуменци ще могат да видят актьора в спектакъла „Откриването”.", "date": "2018.10.01", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2018/10/01/2573377/toplofikatsiya-sofiya-ponizhenieto-na-temperaturata-v-doma-s-1-gradus-e-ravno-na-okolo-6-ikonomiya-na-energiya.html", "text": "Агенция „Фокус“  предоставя на своите читатели полезни съвети от експерти на  „Топлофикация – София“ ЕАД  във връзка с предстоящия отоплителен сезон, с цел подпомагане на спестяването на топлинна енергия и оптимизиране на сметките за отопление и топла вода без лишаване от топлинния комфорт в жилището или офиса. \r\n„Преди общото пускане на отоплението в София трябва да отворите на максимална степен вентилите на радиаторите си, за да не се налага допълнително обезвъздушаване на отоплителните тела след общото пускане на отоплението. \r\nПроверете дисплеите на електронните уреди за дялово разпределение, монтирани върху радиаторите. Ако има угаснал дисплей, незабавно се свържете с Вашия топлинен счетоводител. \r\nПриключите всички ремонти, засягащи вътрешната отоплителна инсталация в сградата или в отделните жилища като смяна на радиатори, тръби, кранове и др. Ако вследствие на летните ремонти вътрешната инсталация е била източена, следва да бъде запълнена отново, за да може бързо и безпроблемно да се включи отоплението в сградата, когато настъпи време за това“, съветват експертите. \r\nТе обръщат внимание, че счупените или незатварящи се прозорци водят до загуби на топлинна енергия и е добре повредите да бъдат отстранени. \r\nЕкспертите посочват някои прости правила, чието спазване може да стопи част от сметката за парно, без да стоите на студено с цел икономия.  \r\n1. Термостатичният вентил има отделни степени и когато го завъртите на определена степен, вие му „давате команда ” каква температура трябва да бъде постигната в помещението. Достигне ли се желаната температура, вентилът автоматично притваря достъпа на топлина до радиатора.  \r\n2. Не „забравяйте” вентила максимално отворен през целия сезон, защото тогава той няма да може автоматично да затвори достъпа на топлина в радиатора, независимо, че в помещението вече е достатъчно топло. Най-икономично е да оставите вентила на средна позиция. \r\n3. Не се стремете да поддържате през целия сезон еднаква температура в цялото жилище, защото тогава не пестите енергия.  \r\n4. Не си мислете, че ако оставите включен само един радиатор и отворите широко вратите, ще отоплявате останалите помещения и ще си намалите от сметката. Работещият радиатор постоянно ще консумира големи количества енергия, за да поддържа зададената чрез термостатичния вентил температура в широкото пространство. \r\n5. Температурата в спалните през нощта може да бъде по-ниска, без да се наруши комфорта на спящите. \r\n6. Ако сутрин всички излизат от дома, не е добре напълно да затворите вентилите на радиаторите. Вечерта ще е нужна много повече енергия, за да стоплите изстиналите помещения. Най-добре е вентилите да се оставят на 2 степен. \r\n7. Когато се налага по-дълго време да отсъствате от жилището, не затваряйте вентила докрай. Оставете го на делението звездичка *. Така в помещението ще се поддържа минимална температура без да се стигне до замръзване.    \r\n8. Ако искате да се проветри помещението, вентилът се завърта на знак  звездичка * и прозорците се отварят широко за 5 минути. \r\n9. Термостатичният вентил не трябва да се оставя дълго време под прякото действие на студения въздух, защото тогава той се отваря автоматично на максимална степен и консумацията на енергия от радиатора е много голяма.  \r\n10. Завесите, декоративните решетки и масивните мебели пред радиаторите пречат на топлообмена в помещението Тогава част от топлината отива към стената и навън, а това води до увеличение консумацията на топлинна енергия. \r\n11. Жилището не бива да се претопля. Европейски експерти са изчислили, че понижението на температурата в дома с 1 градус е равно на около 6% икономия на енергия. \r\n12. За да се постигнат значителни икономии на топлинна енергия, трябва цялата сграда да се топлоизолира.", "date": "2018.10.01", "title": "„Топлофикация – София“: Понижението на температурата в дома с 1 градус е равно на около 6% икономия на енергия"}
{"url": "http://www.focus-news.net/news/2018/10/01/2573376/varna-chetirima-dushi-sa-postradali-v-katastrofi-v-grada-ot-nachaloto-na-denya-edin-ot-tyah-e-s-po-tezhki-naranyavaniya.html", "text": "Четирима души са пострадали при пътни инциденти, станали на територията на Варна от началото на деня. Това съобщиха за  Радио „Фокус“ – Варна  от „Пътна полиция“. Трима от пострадалите са с контузии, а един е с по-тежки наранявания. От сутринта в града са регистрирани 6 пътни инцидента. От полицията призовават водачите за повишено внимание на пътя. \r\nДиана СТОЕВА", "date": "2018.10.01", "title": "Варна: Четирима души са пострадали в катастрофи в града от началото на деня, един от тях е с по-тежки наранявания"}
{"url": "http://www.focus-news.net/news/2018/10/01/2573381/sliven-mokri-zaradi-dazhda-sa-patishtata-v-oblastta.html", "text": "Мокри заради дъжда са пътищата в Сливенска област. Движението е интензивно, съобщиха от  Областно пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.01", "title": "Сливен: Мокри заради дъжда са пътищата в областта"}
{"url": "http://www.focus-news.net/news/2018/10/01/2573372/tass-mariya-zaharova-opredeli-kato-provokatsiya-vlizaneto-na-kosovskiya-spetsnaz-v-severno-kosovo.html", "text": "Влизането на косовски специални части в населените със сърби райони в Северно Косово е провокация, целяща да сплаши сърбите, заяви в понеделник официалният представител на руското Министерство на външните работи Мария Захарова, цитирана от  ТАСС . \r\n„Демонстративното влизане на специалните части на косовоската полиция в населените със сърби райони в Северно Косово на 29 септември, въпреки съществуващите по този въпрос договорки между Белград и Прищина, е провокация, целяща да сплаши косовските сърби и да се окаже натиск над Сърбия“ заяви Захарова. \r\nОсвен това тя отбеляза, че Русия осъжда пасивното поведение на международните Сили за Косово в ситуацията. „Осъждаме .... пасивното поведение на международните сили за Косово, които не предприеха никакви действия, въпреки че в съответствие с мандата, който им е даден от СС (Съвета за сигурност) на ООН те са длъжни да обезпечават мира и сигурността в района“, заяви дипломатът. \r\nПо думите на Захарова, действията на Прищина в Косово могат да доведат до ново кръвопролитие и дестабилизация на Балканите. \r\n„Такова безотговорно поведение на косовските власти може да предизвика ново кръвопролитие в Косово и дестабилизация в балканския регион, като цяло“, посочи дипломатът. „Продължаването на силовите опити на Прищина за установяване на контрол над населените със сърби райони води към разпалването на междуетническо напрежение и лишава от смисъл многогодишните усилия на международната общност за мирно разрешаване на проблемите след конфликта“. \r\nПревод и редакция:", "date": "2018.10.01", "title": "ТАСС: Мария Захарова определи като провокация влизането на косовския спецназ в Северно Косово"}
{"url": "http://www.focus-news.net/news/2018/10/01/2573378/shumen-rayonniyat-sad-ostavi-v-aresta-dvama-ot-obvinyaemite-za-telefonni-izmami.html", "text": "Шуменският районен съд наложи мярка за неотклонение „задържане под стража“ спрямо двама от обвиняемите за телефонни измами в Шумен, предаде репортер на  Радио „Фокус“-Шумен . Съдебният състав уважи искането на Районната прокуратура и остави в ареста Ярослав Ганчев. Той се е признал за виновен, но не е дал подробности за извършените престъпления. Досега не е осъждан. Служебният му защитник поиска мярка за неотклонение „подписка“, което не бе уважено от съдебният състав. В ареста остава и Тихомир Йорданов. Задържаният е признал вина и е дал обяснения. Той също не е осъждан. Защитникът му адвокат Ивайло Тошев поиска мярка „подписка“ или парична гаранция около 500 лв. Съдът не уважи искането и постанови най-тежката мярка за процесуална принуда – „задържане под стража“. Очаква се решението на съда за третия обвиняем Пламен Д. Негов адвокат е отново Ивайло Тошев. И за Пламен той ще поиска мярка „подписка“ или „парична гаранция“. Само той от тримата е осъждан, за управление на МПС без шофьорска книжка. И тримата мъже са привлечени като обвиняеми за участие в схема за телефонни измами. Тихомир Йорданов е сочен участник на по-високо ниво в схемата. \r\nИвелина ИВАНОВА", "date": "2018.10.01", "title": "Шумен: Районният съд остави в ареста двама от обвиняемите за телефонни измами"}
{"url": "http://www.focus-news.net/news/2018/10/01/2573383/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта, предаде репортер на  Радио „Фокус“ – Велико Търново . Времето е облачно. Температурата е 12 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.01", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/10/01/2573382/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 12°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.01", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/10/01/2573386/shumen-kampaniya-za-sabirane-na-izlezli-ot-upotreba-elektricheski-uredi-shte-bade-organizirana-na-13-oktomvri.html", "text": "На 13 октомври Община Шумен организира кампания за събиране на излязло от употреба електрическо и електронно оборудване. Това съобщиха от  Общината . В събота, 13 октомври, ще бъдат отворени три мобилни пункта в града за приемане на стари електрически печки, перални, хладилници, телевизори, компютри, монитори и др. Гражданите могат да предадат непотребни или неработещи електрически уреди в двора на бившето Пето основно училище от 09.00 до 11.00 часа, на паркинга по ул. „Съединение“ над парка на общината от 11.30 до 13.30 часа и на ул. „Дедеагач“ №28 в кв. „Тракия“ от 14.00 до 16.00 часа (площадката на обръщача пред заведението „Бай Данчо“). Община Шумен има сключен договор за изграждане на система за събиране на отпадъци от излязло от употреба електрическо и електронно оборудване с дружеството „Грийнтех България“. Подизпълнител на организацията за Шумен е „Метарекс“ ООД. На площадките ще се приемат също батерии и акумулатори. Организацията, която отговаря за тяхното събиране и рециклиране е „Рекобат“. Кампанията има за цел да се проведе регламентирано събиране на непотребни електрически и електронни уреди и по този начин да се предпазят градът и околностите от замърсяване. Предаването на отпадъците на лицензирана компания дава възможност за рециклиране и превръщане на излезлите от употреба уреди в полезни суровини за промишлеността.", "date": "2018.10.01", "title": "Шумен: Кампания за събиране на излезли от употреба електрически уреди ще бъде организирана на 13 октомври"}
{"url": "http://www.focus-news.net/news/2018/10/01/2573384/shumen-i-tretiyat-obvinyaem-za-uchastie-v-shema-za-telefonni-izmami-ostava-v-aresta.html", "text": "Мярка за неотклонение „задържане под стража“ е наложена от Районен съд-Шумен и спрямо третия обвиняем за участие в схема за телефонни измами в Шумен, предаде репортер на  Радио „Фокус“-Шумен . Съдът не уважи искането на адвокат Ивайло Тошев спрямо Пламен Дачовски да бъде постановена мярка „подписка“ или „парична гаранция“ и го остави в ареста. Мярката може да бъде обжалвана в 3-дневен срок. В случай на подаване на жалба, е насрочено дело в Окръжен съд Шумен за 9 октомври. Адвокат Тошев посочи, че ще обжалва мярката за неотклонение на Тихомир Йорданов и на Пламен Дачовски. \r\nИвелина ИВАНОВА", "date": "2018.10.01", "title": "Шумен: И третият обвиняем за участие в схема за телефонни измами остава в ареста"}
{"url": "http://www.focus-news.net/news/2018/10/01/2573385/burgas-podadeni-sa-nad-70-signala-za-navodneni-ulitsi-i-prizemni-etazhi.html", "text": "Над 70 сигнала за наводнени улици и приземни етажи са подадени на територията на област Бургас, потвърди за  Радио \"Фокус\"-Бургас  дежурният от РС Пожарна безопасност и защита на населението. По думите на дежурния повечето сигнали са подадени в Сарафово и Поморие. \r\nДеница ДИМИТРОВА", "date": "2018.10.01", "title": "Бургас: Подадени са над 70 сигнала за наводнени улици и приземни етажи"}
{"url": "http://www.focus-news.net/news/2018/10/01/2573391/shumen-ot-3-do-9-oktomvri-shte-se-provede-deveti-natsionalen-plener-po-zhivopis.html", "text": "Националният пленер по живопис „Шуменско плато“ за поредна година събира в Шумен творци от цялата страна. Това съобщиха от  Община Шумен . Деветото издание на пленера ще се проведе от 3 до 9 октомври на територията на Природен парк „Шуменско плато“. В него ще участват десет художници – пет от Шумен и пет от страната. Шумен ще представят творците Деян Евтимов, Петьо Дамянов, Радослав Ценов, Светозар Чилингиров и Свилен Земеделски, а останалите участници са Елеонора Атанасова от Казанлък, Милена Младенова от Бяла, Наташа Кюпова от Пловдив, Павлина Сърбова от Ямбол и Николай Тодоров от Добрич. Пленерът няма определена тематична или жанрова насоченост, a на участниците се дава пълна свобода да реализират творческите си идеи. След края на събитието ще бъде представена изложба с творбите на участниците. Откриването на националния пленер по живопис е на 3 октомври, сряда, от 15.30 часа в хотел „Стария град“. Организатори са Община Шумен и Дружеството на шуменските художници.", "date": "2018.10.01", "title": "Шумен: От 3 до 9 октомври ще се проведе Девети национален пленер по живопис"}
{"url": "http://www.focus-news.net/news/2018/10/01/2573380/moskva-zapadat-bez-da-se-stesnyava-se-mesi-grubo-v-rabotite-na-makedoniya-sporazumenieto-za-imeto-protivorechi-na-mezhdunarodnoto-pravo-i-konstitutsiyata-na-stranata.html", "text": "Светкавичната подкрепа за резултатите от референдума в Македония от страна на Европейския съюз и НАТО говорят за желание да се осигури ускореното вкарване на Скопие в Алианса, независимо от мнението на населението, а дългосрочно решение може да бъде намерено единствено от страните по спора, заявиха в понеделник от Министерството на външните работи на Русия, предава  РИА Новости . \r\n„Избирателната активност от 36,8% не позволява да се признае референдума за валиден (за това са необходими 50%) и недвусмислено свидетелства, че македонските избиратели предпочетоха да бойкотират грубо налаганите отвън решения на Скопие и Атина – водещи политици от страните-членки на НАТО и ЕС непосредствено участваха в осъществената пропагандистка кампания и без да се стесняват се бъркаха във вътрешните работи на тази балканска страна“, се казва в коментара на руското външно ведомство. \r\n„Независимо, че две трети от населението на Македония не подкрепи споразумението от Преспа, резултатите от гласуването незабавно бяха приветствани от ръководството на ЕС и НАТО, както и от Вашингтон. Налице е стремеж да се осигури ускорено вкарване на Скопие в НАТО, без да се отчита мнението на македонския народ. Нашата принципна позиция остава непроменена: дългосрочно решение може да бъде намерено единствено от самите страни, без намеса отвън и изключително в рамките на правното поле с опора на широка обществена подкрепа. Договорът от Преспа явно не отговоря на тези критерии“, отбелязват от министерство. \r\nПри това в изявлението се отбелязва, че споразумението противоречи също на международното право и македонската конституция. \r\n„Русия, в качеството си на постоянен член на Съвета за сигурност на ООН, внимателно следи развитието на ситуацията. Изхождаме от това, че в съответствие с точка 3 от резолюция 845 на СС на ООН, резултатите от преговорите между Скопие и Атина трябва да бъдат разгледани в СС на ООН“, констатираха от руското МВнР. \r\nПревод и редакция:", "date": "2018.10.01", "title": "Москва: Западът без да се стеснява се меси грубо в работите на Македония, споразумението за името противоречи на международното право и Конституцията на страната"}
{"url": "http://www.focus-news.net/news/2018/10/01/2573389/sport-duisburg-uvolni-starshi-trenyora-si-iliya-gruev.html", "text": "Слабото начало на сезона във Втора Бундеслига струва старшитреньорския пост на българския специалист Илия Груев. Той бе освободен официално от клуба в понеделник, след като отборът няма победа в първите осем кръга на първенството и е на последно място в класирането с 2 точки и голова разлика 7 – 17. Груев води Дуисбург в продължение на близо три години и записа 105 мача начело на отбора, в които постигна 38 победи, 34 равенства и 33 загуби. С българския треньор, отборът спечели промоция от Трета Бундеслига, а миналия сезон завърши на седмо място в крайното класиране.", "date": "2018.10.01", "title": "Спорт: Дуисбург уволни старши-треньора си Илия Груев"}
{"url": "http://www.focus-news.net/news/2018/10/01/2573379/haskovo-vesel-praznik-otpraznuvaha-vazrastnite-hora-v-topolovgrad.html", "text": "С весел празник отбелязаха Международния ден на възрастните хора – 1 октомври членовете на тополовградския клуб на пенсионера “Топола”. Това съобщиха от пресцентъра на  Общината . Повече от 60 души се събраха в местно заведение, за да се повеселят на своя празник. Събитието откри председателят на клуба Керанка Кукучева. С наздравица и мили думи тя се обърна към присъстващите: “ Възрастните хора са онази част от нашето общество, които са доказали своите граждански и морални качества в дългия си трудов и жизнен път. Нека си пожелаем красиво остаряване, повече оптимизъм и весело настроение” – каза Кукучева. Поздравителен адрес към празнуващите от името на кмета на общината Божин Божинов поднесе Лазарина Лазарова от отдел “Хуманитарни и социални дейности” в община Тополовград. В него се изказва благодарност на възрастните хора за тяхната всеотдайност, за приноса им за развитието на Тополовград. “Пожелавам Ви здраве, бодър дух, достойни старини!” се казва в поздравлението. \r\nС весело настроение и младежки дух продължи празникът, на който имаше много танци, хора, хумор, песни. В празничната програма се включиха Дамската вокална група при местното читалище и клуба, ръководена от Стойчо Чобанов.За пръв път се изявиха и актьорските умения на група жени, които успешно представиха литературната композиция “Нашенки” по разкази на Чудомир. Заслужените аплодисменти, които получиха дебютантите  са предизвикателство за нови театрални изяви.", "date": "2018.10.01", "title": "Хасково: Весел празник отпразнуваха възрастните хора в Тополовград"}
{"url": "http://www.focus-news.net/news/2018/10/01/2573394/stara-zagora-vazstanoveno-e-dvizhenieto-po-pat-ii-66-chirpan-stara-zagora-pri-km-90.html", "text": "Възстановено е движението по път II-66 Чирпан - Стара Загора при км 90. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.01", "title": "Стара Загора: Възстановено е движението по път II-66 Чирпан - Стара Загора при км 90"}
{"url": "http://www.focus-news.net/news/2018/10/01/2573388/veliko-tarnovo-golovo-shou-i-raven-rezultat-belyazaha-sreshtata-na-veteranite-ot-akademik-svishtov-i-levski-sofiya.html", "text": "Ветераните на „Академик”-Свищов и „Левски”-София завършиха при равен резултат 4:4 срещата помежду си. Мачът се игра на стадион „Академик” и бе част от програмата, организирана от Община Свищов за тазгодишните празници на града, съобщиха от пресцентъра на  Общината . \r\nДвата отбора подариха на публиката истинско голово шоу с осем попадения. За домакините два пъти се разписа Георги Любенов, а по едно попадение отбелязаха Венцислав Личев и Евгени Маринов. \r\nСрещата между двата тима събра легенди във футбола от близкото минало. Гости на събитието бяха председателят на Общински съвет – Свищов д-р Кристиян Кирилов, зам.-кметът и президент на Общински футболен клуб „Академик” Борислав Замфиров, бившият футболист на „Академик” и почетен гражданин на Свищов Валентин Михов и председателят на Зоналния съвет на Българския футболен съюз във Велико Търново Бончо Генчев. \r\nВъв връзка с организираната среща плакети бяха връчени на кметът Генчо Генчев, заместникът му Борислав Замфиров, на д-р Кристиян Кирилов, както и на дългогодишния капитан на „Академик” Станимир Проданов и на спортния деятел Николай Константинов. \r\nЗа цялостен принос в развитието на футбола в България и община Свищов бяха наградени Валентин Михов и Бончо Генчев.", "date": "2018.10.01", "title": "Велико Търново: Голово шоу и равен резултат белязаха срещата на ветераните от „Академик”-Свищов и „Левски”-София"}
{"url": "http://www.focus-news.net/news/2018/10/01/2573392/the-hill-erdogan-obvini-zadarzhaniya-amerikanski-pastor-v-tamni-vrazki-s-teroristi.html", "text": "Президентът на Турция Реджеп Таийп Ердоган заяви в понеделник, че американският пастор Андрю Брънсън има „тъмни връзки с терористи“, с което демонстрира, че не мисли да отстъпи за задържането му в затвора, пише електронното издание на американския вестник The Hill. \r\nВ реч пред турския парламент, Ердоган бе категоричен, че няма да намерение да отстъпва пред натиска на САЩ за освобождаването на пастора, като посочи, че става въпрос за сбъркано разбиране, на базата на което се налагат санкции, като се използва за повод един пастор, който има тъмни връзки с терористи“. \r\nПревод и редакция:", "date": "2018.10.01", "title": "The Hill: Ердоган обвини задържания американски пастор в „тъмни връзки с терористи“"}
{"url": "http://www.focus-news.net/news/2018/10/01/2573393/donald-tramp-bez-mitata-nyamashe-da-mozhem-da-predogovorim-nafta.html", "text": "Президентът на САЩ Доналд Тръмп заяви, че администрацията му нямаше да може да предоговори Северноамериканското споразумение за свободна търговия (НАФТА) ако не беше заплашила Канада и Мексико с увеличаване на вносните мита, пише  електронното издание на Washington Examiner . \r\n„Без митата, нямаше да говорим за сделка, а само за тези бебета, които продължават да говорят за митата“, заяви американският президент в рамките на пресконференция по повод новото търговско споразумение между страните. „Без митата, ние нямаше да стоим тук... сега“. \r\nПревод и редакция:", "date": "2018.10.01", "title": "Доналд Тръмп: Без митата нямаше да можем да предоговорим НАФТА"}
{"url": "http://www.focus-news.net/news/2018/10/01/2573397/predstoyashti-mezhdunarodni-sabitiya-za-2-oktomvri-agentsiya-fokus.html", "text": "*** Президентите на Русия и Сърбия ще проведат разговори за ситуацията на Балканите в Москва \r\n*** Започват преговорите между управляващи опозиция в Македония за внасяне на поправки в Конституцията на страната след референдума за името \r\n*** Световната търговска организация (СТО) провежда форум на тема устойчива търговия \r\n*** Реч на бившия британски външен министър Борис Джонсън пред конференция на Консервативната партия \r\n*** Провежда се ежемесечната среща на финансовите министри от еврозоната \r\n*** Генерална стачка в Белгия \r\n*** Министрите на отбраната на САЩ и Франция Джеймс Матис и Флоранс Парли ще дадат съвместна пресконференция в Париж \r\n***", "date": "2018.10.01", "title": "Предстоящи международни събития за 2 октомври ( Агенция „Фокус“ )"}
{"url": "http://www.focus-news.net/news/2018/10/01/2573387/georgi-ivanov-ne-izkrivyavayte-istinata-referendumat-e-proval-parlamentat-da-poslusha-naroda.html", "text": "Президентът на Македония Георги Иванов изпрати послание до властите на страната от резиденцията си, че референдумът не е успешен и ги призова да не манипулират гражданите. Според него, вместо да изкривяват истината, депутатите трябва да се вслушат в народа, предава  македонският портал „А1 Он“ . \r\n„На вчерашния референдум народът отхвърли преспанския договор. Народът против наложени и прибързани решения. Посланието е изпратено. Реалността е, че референдумът не успя. Не подценявайте суверенната воля на народа. 36,9% избирателна активност не е волята на народа, защото тя е изразена от 69-те процента, които не гласуваха. Време е да се покаже отговорност пред македонския народ“, заяви Иванов. \r\n„Намалихте подкрепата за ЕС и НАТО. Манипулирате гражданите и лъжете нашите партньори. Същевременно, очаквам наблюдателната мисия на ОССЕ/ОДИХР да приеме сериозно забележките за гласуването. Онези, другите, които се месят отстрани, да спазват международните конвенции“, добави македонският държавен глава. \r\nТой цитира и американския президент Доналд Тръмп и повтори това, което американският лидер каза от трибуната в ООН. \r\n„Вярвам в амбицията на нашия народ. Референдумът не е анкета, а обвързващо решение. Парламентът трябва да се съобрази с това решение. Честитя на македонския народ за неговото решение“, заяви Иванов, като обясни, че Македония трябва да стане част от НАТО и ЕС, но чрез реформи и без натиск и заплахи. \r\n„Само ако сме много обединени можем да извървим пътя до ЕС и НАТО. Нямаме съмнения, че мястото ни е там. Но трябва да влезем с човешко достойнство, без заплахи и натиск. Имаме две големи предизвикателства, които трябва да преодолеем, това са реформите. С партиен клиентелизъм и без реформи в правосъдната система това няма да се случи“, отбеляза още македонският президент. \r\nПревод и редакция:", "date": "2018.10.01", "title": "Георги Иванов: Не изкривявайте истината, референдумът е провал, парламентът да послуша народа"}
{"url": "http://www.focus-news.net/news/2018/10/01/2573396/veliko-tarnovo-vazstanoveno-e-dvizhenieto-po-pat-i-3-byala-pleven-v-rayona-na-s-maslarevo-pri-km-13.html", "text": "Възстановено е движението по път I-3 Бяла - Плевен в района на с. Масларево при км 13. Това съобщиха от пресцентъра на  Агенция \"Пътна инфраструктура\" .", "date": "2018.10.01", "title": "Велико Търново: Възстановено е движението по път I-3 Бяла - Плевен в района на с. Масларево при км 13"}
{"url": "http://www.focus-news.net/news/2018/10/01/2573399/dobrich-poklonenie-pred-voynishki-pametnik-v-rumanskoto-selo-adzhigyol-se-e-sastoyalo-pod-patronazha-na-oblastniya-upravitel-krasimir-kirilov.html", "text": "Поклонение пред войнишки паметник в румънското село Аджигьол, окръг Тулча, се е стояло под патронажа на областния управител Красимир Кирилов, съобщиха от пресцентъра на Областна администрация – Добрич. На 30 септември  родолюбиви добруджанци са се поклонили пред паметта на загинали българи в Първата световна война и погребани в Румъния. Поклонението е било по инициатива на председателя на фондация „Духовност“ Юлияна Гианти. То е преминало под патронажа на областния управител Красимир Кирилов и е било организирано със съдействието на народни представители. Отдаването на почит пред паметта на жертвите на войната пред възстановения войнишки паметник в село Аджигьол, окръг Тулча, е своеобразен урок по родолюбие за възпитаници на Професионалната гимназия по туризъм в Добрич с директор Нели Апостолова и млади състезатели от КК „Самурай“ с треньор сенсей Димитър Христов, учители по история от добрички училища, Зорница Михайлова, общински съветник от Добрич, заместник областният управител Красимир Николов, граждани. В гробището в село Аджигьол, където се намира възстановеният от Юлиана Гианти паметник, свещеници от Варненската и Великопреславска митрополия и Епископията в Тулча са отслужили заупокойна литургия и панихида. Деца и възрастни са положили пред паметника цветя и венци в знак на признателност. Областният управител Красимир Кирилов е връчил на румънските свещеници от името на Негово Високопреосвещенство Варненски и Великопреславски митрополит Йоан писмо до Негово Преосвещенство епископ Висарион, ръководител на Епископия Тулча, в което митрополит Йоан изразява своята вяра, че съвместната богослужба ще е проява на братската любов между двата православни народа, които се събират пред гробните места на своите покойници, за да се помолят за тях. През месец август писмо до Негово Преосвещенство епископ Висарион да бъде позволено съвместно съслужие на български и румънски свещеници е изпратил и областният управител Красимир Кирилов. Юлиана Гианти е направила дарение на Епископията в окръг Тулча в знак на признателност. С историческите дати и събития учениците и участниците в групата е запознал Радослав Симеонов, главен експерт „Военни паметници“ в Дирекция „Социална политика“ в Министерство на отбраната. Участниците в поклонението са посетили също крепостта Енисала, манастирите Кокош и Челик дере. Групата е посетила и село Михаил Когълничану.", "date": "2018.10.01", "title": "Добрич: Поклонение пред войнишки паметник в румънското село Аджигьол се е състояло под патронажа на областния управител Красимир Кирилов"}
{"url": "http://www.focus-news.net/news/2018/10/01/2573400/sport-boka-huniors-i-rivar-pleyt-s-pobedi-v-arzhentina.html", "text": "Бока Хуниорс прекъсна серията си от две поредни загуби с победа над Колон с 3:1 в мач от седмия кръг на аржентинската Суперлига, игран на стадион „Бомбонера“. Големият им съперник Ривър Плейт в мач от същия кръг постигна убедителна победа с 5:1 като гост на Ланус и е в серия от три поредни победи, включително над Бока с 2:0 в миналия кръг. Двата отбора са с по 13 точки на 4-о и 5-о място във временното класиране, като Ривър Плейт е с по-добра голова разлика. Начело е Расинг Клуб.", "date": "2018.10.01", "title": "Спорт: Бока Хуниорс и Ривър Плейт с победи в Аржентина"}
{"url": "http://www.focus-news.net/news/2018/10/01/2573402/zam-kmetat-na-karlovo-anton-minev-natsionalna-nagrada-za-chistotata-na-balgarskiya-ezik-shte-bade-vrachena-na-1-vi-noemvri.html", "text": "За първи път Национална награда за чистотата на българския език на името на големия книжовник, писател и преводач д-р Иван Богоров ще бъде връчена на Деня на народните будители 1-ви ноември. Това каза за  Радио „Фокус“  зам. кметът на Карлово Антон Минев. \r\n„Целта е да бъдат стимулирани автори, поети, писатели, които са творили за запазване и съхраняване на чистотата на българския език в годините назад, а и в момента. Едно от предизвикателствата на нашето време е именно това – да запазим и съхраним богатството, което са ни завещали нашите деди, а именно – богатият книжовен български език.“ \r\nВ деня на народните будители наградата за чистота на българския език ще получи един от шестимата номинирани на официална церемония в община Карлово, каза още зам. кметът на общината Антон Минев.", "date": "2018.10.01", "title": "Зам. кметът на Карлово Антон Минев: Национална награда за чистотата на българския език ще бъде връчена на 1-ви ноември"}
{"url": "http://www.focus-news.net/news/2018/10/01/2573401/ot-sasht-ni-predlagat-novi-f-18-i-f-16-ot-shvetsiya-nov-gripen-a-ot-italiya-upotrebyavan-eurofighter-obzor.html", "text": "В Министерството на отбраната бяха обявени предложенията за нов боен самолет от САЩ, Швеция и Италия. От САЩ предлагат на България да закупи нови F-18 и F-16, от Швеция - нов „Gripen“, а от Италия- употребяван „Eurofighter“. По проекта работи междуведомствена група с председател командира на ВВС генерал-майор Цанко Стойков. Министерството на отбраната е изпратило предложения и до Франция – за нови и употребявани „Rafale“, до Германия – за нови и употребявани „Eurofighter“, до Португалия – за употребявани F-16 и до Израел – за употребявани F-16. Проектът предвижда придобиването на 16 самолета, на два етапа по 8. Сделката за покупка на до 8 изтребителя е на стойност 1.8 млрд. лв., които трябва да се изплатят в срок от няколко години. Самолетите ще бъдат доставяни в 3 последователни години, като доставката на първите два самолета трябва да бъде не по-късно от 24 месеца от датата на влизане в сила на договора. С тези средства се предвижда придобиването на летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка (за период от 3 години) и въоръжението. Вторият етап трябва да започне след приключване на доставките по първия етап и подписване на договор за реализация. \r\nОт 2 октомври работна група, назначена от премиера Бойко Борисов, ще извърши анализ на предложенията. Предвижда се групата да работи до 19 октомври. Срокът може да бъде удължен в случай, че се налага получаване на допълнителна информация от държавите, подали оферти. В работната група влизат представители на Министерствата на отбраната и на икономиката, както и на ДАНС. След приключване на анализа, политико-военна направляваща група, назначена със заповед на министър-председателя, ще проведе разговори с държавите по направените от оферти. След разговорите групата ще внесе обобщено предложение към министъра на отбраната Красимир Каракачанов. Решението за реализация на проекта за модернизиране на ВВС ще бъде политическо. \r\nВ края на август зам.-министърът на отбраната Атанас Запрянов и военна делегация посетиха САЩ за военнотехнически консултации. Визитата предизвика спор между президента Румен Радев и управляващите. Според държавния глава от момента, в който се изпрати искането за предоставяне на оферти, до тяхното получаване не трябва да има срещи или посещения. В отговор от Министерството на отбраната обявиха, че България няма как да повлияе на държавите, до които е изпратила оферта, защото договорът трябва да мине през правителството и през парламента. В края на септември военната делегация посети и централата на SAAB в Линшьопинг в Швеция за военнотехнически консултации.  \r\nНа 8 юни депутатите гласуваха „за“ по-добре въоръжена армия. Те приеха проектите за модернизация на Сухопътни войски и ВВС. Модернизацията на армията е на стойност над 3 млрд. лева. Проектите за придобиване на нов изтребител и на бойна машина бяха одобрени от Комисията по отбрана на 5 юни. Проектът за Сухопътни войски е с времеви интервал 12 години. Предвидено е до 8 години след подписване на договор да бъдат придобити 150 единици бойна и специална техника. Прогнозната стойност за придобиване на бойната и специалната техника, както и на допълнителното оборудване възлиза на 1,4 млн. лева с ДДС. Ще се извършва на разсрочено плащане. На 19 юли парламентът прие и проекта за модернизация на ВМС. Така депутатите дадоха ход на закупуването на техника и за трите вида войски. „Против“ трите проекта гласуваха само от „Воля“. Според проекта двата кораба трябва да бъдат със способности да участват в широк спектър от операции на НАТО и ЕС. Включено е и обучение на екипажите, както и логистична поддръжка за 3 години. С новите два кораба ще бъдат подменени три бойни кораба, руско производство. Приетият актуализиран проект е с максимална прогнозна стойност 984 млн. лева с ДДС. Първият кораб може да бъде доставен до края на петата година след подписване на договор, а вторият- до края на шестата година. Предвижда се плащането да се осъществява за период от 9 години.  \r\nБиляна ИВАНОВА", "date": "2018.10.01", "title": "От САЩ ни предлагат нови F-18 и F-16, от Швеция нов „Gripen“, а от Италия - употребяван „Eurofighter“ (ОБЗОР)"}
{"url": "http://www.focus-news.net/news/2018/10/01/2573398/nimh-utre-vremeto-shte-se-zatopli-i-preobladavashtite-maksimalni-temperaturi-shte-sa-mezhdu-20-i-25.html", "text": "Утре преди обяд над Североизточна България облачността ще е все още значителна, на места с превалявания, които до обяд ще спрат. Над останалата част от страната ще е предимно слънчево, сутринта на места в низините с ниска облачност или мъгла. След обяд от запад ще се появи висока облачност. Вятърът ще е слаб, предимно от запад, вечерта в Дунавската равнина ще се усили. Ще се затопли и преобладаващите максимални температури ще са между 20° и 25°. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология (НИМХ) към Българската академия на науките (БАН) .  \r\nНад Черноморието преди обяд облачността ще е значителна и ще духа умерен запад-северозападен вятър. На отделни места главно в северните райони ще има превалявания от дъжд. Около и след обяд облачността ще намалее, вятърът ще стихне и ще се установи предимно слънчево време. Максимални температури между 20° и 23°. Температурата на морската вода е 19-21°. Вълнението на морето сутринта ще е 3 бала, след обяд ще отслабне до 1-2 бала. Над планините облачността ще е променлива, почти без валежи. Ще духа слаб до умерен запад-югозападен вятър. Максималната температура на височина 1200 метра ще е около 16°, на 2000 метра – около 9°. В средата на седмицата ще има променлива облачност, на отделни места е възможно слабо и за кратко да превали. Ще духа слаб до умерен вятър от запад-северозапад и втория ден дневните температури слабо ще се понижат, минималните ще са предимно между 9° и 14°. В петък ще има по-значителни и по-продължителни разкъсвания и намаления на облачността. Вероятността за валежи е малка. Вятърът ще се ориентира от изток-югоизток. Сутрешните температури ще са с 2-3 градуса по-ниски, дневните ще останат предимно между 18° и 23°.", "date": "2018.10.01", "title": "НИМХ: Утре времето ще се затопли и преобладаващите максимални температури ще са между 20° и 25°"}
{"url": "http://www.focus-news.net/news/2018/10/01/2573403/blagoevgrad-obshtina-simitli-e-podgotvila-bogata-programa-za-mesets-oktomvri.html", "text": "Богата програма е подготвила Община Симитли за месец октомври. Това съобщиха за  Радио „Фокус“ – Пирин  от общинска администрация. На 6 октомври ще бъде отбелязана 60-годишнина от основаването на Народно читалище „Гоце Делчев-1958“ село Черниче. Празникът ще започне с изложба на местни ястия в Арт-ателие „Маргарита“. Там ще бъде представена и книгата за село Черниче, написана от Борис Сандански. От 18:00 часа всички гости ще се насладят на самодейна програма с участието на самодейци от цялата община, а Павлина Теова, Гала Чивиева и Малин Домозетски ще изпълняват любими песни за всички празнуващи годишнината на читалището. \r\nНа 9 октомври обществеността в Симитли ще почете 106 години от освобождението на Община Симитли и Пиринска Македония от турско робство. Събитието ще се проведе на централния площад в град Симитли при паметника „100 години свобода”.  \r\nНа 10 октомври пък ще се състои представяне на книга с автор докторант Кристиян Ковачев. Това ще се случи от 14:00 часа в читалището на град Симитли.  \r\nВ събота, на 13-ти октомври, е традиционният събор край храма „Св. Петка” в село Тросково. Община Симитли тази година ще направи един от най-големите си празници на черквата в Тросково.  \r\nНа Петковден 14 октомври празнува село Полена. Църквата в селото носи името на Света Петка и местните празнуват точно в деня на Светицата по църковния календар.  \r\nНа 20 октомври, едно от най-вкусните събития в България ще се проведе в Брежани – „Празник на брежанския кестен“. На един от най-почитаните християнски празници, честван всяка година на 26 октомври, храмов празник ще събере миряни в Брежани и Сенокос. На Свети Димитър са наречени две от най-старите църкви в симитлийска община. \r\nЛивия НИНОВА", "date": "2018.10.01", "title": "Благоевград: Община Симитли е подготвила богата програма за месец октомври"}
{"url": "http://www.focus-news.net/news/2018/10/01/2573406/sofiya-vazstanoveno-e-toplopodavaneto-v-kvartalite-mladost-3-i-4.html", "text": "Възстановено е топлоподаването в кварталите „Младост“ 3 и 4. Това съобщиха за  Агенция „Фокус“  от „Топлофикация - София“ ЕАД. Аварията е била отстранена в 20.00 часа, както беше обявено по-рано от дружеството.", "date": "2018.10.01", "title": "София: Възстановено е топлоподаването в кварталите „Младост“ 3 и 4"}
{"url": "http://www.focus-news.net/news/2018/10/01/2573409/kiberatakite-sa-se-uvelichili-s-300-godishno-obzor.html", "text": "Кибератаките са се увеличили с 300% годишно. Тези данни изнесе еврокомисарят Мария Габриел по време на своята лекция за киберсигурността в ЕС във Военна академия „Г. С. Раковски“. От лекцията на Мария Габриел стана ясно, че над 4000 са кибератаките  всеки ден, а 80% от европейските компании споделят, че нямат представа дали са били обект на кибератака. Мария Габриел отчете, че октомври е месецът на киберсигурността в ЕС и посочи, че  като еврокомисар е направила информационна кампания в самата ЕК и се е оказало, че това се прави за първи път.  Габриел отчете, че липсват около 300 000 киберспециалисти в Европа и  трябва спешно да се работи в тази посока. „На ниво ЕС имаме ясно намерение в следващия бюджетен период да има нова програма „Цифрова Европа“ с бюджет 9 млрд. евро, от които 700 млн. евро за експерти по киберсигурност“, заяви още Габриел. Еврокомисарят посочи, че конкуренти не ни чакат и отбеляза, че през 2017 г. САЩ са инвестирали 30 млрд. долара в киберсигурност. По думите ѝ Европа също има нужда да увеличи своите инвестиции в тази насока. \r\n„Използването на резултатите от една кибератака за разпространяване на онлайн дезинформация е пример за по-нискостепенна хибридна заплаха. Трябва да бъдем внимателни. Да наречем нещо кибервойна, не значи, че всички следствия на класическата война остават верни. Съвсем не. Като за начало е много трудно да се определи със сигурност каква е целта на една кибератака - дали просто шпионаж, дали е саботаж. Атаки от двата типа могат да изглеждат идентични“, заяви още Габриел. В края на лекцията си тя коментира, че бъдещето на  Европа е цифрово и това носи ползи, но и големи предизвикателства и рискове. \r\nЛекцията на Мария Габриел бе част от откриването на новата учебна година за цивилни студенти във Военна академия „Г. С Раковски“, по време на което началникът на Академията ген.-майор Груди Ангелов приветства студентите и им обясни, че те са част от най-старото висше военно училище. На събитието присъстваше и заместник-министърът на отбраната Атанас Запрянов.  \r\nПрез учебната 2018-2019 г. във Военната академия са приети и ще се обучават 79 студенти първи курс – държавна поръчка. Приети са и ще се обучават и 150 студенти първи курс платено обучение в тринадесет магистърски програми от професионални направления „Национална сигурност“, „Психология“, „Сигурност и противодействие на радикализацията и тероризма“. От тази година стартира и специалност „Киберсигурност“ съвместно с Технически университет – София.  Учебната година за военнослужещите започна на 3 септември 2018 г. Тя бе тържествено открита в присъствието на министъра на отбраната Красимир Каракачанов, началника на отбраната генерал-лейтенант Андрей Боцев и други. \r\nДеница КИТАНОВА", "date": "2018.10.01", "title": "Кибератаките са се увеличили с 300% годишно (ОБЗОР)"}
{"url": "http://www.focus-news.net/news/2018/10/01/2573405/politicheskata-stabilnost-e-garantsiya-za-badeshteto-na-ikonomicheskiya-i-parichen-sayuz-obzor.html", "text": "Политическата стабилност е гаранция за бъдещето на Икономическия и паричен съюз. Тази теза изтъкна на конференция председателят на ПГ на ГЕРБ и зам.-председател на партията Цветан Цветанов. Форумът за бъдещето на Икономическия и паричен съюз бе организиран от Сдружение „Граждани за европейско развитие на България“, Фондация „Конрад Аденауер“ и „Вилфрид Мартенс“ център. В изказването си пред представители на изпълнителната власт и финансовите институции Цветанов подчерта, че правителството е стабилно и това е гаранция за ангажиментите, които България изпълнява. Той отбеляза, че бъдещето на Икономическия и паричен съюз е свързано с външни процеси, които често биват подценявани на национално ниво от държавите-членки. По думите му икономическата криза е извела на преден план някои проблеми в паричния съюз, но същевременно е помогнала на Европа да извлече необходимите поуки по отношение на регулацията и сигурността. „От 10 години България е в един политическия съюз заедно с още 27 държави, което означава, че ние сме взаимно свързани и трябва да имаме съвместни действия в икономически и финансов план“, допълни той.  \r\nСтарши изследователят към „Вилфрид Мартенс“ център Еоин Дреа посочи от своя страна, че въпреки предизвикателствата на икономическата и мигрантската криза, през 2017 година ЕС е успял да постигне най-висок растеж на заетостта и икономиката от 2007 година насам. „Дори в страните, които преживяха най-тежко икономическата криза като Ирландия, Португалия, Испания, Гърция еврото продължава да бъде популярна, стабилна и конкурентна валута“, изтъкна той. По думите му гласовете на държавите-членки, които се стремят към еврозоната не са били чувани достатъчно добре в Брюксел през последните години. „Считам, че днешното събитие е повратна точка в това отношение“, заяви Еоин Дреа.  \r\nРъководителят на Бюрото на Фондация „Конрад Аденауер“ в София Торстен Гайслер допълни, че Икономическият и паричен съюз е центърът на Европейският съюз. „От началото на глобалната криза се разкриха недостатъците, свързани с въвеждането на общата валута, но и бяха предприети необходимите мерки, за да се преодолеят те. Еврото е прието от стотици милиони жители на ЕС, но се счита се, че Икономическия и паричен съюз се нуждае от по-нататъшно реформиране, така че да гарантира икономически растеж“, коментира той. По думите му  стремежът е към съюз, в който икономиките се конвергират, а с оглед предстоящите избори европейските граждани повече от всякога се нуждаят от план и визия за бъдещето.  \r\nКметът на София и председател на Сдружение „Граждани за европейско развитие на България“ Йорданка Фандъкова обърна внимание, че 16 години след реалното въвеждане на еврото като парична единица, преминавайки през тежката икономическа криза, ЕК работи за реформи, които да доведат до повече сигурност и ползи на гражданите от икономическия и политически съюз. „Тази експертна дискусия е както част от европейския дебат за нужните промени, така разбира се и от актуалния български дебат за въвеждане на еврото“, заяви Фандъкова. Тя представи няколко факта, показателни за развитието на София след приемането на страната в ЕС. По думите ѝ според изследванията София ще е сред най-атрактивните локации за международни инвестиции в следващите 2 години, а само за първите 7 месеца на 2018 г. преките инвестиции в българската столица са 220 млн. евро. \r\nИкономическият и паричен съюз (ИПС) е създаден през 1992 г. и включва координация на икономическите и фискалните политики, обща парична политика и обща валута — еврото. Към момента паричната единица, която образува така наречената \"еврозона\", се използва в 19 от общо 28-те държави от Европейския съюз. България все още е в очакване на дата за влизане в \"чакалнята\" за еврозоната, след като  потвърди готовността за присъединяване към Европейския банков съюз.  \r\nВесела АЛЕКСАНДРОВА", "date": "2018.10.01", "title": "Политическата стабилност е гаранция за бъдещето на Икономическия и паричен съюз (ОБЗОР)"}
{"url": "http://www.focus-news.net/news/2018/10/01/2573410/sport-dunav-ruse-naznachi-noviya-si-trenyor.html", "text": "Отборът на Дунав (Русе) назначи Людмил Киров за новия си старши треньор. 42-годишният Киров подписа двугодишен договор с Дунав, а негови помощници ще бъдат Цветомир Младенов, Емил Иванов и Любомир Петков. Русенският клуб понастоящем се намира на 12-та позиция в класирането с осем точки.", "date": "2018.10.01", "title": "Спорт: Дунав (Русе) назначи новия си треньор"}
{"url": "http://www.focus-news.net/news/2018/10/01/2573404/fiasko-proval-i-predsrochni-izbori-vidyaha-gratskite-medii-v-referenduma-za-imeto-v-makedoniya-obzor.html", "text": "Медиите в Гърция са категорични, че след ниската избирателна активност на референдума за името в Македония (36,87%), което го направи невалиден, въпреки че над 90% от упражнилите правото си на глас подкрепиха Договора за името с Гърция, страната отива към предсрочни избори, за което намекна и премиера Зоран Заев. \r\nВ този дух бяха и заглавията на материалите по темата на основните печатни и интернет издания в Гърция.    „Iefimerida.gr“ : Референдумът в БЮРМ: „Да“ с 91 %, но... няма активност... тежки облаци Според Iefimerida, с бойкотирането на изборите гражданите изпратиха няколко послания на правителството: \r\n- Не са убедени в опитите на министър-председателя да гарантира езика и идентичността им с промяната на името на страната и виждат празноти в договора с Гърция. \r\n- Напротив, по-убедени са в правотата на президента Георги Иванов и на опозицията, които говореха за „продажба на страната на южния съсед“, както и на скритото руско участие в призивите за бойкот в социалните мрежи. \r\n- Притеснени са от мобилизацията на усилията на Запада и от призивите на западните лидери, които посетиха страната (Меркел, Курц, Столтенберг и др.) \r\n- Не приемат твърденията на премиера Заев, който смята, че референдумът няма задължителен характер и едновременно с това, че е валиден, въпреки че не е достигнал 50% активност.  Protothema: След като избирателите в Македония обърнаха гръб на референдума: предсрочни избори на хоризонта Неяснотата на ситуацията в Македония може да доведе до провеждане на предсрочни избори в страната, както заяви премиерът Зоран Заев след резултата от референдума в неделя, като той обмисля използването на тази опция в края на ноември, при положение, че договора с Гърция не бъде ратифициран в парламента Kathimerini :Следващият ход на Зоран Заев: Предсрочни избори?  Премиерът на страната Зоран Заев обяви победа на гласувалите „за“ споразумението, от тези, които са отишли до урните, отбелязва изданието. Все пак, тъй като разбра, че ще се сблъска с голям брой негласували, Заев избра различен подход в навечерието на кампанията. „Тези, които гласуват ще решат дали референдума е успешен или не“, заяви премиерът, като отбеляза, че тези, които не гласуват няма да се броят“. В тази връзка Заев посочи, че „ако има голямо мнозинство „за“, това ще означава, че всички, независимо от политическите им възгледи, ще трябва да се съобразят с волята на народа“. \r\nАко гражданите, които в крайна сметка излязоха да гласуват бяха по-близо до 1,2-те милиона, които участваха в последните парламентарни избори, може би, на министър-председателя щеше да му е по-лесно да подкрепи това твърдение до някаква степен, смята „Катимерини“, като вмята, че 300 хиляди македонски граждани са напуснали страната през последните години и това превръща съществуващите избирателни списъци в проблем, тъй като не са представителни за населението. Изданието отбелязва също, че в страната не е правено преброяване от 16 година, като последното е през 2002. \r\nВъпреки това, предвид огромния брой хора, които се въздържаха от гласуване, независимо от силната подкрепа на международната общност, ще бъде трудно за Заев да убеди който и да е безпристрастен наблюдател, че мнозинството от населението на Македония подкрепя договора за името, отбелязва вестникът. В този контекст, още по-трудно ще бъде осигуряването на подкрепата на опозицията в процеса за промяна на Конституцията. \r\nПоради тези причини е много вероятно, смята „Катимерини“, че той ще избере предсрочни избори, където обаче отново ще постави същата дилема пред гражданите, а именно приемането на Договора с Гърция като предварително условие за интеграцията на Македония в евроатлантическите институции. Greek Reporter: Референдумът за името на Македония се превърна във фиаско Проведеният в неделя референдум в Македония се превърна във фиаско и за премиера на страната Зоран Заев и за гръцкия му колега Алексис Ципрас, коментира базираният в САЩ портал Greek Reporter. \r\nДвамата лидери, които подписаха договора за името през юни очакваха много различни резултати, но избирателната активност ги остави като гръмнати. Само около една трета от регистрираните избиратели в Македония (около 630 хиляди) упражниха правото си на глас, което е много по-малко от нужните 50%, за да бъде референдумът признат за валиден. \r\nБез да го иска, Западът може отчасти да е виновен за мижавата явка. През последните няколко седмици всички на запад от Балканите призоваха гражданите на Македония да гласуват „за“. От Доналд Тръмп до Ангела Меркел, през Еманюел Макрон и генералния секретар на НАТО Йенс Столтенберг, всички „съветваха“ гражданите на Македония да се възползват от „историческата възможност“ и да приемат споразумението с Гърция. Някои от тях дори посетиха Скопие, за да рекламират каузата. Това покровителствено отношение може да се е обърнало като бумеранг и да е довело до обратния резултат, поне за част от избирателите. CNN.gr Референдумът в Скопие удължи пътя на Зоран Заев към договора и донесе облекчение за Независимите гърци Резултатите от референдума Скопие удължиха пътя на Зоран Заев към ратифицирането на договора с Гърция и донесоха облекчение за партията на Независимите гърци, които са против споразумението „ЕРТ“(Гърция): Големият брой негласували на референдума задейства предсрочни парламентарни избори Според телевизията отказът да се гласува за окончателно уреждане на спора за името създава нова ситуация, която прави много вероятно провеждането на предсрочни парламентарни избори н края на ноември.  \r\n*** На политическата арена \r\nНа гръцката политическа сцена, резултатите бяха посрещнати със смесени чувства. Премиерът Алексис Ципрас побърза да се обади на Заев, за да го поздрави, призовавайки го да продължи напред и да се опита да прокара договора за името през македонския парламент. \r\nОт другата страна, младшият коалиционен партньор Панос Каменос, който е срещу договора от самото начало, написа „туит“ срещу него в опит да спаси авторитета си и да се реабилитира пред своите избиратели, които изглежда го напускат. \r\nПравителството \r\nГоворителят на гръцкото правителство Димитрис Цанакопулос, освен другото, заяви, че възможността за разрешаване на дългогодишния спор за името между Атина и Скопие не бива да бъде пропускана и посочи, че гръцките власти са гъвкави по отношение на крайния срок, описан в текста на споразумението от юни. Основните опасения на Гърция, по неговите думи, са свързани с прокарването на промените в Конституцията, а не с изпълняването на крайните срокове. \r\nГоворителят на гръцкото правителство обърна внимание на националистическите настроения и недоверието, разпространявани от определени лагери и от двете страни на границата и обвини основната опозиционна партия в Гърция „Нова Демокрация“, че злорадства за предполагаемия политически успех на тези в съседната страна, които настояват на името Македония и вярват, че са наследници на Александър Велики и които на демонстрация в неделя в Скопие са викали „не на гръцкия геноцид“. \r\n„Ако споразумението беше вредно за Гърция, как може в същото време да е вредно и за Македония“, попита риторично Цанакопулос. \r\nОсновната опозиционна партия в Гърция „Нова Демокрация“ се възползва от възможността да капитализира от противоположните реакция спрямо референдума между коалиционните партньори и разкритикува остро Ципрас и Каменос, като същевременно отново повтори позицията си, че ще направи всичко по силите си, за да предотврати вредния договор от Преспа“. \r\n „Нова Демокрация“ и „Движение за промяна“ продължават да са против споразумението за името, а „То Потами“ (Реката) съветва Гърция да подкрепи европейските аспирации на съседната страна, докато официалната позиция на гръцкото правителство, изразена чрез Министерството на външните работи, е, че Атина поздравява македонските граждани за тяхното решение. \r\n„То Потами“, на която правителството на Гърция разчита за осигуряването на нужните гласове за ратификацията на договора със Скопие, в съобщението си след края на референдума коментира, че „повечето бяха равнодушни или не се съгласяват, факт, който говори, че те предпочитат продължаване на днешната ситуация, смятайки, очевидно, че договорът с Гърция е лош компромис“. От фракцията обаче споменават и че Гърция трябва да подкрепи европейския път на съседната си страна. \r\n„То Потами“  \r\n„Ние, гърците, трябва да синхронизираме нашата позиция с тази на нашите партньори и съюзници. Трябва да подкрепим европейския път на съседната страна и по-близките й отношения със Запада. Всички ние – тези, които имат влияние върху общественото мнение – ще трябва да се освободим от синдрома на жертва. Гърция не трябва да е губеща в тази развръзка. Достатъчно е да се съберем и да дефинираме патриотични приоритети“, заявяват от „То Потами“. \r\n„Движение за промяна“  \r\n„Фактът, че скопяните обърнаха гръж на договора, който им даваше македонски език и националност, показва колко са дълбоки иредентистките и националистическите стереотипи в съседната страна, както и това, че този договор би създал само нови проблеми, както на няколко пъти изтъкна (председателят на „Движение за промяна) Фофи Генимата“, заяви говорителят на фракцията. \r\n„Златна зора“  \r\nОт екстремнодясната „Златна зора“ казват, че „резултатът от референдума не може да промени историята. Македония е била, е и ще бъде гръцка“.", "date": "2018.10.01", "title": "„Фиаско“, „провал“ и „предсрочни избори“ видяха гръцките медии в референдума за името в Македония (ОБЗОР)"}
{"url": "http://www.focus-news.net/news/2018/10/01/2573408/dzhastin-tryudo-sporazumenieto-za-nafta-e-izklyuchitelno-polzotvorno-za-kanadtsite.html", "text": "Министър-председателят на Канада Джъстин Трюдо похвали сделката за Северноамериканското споразумение за свободна търговия (НАФТА) постигната със САЩ, заедно с Мексико, описвайки я като „изключително ползотворна“ за канадските граждани, предава  AFP . \r\n„Това е споразумение, което ще бъде изключително ползотворно за нашата икономика, за канадските семейства и за средната класа“, заяви Трюдо по време на пресконференция, часове след като новото споразумение беше постигнато между САЩ и Канада.  Йонислав Дочев", "date": "2018.10.01", "title": "Джъстин Трюдо: Споразумението за НАФТА е „изключително ползотворно“ за канадците"}
{"url": "http://www.focus-news.net/news/2018/10/01/2573411/gergana-lyutskanova-dirigent-mnogo-e-slozhno-da-si-muzikant-v-dneshno-chovek-osobeno-v-balgariya.html", "text": "Много е сложно да си музикант в днешно човек, особено в България, каза за  Радио „Фокус“-Пловдив  Гергана Люцканова, диригент на хор към храм „Св.Петка“ и Камерен хор „Иван Спасов“ в града по повод Световния ден на музиката, който отбелязваме днес. “Въпреки всичко да се занимаваш с музика е нещо много хубаво, нещо много зареждащо, нещо, което е призвание. Това е нещо, което остава за цял живот и нещо, на което човек се отдава с цялото си сърце и душа“, каза още Люцканова. Тя добави, че и в двата хора пеят около 23 души. По думите й във всички участия те изпълняват българска музика. „Имаме много участия както в България ,така и в чужбина. Опитваме се да представяме много разнообразна музика. Българската музика се приема много добре от чуждата публика“, добави още диригентът. По думите й хоровете имат много покани, които обаче не могат да удовлетворят поради липса на средства предимно. „В последните години става все по-трудно и повече се налага да се справяме сами. Понякога се налага да се дофинансираме, т.е. всеки един от хористите се налага да покрива разходите за пътуванията, нищо, че представяме българската, пловдивската музика. Но имаме и такива покани, чиито домакини покриват всички разноски. За съжаление, това се случва все по-малко и затова се налага да отсяваме участията и да приемаме само това, което можем да осъществим“, каза още Люцканова. След 20-ина дни хорът ще има участие в Шумен по повод 120 -годишния юбилей на шуменския хор „Родни звуци“. „Ние сме единственият български хор и сме сред почетните гости“, каза още диригентът. \r\nМария РУСЕВА", "date": "2018.10.01", "title": "Гергана Люцканова, диригент: Много е сложно да си музикант в днешно човек, особено в България"}
{"url": "http://www.focus-news.net/news/2018/10/01/2573413/tarzhestveno-be-otkrita-98-ata-uchebna-godina-v-universiteta-za-natsionalno-i-svetovno-stopanstvo-obzor.html", "text": "Ректорът на Университета за национално и световно стопанство  проф. Стати Статев  тържествено откри новата академична учебна година в заведението. По време на събитието той отправи поздравления към преподаватели, студенти, първокурсници и гости.  В официалното си слово той заяви, че живеем в много интересно време - светът става все по-динамичен и предизвикателен и студентите трябва непрекъснато да обогатяват знанията си, за да успеят. Проф. Статев приветства първокурсниците, като ги поздрави, че вече са студенти в най-големия, най-стария и най-авторитетния университет в България - университет с почти един век славна история, лидер в българското образование и неделима част от европейското пространство. Ректорът на университета отбеляза,  че от създаването си, учебното заведение обучава националния бизнес и политически елит на страната.  По думите му УНСС е институция, в която преподават професори и доценти с голям преподавателски и изследователски опит. Проф. Стати Ставев изтъкна, че за пореден път университетът е утвърдил лидерската си позиция пред академичните си събратя за следващите 6 години.  Той обясни, че изминалата година е била с големи изпитания и препятствия, но също е донесла и успехи за висшето заведение. Ректорът уточни, че университетът отново е получил най-високата институционална оценка в Националната агенция за оценяване и акредитация. По време на събитието проф. Статев заяви, че учебното заведение продължава с активна дейност за оптимизиция на учебния процес, с цел повишаване на качеството на обучението и добави, че УНСС е първият университет на територията на страната, който е въвел електронни студентски книжки. Според него непрекъснато се разширява обхватът на тяхното партньорството с институциите на държавната и местната власт, бизнеса и неправителствения сектор.  За тази година учебното заведение е запълнило всички места по държавни поръчки, също така се наблюдава висок ръст в приема на първокурсници с платено обучение. Според ректора на университета това е категорично признание за авторитета на УНСС. Той призова студентите да посещават редовно лекциите си, да уважават своите преподаватели и да си поставят високи цели и при осъществяването им да не хабят усилия. \r\nВ официалното събитие  участие взе и председателят на Управителния съвет и главен изпълнителен директор на банка ДСК  Виолина Маринова . Тя твърди,  че придобитата квалификация в университета е  високо ценена от различни индустрии. Според нея университетът е най-предпочитаното място за образование от младите хора в областта на финансите, икономиката и бизнеса.  Председателят на Студентски съвет на Университет за национално и световно стопанство  Кристиян Маджуров  поздрави всички първокурсници по повод откриването на учебната година. Според него ги очакват години изпълнени с трудности и изпитания, но също така и с много приятни емоции и преживявания.  \r\nСлед тържественото откриване на учебната година, в УНСС бе открит интерактивен клон на банка ДСК. С него студентите сами ще могат да внасят и теглят суми, да получават търсената от тях информация и да се възползват от услугите на клона. Това е втората банка на територията на университета. Проф. Стати Статев  обясни, че проектът е поредният съвместен между банка ДСК и университета.  \r\nДаяна ДЮЛГЕРОВА", "date": "2018.10.01", "title": "Тържествено бе открита 98-ата учебна година в Университета за национално и световно стопанство (ОБЗОР)"}
{"url": "http://www.focus-news.net/news/2018/10/01/2573407/bulgargaz-ead-predlozheniyata-na-gazprom-eksport-za-promeni-v-dogovora-za-dostavka-na-priroden-gaz-sa-v-nasha-polza.html", "text": "Предложенията на ООО „Газпром Експорт\" за изменения и допълнения в Договора за доставка на природен газ съответстват на поетите ангажименти на Газпром пред ЕК и са в полза на „Булгаргаз\" ЕАД. Това съобщиха в свое становище от  дружеството .  \r\nОт „Булгаргаз“ предоставиха информация във връзка с Решението на Европейската комисия (ЕК) и поетите от Газпром ангажименти, засягащи няколко държави от Югоизточна Европа.  \r\nОт позицията им става ясно, че на 24 май 2018 г. Европейската Комисия (ЕК) е обявила, че е приела решение, с което прави правно обвързващи ангажиментите, предложени от Газпром, и с това приключва антитръстовото дело срещу дружеството. „С приемането на ангажиментите, съгласно чл. 9 от Регламент 1/2003, ЕК прекратява производството, без да се произнесе по отношение на това дали Газпром е извършил нарушение (и без да наложи финансова санкция), като Газпром се задължава да изпълни ангажиментите. От публикуваната информация е видно, че ангажиментите са запазили първоначално предложената структура, но са претърпели промени в съответствие с получената обратна връзка от заинтересованите страни в пазарния тест, включително предложенията на българската страна“, поясняват от „Булгаргаз“ и добавят, че подробна информация за Решението на ЕК и поетите от страна на Газпром ангажименти може да бъде намерена в регистъра на Главна дирекция Конкуренция на ЕК: http://ec.europa.eu/competition/elojade/isef/case_details.cfm?proc_code=1_39816, а кратък информационен материал на български език, изготвен от ЕК, е наличен на адрес: http://europa.eu/rapid/press-release_IP-18-3921_bg.htm. \r\n„В изпълнение на решението на ЕК, ООО „Газпром Експорт\" депозира в „Булгаргаз\" ЕАД предложение за изменения и допълнения в Договора за доставка на природен газ, което в съответствие с поетите ангажименти пред ЕК предвижда следното: 1) Изменение на клаузата за преразглеждане на цената, така че всяка от страните да може да задейства преразглеждане на цената, ако (i) има значителна промяна на икономическите обстоятелства на Европейските газови пазари, които са извън контрола на страните и/или (ii) ако цената не отразява промяната на цените на границата на Германия, Франция и Италия, или промяната на цените на газа в газоразпределителните центрове (газовите хъбове TTF, NCG и т.н.) в континентална Европа. Честотата на преразглеждане е веднъж на всеки две години, както и извънредно право на преразглеждане на всеки пет години. Първото преразглеждане на цената е допустимо по всяко време, след влизане в сила на клаузата за преразглеждане на цената; 2) Въвеждане на възможност „Булгаргаз\" ЕАД да поиска промяна на точката на доставка (Негру Вода), като поиска всички или част от договорените обеми газ (не по-малко от 50 милиона куб. метра на година и за период не по-малко от 12 месеца) да бъдат доставяни в точка на доставка Берегово, Украйна или Велке Капушани, Словакия. „Булгаргаз\" ЕАД може да поиска тази промяна, ако не е в състояние самостоятелно да организира преноса на газ. Уреждат се условията за промяна, основанията за отказ от страна на ООО „Газпром Експорт\", както и разрешаване на спорове от Monitoring Trustee (Контролиращ управител)“, се посочва в становището на компанията. \r\n„Предложенията на ООО „Газпром Експорт\" за изменения и допълнения в Договора за доставка на природен газ съответстват на поетите ангажименти на Газпром пред ЕК и са в полза на „Булгаргаз\" ЕАД. Предвид това, същите бяха приети от Съвета на директорите на „Булгаргаз\" ЕАД и от едноличния собственик на капитала „Български енергиен холдинг\" ЕАД. \r\nМежду страните бяха подписани съответни анекси към Договора за доставка на природен газ, с които той вече е приведен в съответствие с одобрените от ЕК ангажименти“, уточняват от „Булгаргаз“. \r\n„Във връзка с подписването на анексите, „Булгаргаз\" ЕАД инициира среща с ООО „Газпром Експорт\", която се проведе на 28.09.2018г. в гр.Санкт Петербург. В допълнение към темата за ангажиментите, „Булгаргаз\" ЕАД постави за обсъждане и други търговски и технически въпроси, с което се даде началото на процес на договаряне за изменение в клаузите на Договора за доставка на природен газ. Следващата работна среща между експерти на двете дружества е планирана през месец ноември 2018 г.“, става ясно още от становището. \r\nОт „Булгаргаз\" ЕАД добавят още, че ще информират своевременно своите клиенти и българската общественост за развитието на търговските отношения с ООО „Газпром Експорт\", свързани с доставките на природен газ за страната.", "date": "2018.10.01", "title": "„Булгаргаз\" ЕАД: Предложенията на „Газпром Експорт\" за промени в Договора за доставка на природен газ са в наша полза"}
{"url": "http://www.focus-news.net/news/2018/10/01/2573417/pazardzhik-33-sa-potrebitelite-na-doma-za-vazrastni-hora-vav-velingrad.html", "text": "Общо са 33 хората, които са настанени в Дома за възрастни хора във Велинград, като от тях 23 са жени и 10 мъже, съобщиха за  Радио „Фокус“ – Пазарджик  от дома. Потребителите са настанени в двойни и единични стаи и живеят в разбирателство при много добри условия. Хората в дома са на свободен режим, посещават се от техни близки, също така и те гостуват. Условието за настаняване в дома е възрастните хора да са в пенсионна възраст и да получават пенсия. Те се селектират и избират от Дирекция „Социално подпомагане“. За тях се грижат и общопрактикуващи лекари, както и лекари-специалисти по различни болести, в зависимост от заболяванията на потребителите на дома. \r\nАлбена ЖИЛЕКОВА", "date": "2018.10.01", "title": "Пазарджик: 33 са потребителите на Дома за възрастни хора във Велинград"}
{"url": "http://www.focus-news.net/news/2018/10/01/2573421/sofiya-mazurenko-dietolog-az-kato-dietolog-smyatam-che-ne-e-bezopasno-da-se-eksperimentira-s-vegetarianstvoto-i-surovoyadstvoto.html", "text": "Аз, като диетолог смятам, че не е безопасно да се експериментира с вегетарианството и суровоядството. Това трябва да е препоръчано от доктора. Това каза за  Радио „Фокус“-Бургас  София Мазуренко, диетолог и треньор по повод Световния ден на вегетарианството, който отбелязваме днес. \r\nПо думите й вегетарианството се дели на няколко вида. В единия тип са тези, които не консумират месо, имало и такъв тип вегетарианство, при който хората изключват от менюто си само червеното месо и такъв, при който не се консумират млечни продукти. \r\n„Месото е тежка храна и е добре да се приема приблизително по 250 гр., от 2 до 3 пъти в седмицата. Такова количество е безопасно и необходимо за нашия организъм, защото съдържа аминокиселини и белтъчини, които са ни необходими“, каза още Мазуренко. \r\nСпоред нея, ако човек се храни с месо по три пъти на ден, не било добре за организма, тъй като за преработването му била необходима много енергия. \r\nСпоред Мазуренко, в случай, че човек реши да стане вегетарианец е възможно през първите две години  да не усети промяна в състоянието си, тъй като организмът си имал запаси. „За две години, като вегетарианци е възможно да се чувстваме добре, даже по-добре, защото чувстваме лекота в стомаха и сме по-малко уморени и си мислим, че това е свързано с това, че не ядем месо“ добави диетологът. Според думите й след двете години можело да се появи умора, косопад, проблеми с кожата или с мускулите. „Ако ви се случат тези неща, трябва да започнете малко, по-малко да включвате месо в менюто си“, заяви Мазуренко. \r\nПо думите й в случай, че някой не желае да консумира месо, трябвало да включи заместители, като соеви, бобови продукти и всички тези, които съдържат аминокиселини и белтъчини. \r\nДеница ДИМИТРОВА", "date": "2018.10.01", "title": "София Мазуренко, диетолог: Аз, като диетолог смятам, че не е безопасно да се експериментира с вегетарианството и суровоядството"}
{"url": "http://www.focus-news.net/news/2018/10/01/2573422/plovdiv-150-uchenitsi-ot-oblastta-i-olimpiyski-shampion-se-vklyuchiha-v-sportna-velonadprevara-sreshtu-agresiyata-i-seksualnoto-nasilie.html", "text": "Олимпийската, световна и европейска шампионка по гребане Румяна Нейкова и заместник-кметът на Пловдив Георги Титюков подкрепиха участниците в състезанието по колоездене под надслов „Спри сексуалната агресия“. Това съобщиха за  Радио „Фокус“- Пловдив  от общината. Каузата доведе на Гребната база и състезателката по гребане, планински, класически и ултра маратони Надежда Станилова. Всички те застанаха до 150 ученици от Пловдив и Пловдивска област, които се включиха в спортна велонадпревара срещу агресията и сексуалното насилие сред младите хора. Инициативата бе част от проект на „Института за политики и развитие“ и сдружението „Пловдив бяга“, осъществяван с подкрепата на Министерството на младежта и спорта. В надпреварата взеха участие ученици на възраст между 15 и 18 години. Те бяха разделени в 8 групи и премериха сили, състезавайки се по северната алея на гребния канал. Всички участници получиха медали, а най-бързите и умели в колоезденето грабнаха специални купи от организаторите, връчени им лично от заместник-кмета на Пловдив Георги Титюков. \r\nПроектът „Спри сексуалната агресия“ включва беседи в училищата, разпространение на информационни материали, спортни състезания и кампания за информиране и сигнализиране за случаи на сексуално насилие в дома или в училище. Той цели да информира учениците и да създаде социални норми, недопускащи насилие и агресия, основани на уважение, зачитане на индивида и неговите потребности и желания. Включването да младежите в спортни инициативи им дава възможност за съзидателен и здравословен избор, пред израз на каквато и да било форма на агресия и тормоз. Физическото развитие и личния мотив за доказване вървят заедно и младите хора трябва да бъдат мотивирани да развиват личните качества и воля, за да изразходят енергията си в укрепване на своята личност, убедени са организаторите.", "date": "2018.10.01", "title": "Пловдив: 150 ученици от областта и олимпийски шампион се включиха в спортна велонадпревара срещу агресията и сексуалното насилие"}
{"url": "http://www.focus-news.net/news/2018/10/01/2573414/standard-makedoniya-kadri-veseli-shte-chisti-pravitelstvoto-na-kosovo-ot-ministri-blizki-na-hashim-tachi.html", "text": "Председателят на Демократическата партия на Косово (ДПК) Кадри Весели е решил да отстрани трима министри от редиците на своята партия, се цел да „изчисти“ косовското правителство от хора, близки на президента на Косово, основател и доскорошен лидер на ДПК Хашим Тачи, пише скопското електронно издание  „Стандард“ , като се позовава на „Gazeta Express“. \r\nБазираното в Прищина албанско издание „Gazeta Express“ твърди, че Весели, който е и председател на парламента на Косово, се е решил на подобна стъпка, поради „операцията“ на Тачи в северната част на страната, заради която той изненадващо посети язовира Газивода, където беше придружен от няколко министри от редиците на ДПК. \r\nЯзовирът се намира на границата между Косово и Сърбия, а след „разходката“ на Тачи с лодка, президентът на Сърбия Александър Вучич издаде заповед за привеждане на армията на страната в пълна бойна готовност. \r\nМинистрите в правителството на ДПК са премиерът Рамуш Харадинай и още шест души: министрите на финансите, иновациите и предприемачеството, на правосъдието, на здравеопазването, на европейската интеграция и на културата. \r\nПо-рано в понеделник беше обявено, че министърът на правосъдието Абелард Тахири е бил принуден да подаде своята оставка. \r\nЗасега няма информации, кои са другите двама министри, от които Весели е поискал да подадат оставките си.  Йонислав Дочев", "date": "2018.10.01", "title": "„Стандард“ (Македония): Кадри Весели „ще чисти“ правителството на Косово от министри, близки на Хашим Тачи"}
{"url": "http://www.focus-news.net/news/2018/10/01/2573395/prof-aleksandar-marinov-vot-na-nedoverie-na-tema-zdraveopazvane-v-tozi-moment-e-takticheska-greshka.html", "text": "Да се иска вот на недоверие на тема „Здравеопазване“ в този момент е тактическа грешка. Това каза  за  Радио „Фокус“  политологът проф. Александър Маринов. Той уточни, че БСП демонстрира свръхреактивност и прибързаност. Не е ясно какво точно ще атакува партията с вота на недоверие тъй като засега предложението на здравния министър Ананиев за задължителна здравна застраховка от 12 лв. е само една идея, която не е нито проектозакон, нито вече взето решение. Проф. Маринов поясни, че проблемите в здравеопазването са се трупали далеч назад в миналото. \r\n„Още от правителството на Тройната коалиция са се натрупвали грешки, които са довели до днешното положение. В желанието си да не изпуснат един добър информационен повод, какъвто е офертата на Ананиев, която разбуни духовете, БСП реагира прибързано и внася един вот, който ще оголи и други проблеми – аз лично дълбоко се съмнявам, че БСП имат готов, завършен, консултиран с различните заинтересовани страни в обществото модел.“ \r\nПроф. Александър Маринов каза още, че непрекъснатото искане на вот на недоверие към правителството, за който е предварително ясно, че няма да мине, може да продължава само ако се пренебрегнат реалните последици за обществото и добави, че има неща, които могат да доведат до избухване на изчерпилото се социално търпение.", "date": "2018.10.01", "title": "Проф. Александър Маринов: Вот на недоверие на тема „Здравеопазване“ в този момент е тактическа грешка"}
{"url": "http://www.focus-news.net/news/2018/10/01/2573420/kathimerini-nato-i-es-badeshteto-na-makedoniya-e-v-ratsete-na-polititsite-i.html", "text": "Бъдещето на Македония ще бъде определено от решенията, които политиците ѝ ще вземат в следващите дни, заявиха генералният секретар на НАТО Йенс Столтенберг и председателят на Европейския съвет Доналд Туск в съвместно изявление, предава електронното издание на гръцкия вестник  Kathimerini . \r\n„Договорът за името между Атина и Скопие създаде една историческа възможност за страната да се присъедини към трансатлантическата и европейската общност като равноправен член. Това ще промени за по-добро живота на хората на страната и този на техните деца“, заявиха Столтенберг и Туск. \r\nВ консултативния референдум в неделя, „преобладаващо мнозинство от гласувалите“ подкрепиха този път, добавиха те. \r\n„Сега решението за пътя напред се намира в ръцете на политиците в Скопие. Решенията, които ще вземат в следващите дни и седмици, ще определят съдбата на тяхната страна и техните хора за следващите поколения. Окуражаваме ги да сграбчат тази историческа възможност“, се казва още в изявлението на Йенс Столтенберг и Доналд Туск.  Йонислав Дочев", "date": "2018.10.01", "title": "Kathimerini: НАТО и ЕС: Бъдещето на Македония е в ръцете на политиците ѝ"}
{"url": "http://www.focus-news.net/news/2018/10/01/2573423/kyustendil-chitalishte-bratstvo-organizira-kontsert-na-duo-radionovi.html", "text": "Читалище „Братство” организира концерт на дуо Радионови. Това съобщи за  Радио „Фокус” – Кюстендил  Иван Андонов, председател на културния институт. Концерт, посветен на Международния ден на музиката, ще се проведе на 3 октомври в голямата зала на читалище „Братство” от 18.00 часа. В него ще участват Йосиф Радионов – цигулка и Зорница Радионова – пиано.Йосиф Радионов е завършил Държавната музикална академия „Панчо Владигеров”. Понастоящем води собствен клас в същата академия. Лауреат е на много отличия. Бил е концертмайстор на най-прочутия български симфоничен оркестър – Софийска филхармония. Зорница Радионова, пианистка, завършила е Държавната музикална академия „Панчо Владигеров”. Репертоарът й включва виртуозни изпълнения на творби на Шопен, Брамс, Чайковски, Равел и други. \r\nВенцеслав ИЛЧЕВ", "date": "2018.10.01", "title": "Кюстендил: Читалище „Братство” организира концерт на дуо Радионови"}
{"url": "http://www.focus-news.net/news/2018/10/01/2573425/pazardzhik-ot-dnes-ima-povishenie-na-traditsionniya-gevrek-s-10-st.html", "text": "В Пазарджик повишение с 10 ст. има от днес на традиционния геврек, показа репортерска проверка на  Радио „Фокус“-Пазарджик . До миналата седмица геврекът се продаваше за 0,50 лв., а от днес изделието се продава за 0,60 лв., като производителите оправдават вдигането на геврека с повишението на цената на брашното. Повечето от производителите на закуски отдавна вдигнаха цената с по 10, 20 ст., а геврекът беше единствения продукт, който не попадаше в графа „увеличение“. Геврекът е бил винаги предпочитан от хора , които спазват диета и от тези ,които традиционно постят. В града има около 10 будки на възлови места, от където пазарджаклии могат да си закупят тестеното изделие , направено изцяло от натурални съставки, без консерванти и набухватели. \r\nРадослава МУРДЖЕВА", "date": "2018.10.01", "title": "Пазарджик: От днес има повишение на традиционния геврек с 10 ст"}
{"url": "http://www.focus-news.net/news/2018/10/01/2573424/stara-zagora-sadat-ostavi-v-aresta-trimata-moldovtsi-zadarzhani-za-vzriv-na-bankomat-v-kv-zheleznik.html", "text": "Окръжният съд - Стара Загора наложи най-тежката постоянна мярка за неотклонение \"задържане под стража\" на тримата молдовски граждани, задържани за взривения през миналата седмица банкомат в старозагорския кв. \"Железник\", предаде  БНР . В съдебната зала стана ясно, че двама от задържаните са направили пред разследващите пълни признания за извършено престъпление и са потвърдили съпричастността си към още един взривен банкомат - в Казанлък. Към техните самопризнания в съда днес се присъедини и третият задържан.  \r\nПовдигнатите обвинения срещу тримата молдовски граждани са за това, че на 27 септември 2018 г. в гр. Стара Загора, в съучастие помежду си като съизвършители, са взривили банкомат, отнели са голяма сума пари – над 60 хил. лв.  и са нанесли материални щети на магазина, където е било монтирано устройството.  \r\nВ съдебната зала 24-годишният Василе Морару, 30-годишният Александър Хаджи и 22-годишният Дионис Коджукаро се явиха със служебни защитници.  По време на заседанието стана ясно, че двама от тях -  Василе Морару и Александър Хаджи са направили самопризнания и са потвърдили, че са участвали във взривяването на още един банкомат в Казанлък. Те са изразили желание да съдействат на разследването, поради което адвокатите им поискаха да им бъде наложена по-лека мярка - домашен арест или освобождаване под парична гаранция.  \r\nСред като разбра за самопризнанията, за съпричастен към извършеното престъпление се призна и 22-годишният Дионис Коджукаро . Пред съда и тримата заявиха, че разбират грешката си, много съжаляват за направеното и помолиха да се върнат при семействата си. \r\nСъдът счете, че трябва да бъдат оставени в ареста, защото могат да се укрият или да извършат друго престъпление. \r\nОпределението на Окръжен съд – Стара Загора може да се обжалва пред Апелативния съд в Пловдив.", "date": "2018.10.01", "title": "Стара Загора: Съдът остави в ареста тримата молдовци, задържани за взрив на банкомат в кв. \"Железник\""}
{"url": "http://www.focus-news.net/news/2018/10/01/2573415/ognyan-zlatev-predstavitelstvo-na-ek-vapros-na-otgovornost-e-dali-polititsite-v-makedoniya-shte-badat-na-visotata-koyato-iziskva-evropeyskata-perspektiva-na-stranata.html", "text": "Въпрос на отговорност е дали политиците в бившата югославска република Македония ще бъдат на висотата, която изисква европейската перспектива на страната. Това коментира ръководителят на Представителството на Европейската комисия в България Огнян Златев в интервю за телевизия България Он Ер по повод резултатите от референдума за промяна на името, съобщиха от пресцентъра на  Представителството на ЕК в България . „За нас важното е, че за да бъде юридически валидно споразумението с Гърция, македонският парламент трябва да гласува поправка в конституцията на страната. Огромната подкрепа в полза на споразумението на хората, гласували на референдума, е много силен сигнал”, посочи ръководителят. „Никой отвън няма да дойде и да реши проблемите на Западните Балкани”, допълни Златев припомняйки колко е важен регионът за ЕС и колко средства се инвестират за стабилността му.", "date": "2018.10.01", "title": "Огнян Златев, Представителство на ЕК: Въпрос на отговорност е дали политиците в Македония ще бъдат на висотата, която изисква европейската перспектива на страната"}
{"url": "http://www.focus-news.net/news/2018/10/01/2573428/sofiya-mazurenko-dietolog-otnosno-hraneneto-za-vseki-e-neobhodim-individualen-podhod-i-da-se-hrani-po-intuitsiya.html", "text": "Относно храненето, за всеки е необходим индивидуален подход и да се храни по интуиция. Това каза за  Радио „Фокус“-Бургас  София Мазуренко, диетолог и треньор по повод Световния ден на вегетарианството,който отбелязваме днес. „Ако човек чувства, че му се хапват плодове, значи неговият организъм има нужда от това в момента, така е и с месото и с останалите продукти“, каза още Мазуренко. Според нея организмът най-добре знае какво му е необходимо.  „Ако, да кажем, човек консумира определен вид храна, защото такава трябва да яде през този месец или през следващите месеци може да си навреди. Защото, ако да кажем във вашият организъм се съдържа достатъчно витамин Ц, но в режима или диетата пише, че вие трябва да консумирате портокали или лимони, може да се получи обратен ефект, заради пренасищане от този витамин“, заяви диетологът. В този случай можело да се появят проблеми с кожата и здравето. Мазуренко препоръчва при започването на такива режими или диети, първо да се провери, от какво има нужда организмът. „За това всеки път предлагам да се действа или по интуиция, или според това което предлагат лекарите“, допълни тя. \r\nДеница ДИМИТРОВА", "date": "2018.10.01", "title": "София Мазуренко, диетолог: Относно храненето, за всеки е необходим индивидуален подход и да се храни по интуиция"}
{"url": "http://www.focus-news.net/news/2018/10/01/2573416/radmila-shekerinska-ako-ne-ubedim-deputatite-da-glasuvat-za-dogovora-s-gartsiya-v-ramkite-na-7-10-dni-shte-obyavim-izbori.html", "text": "Следващите седем до десет дена ще бъдат ключови за това дали ще има предсрочни парламентарни избори към края на ноември, ако депутатите от управляващата коалиция не успеят да осигурят мнозинство от две трети за гласуване на договора от Преспа в парламента, заяви министърът на отбраната на Македония Радмила Шекеринска, предава скопският телевизионен канал  „24 Вести“ . \r\nТя поясни, че за да се обявят предсрочни парламентарни избори не трябва да се стига до варианта правителството да управлява 100 дена до провеждането им, тъй като конституцията позволява тази процедура да се проведе и за 60 дена. \r\n„В Пържинския договор има ясно посочени опции. Ако се ходи на редовни избори, правителството функционира 100 дена. Никой закон обаче, не може да бъде над конституцията. Тя предвижда възможност парламентът да се разпусне и в този случай изборите трябва да се проведат най-много до 60 дена“, заяви Шекеринска.  Йонислав Дочев", "date": "2018.10.01", "title": "Радмила Шекеринска: Ако не убедим депутатите да гласуват за договора с Гърция в рамките на 7-10 дни, ще обявим избори"}
{"url": "http://www.focus-news.net/news/2018/10/01/2573412/reuters-filip-hamand-predupredi-che-velikobritaniya-ne-tryabva-da-barza-v-targoviyata-s-es.html", "text": "Министърът на финансите на Великобритания Филип Хамън заяви, че уравновесяването на търговията с Европейския съюз е деликатен процес, който трябва да бъде направен постепенно и че стандартът на продуктите трябва да остане същият след Брекзит, предава  Reuters . \r\n„Трябва да бъдем много, много внимателни и се нуждаем от много, много постепенен процес на уравновесяване на нашата търговия между Европа и останалата част от света“, заяви Хамънд по време на събитие на ежегодната конференция на Консервативната партия в Бирмингам. \r\n„Би било много опасно да изоставим голяма част от нашия износен бизнес с надеждата, че можем да изградим нови бизнеси, които да го заменят“, предупреди той. \r\nСпоред Хамънд, добрите регулации в ЕС са били стабилни през последните две десетилетия и поради това за британските компании е относително лесно да ги запазят.  Йонислав Дочев", "date": "2018.10.01", "title": "Reuters: Филип Хамънд предупреди, че Великобритания не трябва да бърза в търговията с ЕС"}
{"url": "http://www.focus-news.net/news/2018/10/01/2573426/parnoto-i-toplata-voda-poskapvat-sredno-s-672-tsenata-na-toka-ostava-nepromenena-obzor.html", "text": "Средно за страната цената на топлинната енергия с гореща вода се увеличава с 6,72% за последното тримесечие на 2018 г. Това стана ясно по време на брифинг след закрито заседание на Комисията по енергийно и водно регулиране.  \r\nПоскъпването дойте от това, че „Булгаргаз“ ЕАД подаде заявление до Комисията за утвърждаване на цената на природния газ за IV-то тримесечие на 2018 година. Поисканото увеличение беше подкрепено от енергийния регулатор заради очакваните по-високи доставни цени на природен газ, по-високия курс на щатския долар спрямо лева, както и факта, че през третото тримесечие на 2018 година газовата компания е продавала на загуба. Това е второ увеличение на цената на топлинната енергия и се налага заради поскъпването на природния газ с 13,89% от 1 октомври 2018 г. Цената на природния газ от 1 октомври 2018 година е 456,65 лева за 1000 куб/м.  \r\nОт 1 юли 2018 година цената на природния газ нарасна с 10,81% като цената на 1000 куб/м природен газ стана 400,95 лева. Тогава средното поскъпване на топлинната енергия с гореща вода за страната беше със 7,33%. \r\nТака увеличението на цената за топлинната енергия за последното тримесечие на 2018 година ще бъде както следва: за „Топлофикация – София“ ЕАД – 7,97%, за „ЕВН България Топлофикация“ ЕАД – 8,57%, за „Топлофикация Плевен“ ЕАД – 4,66%, за „Топлофикация Бургас“ ЕАД – 4,88%, за „Веолия Енерджи Варна“ ЕАД – 2,28%, за „Топлофикация Враца“ ЕАД – 6,32%, за „Топлофикация Велико Търново“ ЕАД – 4,39%, за „Топлофикация Разград“ ЕАД – 5,35%, за „Юлико-Евротрейд“ ЕООД – 6,21%, за „ОВЕРГАЗ МРЕЖИ“ АД – 2,55%. \r\nЧетирите топлофикации, които работят с въглища остават с непроменени цени. Това са „Топлофикация Русе“ АД, „Топлофикация Перник“ ЕАД, „Топлофикация Сливен“ ЕАД и „Топлофикация Габрово“ ЕАД“. \r\nПредседателят на комисията доц. Иван Иванов заяви още, че няма да има промяна в цената на тока за последното тримесечие на 2018 г. \r\nТой също така уточни, че от 1 юли 2019 година „Трансгаз“ гарантира капацитет 1.5 млрд. куб./м природен газ при точката на междусистемно свързване Гюргево-Русе, а от 31 декември 2019 година „Трансгаз“ гарантира капацитет 1.8 млрд. куб./м между Румъния и България за румънски износ на газ по сушата към България чрез връзката между румънската национално-преносна система и международния преносен газопровод. По думите му на румънска територия няма да има никакви допълнителни такси, а капацитетът, който е готов да гарантира румънската страна, е повече от потребяваното количество природен газ в България, доставяно досега от „Газпром Експорт“.  \r\nПредседателят на КЕВР заяви още, че е подписано споразумение с регулаторите в България, Гърция, Македония, Черна гора и Сърбия за създаване на консултативен форум за сътрудничество в областта на регулацията на пазарите на електрическа енергия, природен газ и ВиК услуги. Основната му цел е създаване на пътна карта на либерализация на търговията с природен газ и допринасяне за изграждане на газовата инфраструктура на Балканския регион като това споразумение е отворено и за други страни.  \r\nЦветелин ДИМИТРОВ", "date": "2018.10.01", "title": "Парното и топлата вода поскъпват средно с 6,72%, цената на тока остава непроменена (ОБЗОР)"}
{"url": "http://www.focus-news.net/news/2018/10/01/2573427/hurriyet-turtsiya-nyama-da-obarne-grab-na-evropa-zayavi-redzhep-tayip-erdogan.html", "text": "Турция няма да обърне гръб на Европейския съюз, нейният най-голям търговски партньор, където живеят около пет милиона души от турски произход, заяви президентът на страната Реджеп Тайип Ердоган, пише електронното издание на турския вестник  Hurriyet . \r\nГоворейки по време на откриващото заседание на новия парламентарен сезон, Ердоган заяви, че през последните години е имало напрежение с някои страни от ЕС, заради „неизпълнени обещания и несправедливи обвинения“. \r\n„Не можем да мълчим в лицето на несправедливостта в нашия процес за членство в ЕС и двойните стандарти“, заяви той. \r\n„Превръщането на антитурската позиция в материал за вътрешнополитическа употреба от страна на някои европейски държави причини задълбочаването на проблемите. Сега постепенно оставяме този проблемен период с Европа в миналото“, добави турският държавен глава. \r\nЕродган посочи, че Турция е укрепила позицията си като е изпълнила своите обещания, особено в борбата с нелегалната миграция, добавяйки че все повече възможности за диалог се откриват. \r\n„Дори не трябва да се коментира възможността да обърнем гръб на един регион, който е най-големият ни търговски партньор, където живеят около пет милиона от нашите братя от турски произход и милиони наши искрени приятели“, заяви той. \r\nВъпреки това, Ердоган добави, че Турция никога няма да се откаже от борбата срещу несправедливостите към нея и ще продължи да се бори за правата на „нашите братя“ в ЕС. \r\nОтбелязвайки, че официалната му визита в Германия през изминалата седмица е потвърдила двустранната воля за насочване на отношенията в един нов и позитивен път, Ердоган заяви, че бъдещето на отношенията с европейските държави изглежда светло. \r\n„С божията воля ще започнем нов етап, в който ще имаме значителен прогрес с Европа в областта на политиката, икономиката и хуманността“, заяви още турският президент.  Йонислав Дочев", "date": "2018.10.01", "title": "Hurriyet: Турция няма да обърне гръб на Европа, заяви Реджеп Тайип Ердоган"}
