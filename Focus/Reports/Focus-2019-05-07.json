{"url": "http://www.focus-news.net/news/2019/05/07/2654981/smolyan-nad-13-000-danachni-deklaratsii-sa-podadeni-v-ofisa-na-nap.html", "text": "Успешно приключи данъчна кампания 2019 г. в офиса на НАП. Това съобщиха от  НАП  в града. Над 13 000 данъчни декларации бяха подадени към края на работния ден на 30 април. От тях 2700 са подадени по интернет с персонален идентификационен код (ПИК) или електронен подпис. Наблюдава се повишение на интереса към е-подаването на декларациите. \r\nОт приходната агенция съобщават още, че през 2020 г. декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат предварително попълнени от НАП в данъчните декларации на гражданите и те ще имат възможност да ги прегледат, коригират и допълнят при нужда.", "date": "2019.05.07", "title": "Смолян: Над 13 000 данъчни декларации са подадени в офиса на НАП"}
{"url": "http://www.focus-news.net/news/2019/05/07/2654978/sport-botev-vratsa-i-slaviya-zavarshiha-naravno-00.html", "text": "Ботев Враца и Славия завършиха наравно 0:0 в първия полуфинален плейоф за мястото, даващо право на участие в баража за Лига Европа със завършилия на трето място в шампионата. Така всичко ще се реши в петък, когато носителят на Купата на България е домакин на стадион „Славия“ в София. Победителят от този мач ще играе финал срещу победителя от двойката Локомотив Пловдив – Етър, а който спечели ще гостува в един мач на третия в крайното класиране.", "date": "2019.05.07", "title": "Спорт: Ботев (Враца) и Славия завършиха наравно 0:0"}
{"url": "http://www.focus-news.net/news/2019/05/07/2654979/evropeyski-izbori-2019-g-tsvetelina-penkova-bsp-za-balgariya-neka-zaedno-zashtitavame-kauzite-na-bsp-solidarnost-spravedlivost-i-sotsialno-ravenstvo.html", "text": "Нека заедно защитаваме каузите на БСП – солидарност, справедливост и социално равенство. Това заяви по време на откриването на предизборната кампания във Велико Търново кандидатът за евродепутата от листата на „БСП за България“ Цветелина Пенкова, предаде репортер на  Радио „Фокус“ – Велико Търново . Тя подчерта, че 128 години партията продължава да се бори за тези каузи и изрази надежда все повече млади хора да бъдат ангажирани с тях. „Надявам се и си пожелавам все повече млади българи да остават в България и да търсят своето професионално и академично развитие тук. Това са едни от каузите, за които ние ще се борим. Обещавам ви, че младите ще започнат да се връщаме към родината си, защото това е нашия дом, тук са нашите корени. Нека се борим заедно за победата и да защитаваме идеи, тези които са част от нашата история, а на 150-та годишнина да се съберем тоново тук и да се поздравим с една истинска и силна България“, заяви Цветелина Пенкова. \r\nНадежда КРЪСТЕВА", "date": "2019.05.07", "title": "Европейски избори 2019 г: Цветелина Пенкова, „БСП за България“: Нека заедно защитаваме каузите на БСП – солидарност, справедливост и социално равенство"}
{"url": "http://www.focus-news.net/news/2019/05/07/2654980/evropeyski-izbori-2019-g-asim-ademov-v-razlog-vsyaka-darzhava-koyato-investira-v-obrazovanieto-shte-prosperira.html", "text": "Всяка държава, която инвестира в образование, ще просперира. Изключително ми бе приятно, че имах възможност да представлявам учителското съсловие в Европейския парламент. Надявам се с вашатя подкрепа да продължа да защитавам интересите на българските учители. Това каза кандидатът за евродепутат от листата на ГЕРБ и СДС Асим Адемов по време на среща с учители и директори, която се проведе при голям интерес в гр. Разлог, съобщиха от  пресцентъра на ПП ГЕРБ.  На събитието присъстваха и областният координатор на ПП ГЕРБ-Благоевград и народен представител Даниела Савеклиева, заедно с колегите си от парламента Александър Мацурев и д-р Емил Тончев. \r\nАсим Адемов запозна присъстващите с кампаниите, които проведе през мандата. Той благодари на учителите, че има тяхната подкрепа и им обеща, че отново ще бъде техният глас в Европейския парламент. \r\n\"По време на мандата посетих много училища в страната и ще продължа да го правя и да помагам. Успях и да видя каква промяна настъпва в образователната система благодарение на ГЕРБ и правителството на Бойко Борисов\", каза още Адем. \r\n\"Благодаря на всички, които сте тук. Вие сте хората, които лично аз уважавам най много. Вие работите с нашите деца, вие допълвате семейното образование, вие задавате пътя им в живота. За да бъдеш учител трябва сърце\", с тези думи се обърна към присъстващите Даниела Савеклиева. Тя подчерта, че за ГЕРБ през годините винаги най-важно е било да не се губи връзката с хората, затова и тази предизборна кампания се провежда лице в лице. \r\n\"Политиката е двустранен процес. Трябва да осъзнаем какво искаме да случи със страната ни, с региона, в който живеем. Ние сме насреща да ви чуем. В листата на ГЕРБ има много млади хора. Доказали сме, че можем и знаем как да защитаваме приоритетите си и интересите на България в Европейския съюз. Няма населено място, в което да няма присъствие на европейската солидарност. България е достойна страна в Европа и достоен член на Европейския съюз. Самочувствието ни като нация идва от самочувствието на всеки един човек.\", допълни Даниела Савеклиева. \r\nАлександър Мацурев изтъкна ролята на правителството на премиера Борисов е сферата на образованието: \"Вие имате голяма роля при възпитанието на нашите деца. Вие ги водите по правилния път и затова правителството на Бойко Борисов е приело за основен приоритет образовянието. От всички вас зависи какъв ще е пътят, по който ще поеме България. Нека на 26 май да направим правилния избор, за да продължи България да развива образованието си, каза той. \r\nД-р Емил Тончев призова за подкрепа към един български учител, който ще защитава интересите на цялото съсловие в Европейския парламент. Той благодари на присъстващите, че с цената на невероятни усилия и труд изпълняват може би най- важната мисия - да възпитават децата на България. \r\n\"По време на прехода на учителите и на образованието бе обърнат гръб. Но благодарение на правителството на ГЕРБ и  парламентарната група вашата професия отново ще се превърне в една от най-уважаваните в обществото\", допълни още той.", "date": "2019.05.07", "title": "Европейски избори 2019 г: Асим Адемов в Разлог: Всяка държава, която инвестира в образованието, ще просперира"}
{"url": "http://www.focus-news.net/news/2019/05/07/2654985/evropeyski-izbori-2019-g-valeri-simeonov-nyama-da-malchim-kogato-v-ep-se-prokarvat-opasni-za-balgariya-zakonoproekti.html", "text": "Ние знаем за какво отиваме в Европейския парламент. Ще се борим и ще отстояваме позицията на страната ни. Няма да говорим за това, за което всички говорят традиционно, а ще действаме както досега и ще продължаваме да показваме какво постигаме в интерес на българския народ. Това заяви водачът на „Патриоти за Валери Симеонов (НФСБ и Средна Европейска класа)” – Валери Сименов на среща със симпатизанти и активисти на родолюбивата коалиция в Благоевград тази вечер, съобщиха от  пресцентъра на НФСБ . Той продължи обиколката си в региона след срещи с хората в Сандански и Петрич по-рано днес. Валери Симеонов беше категоричен, че представителите на коалицията в Европейския парламент ще защитават малкия и среден бизнес и няма да си мълчат когато се прокарват опасни за България законопроекти. „Ще работим като се обединяваме със страните, с които имаме общи интереси и така ще увеличим шансовете повече законопроекти в интерес на българския народ да бъдат приемани. По този начин България ще има достойни представители в Европейския парламент”, заяви Валери Симеонов.", "date": "2019.05.07", "title": "Европейски избори 2019 г: Валери Симеонов: Няма да мълчим когато в ЕП се прокарват опасни за България законопроекти"}
{"url": "http://www.focus-news.net/news/2019/05/07/2654986/evropeyski-izbori-2019-g-angel-dzhambazki-vmro-balgarskiyat-interes-v-es-e-stranata-ni-da-bade-natsionalno-silna-i-sotsialno-spravedliva.html", "text": "Българският интерес в ЕС е страната ни да бъде национално силна и социално справедлива. Това каза за обзорното предаване „Това е България“ на  Радио „Фокус“  водачът на листата на ВМРО-Българско национално движение Ангел Джамбазки. Да се преодолеят двойните стандарти във всяка сфера ще е един от най-важните въпроси на ЕП в следващия мандат, обясни той. „Изключително важен е въпроса с преодоляването на двойните стандарти в заплащането, в отношението, в развитието на регионите и в качеството на храните. Това е може би един от най-важните въпроси, който ще стои пред Европейския съюз за бъдещия мандат. За нас, българите, предстои да се опитаме да договорим справедлива финансова рамка със справедливи субсидии за българското селско стопанство и за развитието на българските региони. Друга стратегическа задача е да се реши въпросът за общата политика по миграцията. Друга стратегическа цел е недопускането на радикалния ислям на българска и европейска територия, което браним вече пет години. Друга изключително важна задача е да отбраним българското традиционно общество от пълзновение на мултикултурни и други подобни групи, обясни той. Ангел Джамбазки каза още, че ще се бори за изравняване на доходите на българските граждани с тези на европейските, както и за преодоляване на пакет „Мобилност“ и защита на националните ни традиции и на българите в чужбина. Той изрази надежда, че поне 2-ма евродепутати от ВМРО ще отидат в ЕП, като добави, че ще работи достойно и с останалите български евродепутати. Според него за момента няма еврокампания извън оплюването между кандидатите. Българите очакват отношение, грижа и отговорност от бъдещите евродепутати, каза още той. \r\nЦоня СЪБЧЕВА", "date": "2019.05.07", "title": "Европейски избори 2019 г: Ангел Джамбазки, ВМРО: Българският интерес в ЕС е страната ни да бъде национално силна и социално справедлива"}
{"url": "http://www.focus-news.net/news/2019/05/07/2654984/davidko-manov-pchelar-medat-se-deli-na-dva-vida-za-promishlena-i-pryaka-konsumatsiya.html", "text": "Медът се дели на два вида – за промишлена и пряка консумация. Това каза за  Радио „Фокус“ – Пирин  Димитър Манов, пчелар и председател на Пчеларско дружество „Пчела-2018“ – Благоевград. Давидко Манов обясни, че всеки мед се кристализира по различен начин и през различен период от време. „Монофлорните медове се кристализират по-бавно“, допълни Давидко Манов. Той посочи, че медът от акация почти не кристализира. По думите на пчеларя промишленият мед е от слънчогледи или от лавандули. „Този вид мед кристализира изключително бързо“, каза още Давидко Манов. Той добави, че полифлорният мед или този, който е от различни билки също кристализира бързо. \r\nДенис НИКИФОРОВ", "date": "2019.05.07", "title": "Давидко Манов, пчелар: Медът се дели на два вида – за промишлена и пряка консумация"}
{"url": "http://www.focus-news.net/news/2019/05/07/2654983/evropeyski-izbori-2019-g-denitsa-zlateva-bsp-za-balgariya-izborat-na-26-may-e-vazhen-za-tova-v-kakva-posoka-iskame-da-razvivame-balgariya-i-evropa.html", "text": "Изборът на 26 май е важен за това в каква посока искаме да развиваме България и за това в каква посока да развиваме Европа. Това заяви по време на откриването на предизборната кампания във Велико Търново кандидатът за евродепутат от листата на „БСП за България“ и зам.-председател на Националния съвет на БСП Деница Златева, предаде репортер на  Радио „Фокус“ – Велико Търново . Тя подчерта, че на 26 май предстои тежък и труден избор, който е свързан с това в каква Европа искаме да живеем, дали искаме да имаме равни права с останалите граждани на Европейския съюз и дали и искаме България да заеме своето достойно място в Европа. Деница Златева посочи, че изборът на 26 май ще даде отговори на въпросите дали искаме нашите деца да имат възможност да учат в Европа, но да се върнат в България, дали искаме нашите родители да имат достойни старини и да имат достойни доходи, дали искаме малките и аренди фирми да имат възможност да се развиват и да разширяват пазарите си, дали искаме млади фермери също да се ползват с европейската солидарност, а не само една част от най-големите земеделски производители да получават европейски субсидии. „Нашия лозунг „Справедливост сега“ засяга живота на всеки един български гражданин – на хората, които живеят в големия град, на хората, котил живеят в столицата и на хората, които живеят в малкото село. Ако смятате, че идеалите, за които са се борили основателите на БСП са се променили – лъжете се. Ние и до ден днешен се борим за социалност, за солидарност, за справедливост и за равноправие. Тази солидарност е важна, защото е важно да се чувстваме горди и достойни европейци, а не второ качество европейски граждани. Изборът на 26 май е важен за това в каква посока искаме да развиваме България и за това в каква посока да развиваме Европа. Ако искаме да живеем в социална, в справедлива България, ако искаме да дадем възможност на всички български гражданин да има равни права, да има равни възможности, а не да имаме богоизбрани или по-скоро „бойкоизбрани“ българи, нека всички да излезем и да гласуваме на 26 май, след 18 дена, с бюлетина номер 18 за победа, за да си върнем България, да променим Европа, да променим България“, посочи Деница Златева. \r\nНадежда КРЪСТЕВА", "date": "2019.05.07", "title": "Европейски избори 2019 г: Деница Златева, „БСП за България“: Изборът на 26 май е важен за това в каква посока искаме да развиваме България и Европа"}
{"url": "http://www.focus-news.net/news/2019/05/07/2654977/davidko-manov-pchelar-pchelniyat-prashets-okazva-blagopriyatno-vazdeystvie-varhu-organizma-na-horata.html", "text": "Пчелният прашец оказва благоприятно въздействие върху организма на хората. Това каза за  Радио „Фокус“ – Пирин  Димитър Манов, пчелар и председател на Пчеларско дружество „Пчела-2018“ – Благоевград. По думите му пчелният прашец съдържа изключително много минерали. „Много помага на имунитета и е добре да се взима през пролетта и есента. Това е хранителна добавка, затова може да се консумира и 1 килограм без прекъсване. След, което се почива поне един месец и може отново да се приема. Действа изключително добре на простата“, каза още Давидко Манов. Той добави, че пчелните продукти могат да ни предпазят от редица заболявания, но въпреки това е важно да бъдат приемани умерено. „Също така трябва да се уверим, че не сме алергични към тях, защото често се проявяват алергии както към меда, така и към пчелния прашец и прополиса“, добави Давидко Манов. \r\nДенис НИКИФОРОВ", "date": "2019.05.07", "title": "Давидко Манов, пчелар: Пчелният прашец оказва благоприятно въздействие върху организма на хората"}
{"url": "http://www.focus-news.net/news/2019/05/07/2654990/varna-2167-zhiteli-sa-zaminali-da-zhiveyat-v-chuzhbina-2327-litsa-sa-se-varnali.html", "text": "През 2018 г. 2 167 души са променили своя настоящ адрес от област Варна в чужбина, а 2 327 лица са променили своето обичайно местоживеене от чужбина в област Варна. Това съобщават от  Териториалното статистическо бюро  в града. През 2018 г. в преселванията между населените места в област Варна са участвали 3 118 лица. От преселващите се в страната 7 453 са избрали област Варна за свое ново местоживеене. Областите с най-големи относителни дялове в миграционния поток към област Варна са Добрич – 8.4%, София – 7.2% и Шумен – 6.9%. Най-малко преселили се в област Варна има от областите Кърджали (0.1%), Перник и Смолян (0.2%). През 2018 г. всички общини в област Варна имат отрицателен естествен прираст. Съществено влияние върху броя и структурите на населението оказва и механичният прираст (нетното салдо от външната миграция), който е положителен – 1 058 души. Той се формира като разлика между броя на заселилите се и изселилите се от областта. Към 31 декември 2018 г. населението на област Варна е 471 252 души, което представлява 6.7% от населението на България и нарежда областта на трето място по брой на населението след областите София (1 328 хил. души) и Пловдив (668 хил. души), и преди област Бургас (410 хил. души). В сравнение с 2017 г. населението на областта през 2018 г. намалява с 868 души, или с 0.2%. Основните фактори, които влияят върху измененията в броя и структурите на населението, са демографските процеси – раждаемост, смъртност и миграция. Броят на умрелите през 2018 г. в област Варна е 6 201 души. Спрямо предходната година броят на умрелите се увеличава със 106 случая, или с 1.7%. Смъртността сред мъжете продължава да бъде по-висока в сравнение със смъртността сред жените. През 2018 г. на 1 000 жени умират 1 091 мъже. Продължават и силно изразените различия в смъртността сред градското и селското население. Коефициентът на смъртност е по-висок в селата отколкото в градовете. През 2018 г. в областта са починали 24 деца на възраст до една година.", "date": "2019.05.07", "title": "Варна: 2167 жители са заминали да живеят в чужбина, 2327 лица са се върнали"}
{"url": "http://www.focus-news.net/news/2019/05/07/2654989/pazardzhik-obshto-110-800-sa-bili-ikonomicheski-aktivnite-litsa-na-vazrast-ot-15-do-64-godini-v-oblast-prez-izminalata-2018-godina.html", "text": "Общо 110 800 са били икономически активните лица на възраст от 15 до 64 години в област Пазарджик през изминалата 2018 година, съобщи за  Радио „Фокус“ –Пазарджик  Гергана Спасова от Териториалното статистическо бюро. По думите й, в сравнение с 2017 г. коефициентът на икономическа активност намалява с 2 процентни пункта. „Общият брой на заетите лица достига 108 700 лица или близо 50% от населението на 15 и повече навършени години.  Заетите лица на възраст 15 – 64 навършени години са 105 600. Коефициентът на заетост за населението на 15 – 64 навършени години е близо 64%. Коефициентът на заетост за възрастовата група 55 – 64 навършени години достига 60%. Безработните лица са 5 300 души. Коефициентът на безработица намалява с 1.6 процентни пункта в сравнение с 2017 г. и достига 4.6%.  Икономически неактивните лица на възраст 15 – 64 навършени години са 54.7 хил., от които 23.2 хил. са мъже и 31.5 хил. – жени. Коефициентът на икономическа неактивност е 33.0%, съответно 27.4% за мъжете и 38.9% за жените“, уточни Спасова. Тя допълни, че  броят на заетите лица с висше образование е 23 900 със средно – 67 100 и с основно и по-ниско образование – 17 600.  Коефициентът на заетост при лицата с висше образование е 74.4%, за лицата със средно образование – 58% и за лицата с основно и по-ниско образование – 25%. \r\nАлбена ЖИЛЕКОВА", "date": "2019.05.07", "title": "Пазарджик: Общо 110 800 са били икономически активните лица на възраст от 15 до 64 години в област през изминалата 2018 година"}
{"url": "http://www.focus-news.net/news/2019/05/07/2654988/varna-prez-2018-godina-se-otchita-spad-v-razvodite-v-oblastta.html", "text": "През 2018 година броят на разводите в града е намалял с 23 в сравнение с предходната година. Това съобщават от  Териториалното статистическо бюро  в града. Според данните на националната статистика, през 2018 година във Варна са прекратени 762 брака. От тях 90.7% се отнасят за населението в градовете. През периода, регистрираните юридически бракове в областта са 2 177. Това е с 9 по-малко спрямо предходната година. От всички регистрирани бракове 81.8% (1 781) са сред населението в градовете, докато в селата са сключени 396 брака. Коефициентът на брака е 4.6 % и остава непроменен в сравнение с 2017 година.", "date": "2019.05.07", "title": "Варна: През 2018 година се отчита спад в разводите в областта"}
{"url": "http://www.focus-news.net/news/2019/05/07/2654573/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Европейските дипломати предупредиха в понеделник, че Иран се готви да наруши части от Ядреното споразумение в отговор на новите санкции в САЩ, което е рискуващо да разпали напрежението, след като администрацията на Тръмп изпрати военни кораби в Персийския залив, за да предотврати потенциалните ирански нападения, пише авторитетното американско издание  The Wall Street Journal . \r\nВисокопоставен европейски дипломат заяви, че иранските власти обмислят частично оттегляне от някои части на многонационалното споразумение, което поставя строги, но временни ограничения върху широкия обхват на ядрената дейност на Иран. Подобна стъпка може да включва засилване на изследванията на центрофугите, които биха могли по-бързо да произвеждат високо обогатен уран, ключов компонент както за производството на ядрена енергия, така и за производството на военни ядрени оръжия. \r\n\"Знам, че това се разглежда заедно с други възможности, които биха стигнали по-далеч\", каза източникът. \r\nНе е ясно дали е взето окончателно решение в Техеран, заяви втори дипломатически източник. \r\nПодобен ход би бил най-силната реакция на Иран на поредица от мерки на САЩ, насочени към засилване на натиска върху Техеран. Миналия месец САЩ заявиха, че прекратяват освобождаването от санкции на износа на петрол към някои най-големите купувачи от Иран в опит да достигнат до нулев износ на Иран. В неделя САЩ заявиха, че разполагат в Близкия изток група самолетоносачи и няколко бомбардировачи, които да служат като възпиращ фактор за Иран. Разполагането се основава на нови разузнавателни данни, които показват, че съюзническите интереси и американските сили могат да бъдат застрашени, казаха няколко американски официални лица. \r\nЕвропейските дипломати се опитват да спасят Ядреното споразумение след решението на президента Тръмп преди година да излезе от него. Част от тези усилия включват търсене на начини за намаляване на икономическия натиск върху Иран. \r\nПрез уикенда ръководителят на външната политика на Европейския съюз Федерика Могерини и нейните френски, британски и германски колеги изразиха \"съжаление и безпокойство\" за решението на САЩ да прекрати освобождаването от санкции. Европейските представители призоваха Русия, Китай и други да спазят ангажиментите си по ядреното споразумение, но също така призоваха Иран да продължи да изпълнява изцяло ангажиментите си по споразумението от 2015 г. \r\nСега изглежда, че Техеран преоценява участието си в Ядрената сделка. Иранците усещат натиск върху и без това повредената им икономика, като се задълбочава недостига на храна и високата инфлацията, за което ръководството на Иран обвинява санкциите на САЩ. \r\n*** \r\nВ началото на седмицата курсът на турската лира (т.л.) надхвърли психологическата граница от 6 т.л. за един долар, информира електронното издание на вестник  „Джумхуриет” .  \r\nТова става за пръв път през последните 9 месеца. Причините са външни и вътрешни. Външните са предизвикани от напрежението в търговските отношения на САЩ с Китай. Вътрешните са породени от напрегнатото очакване за решението на Висшия избирателен комитет относно възраженията на управляващата партия за резултатите от кметските избори в Истанбул, включително и искането те да бъдат касирани. Заедно с новите изявления на президента на САЩ Доналд Тръмп за вдигане на митата за китайски стоки, разменният курс на щатския долар скочи на равнището от 1 $ = 6.04 т.л. Към 14.30 часа котировките са 1 $= 6.0270 т.л. Разменният курс на еврото е 6.7560 т.л., посочва още „Джумхуриет”. \r\n*** \r\nОбщо 82%  от израелците смятат, че постиженията на страната им, надхвърлят провалите, пише на електронната си страница израелският вестник  „The Jerusalem Post“ , позовавайки се на проучване на Израелския демократичен институт.  \r\nСпоред данните от проучването, 60% от израелците смятат, че има „много повече“ постижения, отколкото провали, а още 22% заявяват, че има „малко повече“ постижения, отколкото провали на страната им. \r\nПрез 2018 година 80% от израелците заявяват, че са доволни от постиженията на Израел, което показва стабилно повишение в сравнение с данните от 2014 година, когато 71% от запитаните са изразили задоволство от постиженията на страната си.  \r\nПрез тази година сред израелските граждани от арабски произход 42% смятат, че има „много повече“ постижения, отколкото провали, а още 27% заявяват, че има „малко повече“ постижения, отколкото провали. \r\nНа въпрос за ситуацията със сигурността на Израел, 58% от запитаните отговарят, че са настроени оптимистично по въпроса.  \r\nДанните от проучването показват също, че повечето израелци (54%) са оптимистично настроени, относно бъдещето на демократичния процес в Израел. \r\n*** \r\nЯпонският премиер Шиндзо Абе и президентът на САЩ Доналд Тръмп са провели телефонен разговор, във връзка с последните ракетни тестове на Северна Корея, включващи изстрелване на ракети с малък обсег на действие, пише на електронното си издание японският вестник  „Japan Times“ .  \r\nЯпонски представители заявиха, че двамата лидери са обменили информация относно севернокорейските ракетни тестове. Разговорът е бил по искане на Абе.  \r\nМинистерството на отбраната на Северна Корея съобщи, че тестовете са включвали нови тактически оръжия, но американски и южнокорейски военни експерти смятат, че става дума за балистични ракети с малък обсег на действие.  \r\nНовите ракетни изстрелвания бяха проведени, след като преговорите за ядрената програма на Северна Корея не регистрираха напредък, въпреки двете шумни срещи между Тръмп и севернокорейския лидер Ким Чен Ун.  \r\nВ последно време японски правителствени източници съобщават, че Абе има желание да се срещне с Ким Чен Ун без предварителни условия. Това представлява промяна в позицията на японския премиер, който досега казваше, че ще иска да разговаря с Ким Чен Ун, едва след като бъде постигнат стабилен прогрес по въпроса за ядрената програма на Северна Корея.", "date": "2019.05.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/07/2654574/predstoyashti-sabitiya-v-stranata-za-7-may-agentsiya-fokus.html", "text": "*** \r\nВ 6.30 часа премиерът Бойко Борисов ще изпрати папа Франциск от летище „София“ \r\n*** \r\nОт 10.00 часа в Аулата на Софийски университет \"Св. Климент Охридски\" ще се проведе церемонията по откриването на най-голямото студентско събитие в Европа - среща на борда на Европейския студентски съюз. Официални гости ще бъдат премиерът Бойко Борисов, министърът на образованието Красимир Вълчев \r\nГеорг Георгиев, заместник-министър на външните работи, Николай Павлов – заместник-министър на младежта и спорта и др.  \r\n*** \r\nОт 15.15 часа в зала „Запад“ на Народното събрание ще се проведе среща на заместник-председателя на Народното събрание Явор Нотев с председателя на Комисията по бюджетни въпроси на Националния съвет на Общокитайското събрание на народните представители Шъ Яобин. \r\n*** \r\nОт 16.00 часа часа в зала „Запад“ на Народното събрание ще се проведе среща на председател на Комисията по бюджет и финанси Менда Стоянова с председателя на Комисията по бюджетни въпроси на Националния съвет на Общокитайското събрание на народните представители Шъ Яобин. \r\n*** \r\nОт 09.00 часа 9 състав на Специализирания наказателен съд ще гледа делото за образуване и ръководене на организирана престъпна група срещу Димитър Д., Румен Д., Нецо Д. и Цветанка Д.  \r\n*** \r\nОт 09.30 часа в Представителството на ЕК ще се проведе конференция за европейското бъдеще на България. Лектори на събитието ще бъдат Херман Ван Ромпой – бивш министър-председател на Белгия и бивш председател на ЕС; Н. Пр. Ерик Рубин – посланик на Съединените щати в София; Росен Плевнелиев – президент на България в периода 2012-2017 г.; Филип Димитров – бивш министър-председател на България в периода 1991-1992г. и настоящ конституционен съдия и икономистът Красен Станчев. От 12.30 часа ще се проведе пресконференция на лекторите.  \r\n*** \r\nОт 10.00 часа в Националния пресклуб  на БТА ще се проведе пресконференция на тема: „Сърдечна недостатъчност – какво още можем да направим за нашите пациенти?“. \r\n*** \r\nОт 10.00 часа III състав на Специализирания наказателен съд ще гледа делото за участие в ръководство на организирана престъпна група срещу Ралица Л., Росен Ч., Пламен К. и Дияна П.  \r\n*** \r\nОт 10.00 часа 8-и състав на Софийски градски съд ще заседава по делото срещу Николай Ненчев (чл. 282, ал. 3 НК) \r\n*** \r\nОт 10.30 часа 20-и състав на Софийски градски съд ще заседава по делото срещу Йоан Матев за убийството в Борисовата градина (чл. 116 НК) \r\n*** \r\nОт 11.00 часа в Северното фоайе на Народното събрание ще бъде открита фотоизложбата „Хора за хората: България и Швейцария“. \r\n*** \r\nОт 11.00 часа в Националния пресклуб на БТА ще бъде представен Годишният доклад за икономическото развитие и политики в България на икономистите на БАН. \r\n*** \r\nОт 11.00 часа в Резиденцията на посланика на Италия на ул. „Цар Освободител“ № 11 ще се проведе пресконференция по повод италианският фестивал, който ще се проведе в София и други градове на страната през май и юни. \r\n*** \r\nОт 12.00 часа в Софийска градска художествена галерия ще се състои пресконференция за изложбата „Йозеф Куделка: Изгнания“. \r\n*** \r\nОт 13.00 часа IХ състав на Специализирания наказателен съд ще заседава по делото за образуване и ръководене на организирана престъпна група срещу Гроздан Т., Иван П., Калоян Г., Емил К., Стефан Е., Виктория К., Александър Н., Венцислав Й., Милко В. и Милчо А.  \r\n*** \r\nОт 13.30 часа Х състав на Специализирания наказателен съд ще заседава по делото за образуване и ръководене на организирана престъпна група срещу Андрей З., Исам Н., Салем С., Салем А., Мария Г., Владица Н. и Ивайло Г. \r\n*** \r\nОт 13.30 часа XIII състав на Специализирания наказателен съд ще гледа производство по чл. 65 НПК ( задържане под стража в досъдебното производство и в производството по ЗЕЕЗА) срещу Живко Щ. \r\n*** \r\nОт 17.30 часа в зала „София“ на Столична библиотека на площад „Славейков“ ще бъде открита тематична изложба „Европа“ със стари пощенски картички и албуми от цяла Европа от колекциите на проф. Михаил Неделчев. \r\n*** \r\nВ 19.00 часа в Руския културно-информационен център ще се състои прожекция на новия руски филм \"Т-34\". \r\n*** \r\nОт 17.30 часа в Регионалния исторически музей ще бъде открита изложбата „Хората, които победиха войната“. \r\n*** \r\nОт 11.00 часа, на ул. „Петко Каравелов“ ще бъде открита паметна плоча на полк. Георги Д. Генчев. От 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на дирекция „Регионален държавен архив“ – Бургас. В 18.00 часа ще започне церемония по поднасяне на венци и цветя пред Войнишкия паметник. \r\n*** \r\nОт 15.00 часа на площад „Тройката“ ще се проведе състезанието по роботика „Robo Challenge Burgas”.  \r\n*** \r\nОт 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на РД архив – Бургас. В 17.00 часа ще бъдат връчени наградите на победителите в националния конкурс „На мира в света“. В церемонията ще участват представители на художествените състави от Военен клуб – Бургас. Събитията са част от програмата за отбелязване на 130 години от създаването на 24-ти пехотен Черноморски полк. \r\n*** \r\nОт 18.00 часа започва церемонията по поднасяне на венци и цветя пред Войнишкия паметник. Събитието е част от програмата за отбелязване на 130 години от създаването на 24-ти пехотен Черноморски полк. \r\n*** \r\nОт 18.30 часа в залата на Културния дом на нефтохимика в Бургас ще започне благотворителен концерт под надслов „Цвети събира парички, за да бъде като всички“. \r\n*** \r\nОт 9.30 часа в ТД на НОИ ще се състои пресконференция във връзка с промените в пенсионното законодателство.  \r\n*** \r\nОт 16.00 часа в РБ „Пенчо Славейков“ ще бъде открита документална изложба, проследяваща историята на българската журналистика, подготвена от СБЖ и Държавния архив. Същата изложба ще бъде показана и в София.  \r\n*** \r\nОт 18.00 часа 60 творби на млади фотографи от Варна и Санкт Петербург ще бъдат представени в съвместна изложба, която ще бъде официално открита в галерията на Морско казино.  \r\n*** \r\nОт 18.00 часа в изложбена зала „Ателие Георги Велчев“ в Художествен музей Георги Велчев ще бъде открита изложбата на Александър Кръстев, Георги Кръстев и Цветан Кръстев със заглавие 3К. \r\n*** \r\nОт 10.30 часа на открита сцена ще се проведат пролетни дни на културата „Люлки полюлейки“ – пресъздаване на пролетни народни обичаи по повод 135 години от създаването на НЧ „Развитие-1884“. \r\n*** \r\nОт 18.00 часа на пл. „Георги Измирлиев“ ще се проведе 52-рата Лекоатлетическа щафетна обиколка на град Горна Оряховица, старт – финал Община Горна Оряховица.  \r\n*** \r\nОт 17.30 часа в Народно читалище „Йордан Йовков – 1870 г.“ ще бъде представена книгата „Възкресно жито“ от Георги Калчев. \r\n*** \r\nОт 18.00 часа в Огледална зала „Нели Божкова“ ще бъде открита Седмица на камерната музика с международно участие „Константин Илиев“ – Добрич 2019. \r\n*** \r\nОт 18.00 часа в Художествена галерия ще бъде представена книгата „Лус“ от Венцислав Рачев. \r\n*** \r\nОт 19.00 часа в Младежки център – Добрич ще се играе спектакълът  „Четири стаи“ на Клуб „Театър“. \r\n*** \r\nОт 14.00 часа в читалище „Братство“ ще се проведе Училищна панорама на професионалното образование.  \r\n*** \r\nОт 17.30 часа в експозиционна зала „Кутловица” ще бъде открит Пролетен салон на Дружеството на художниците „Тенец”. \r\n*** \r\nОт 16.45 часа ще бъдат поднесени цветя пред паметника на Константин Величков. След това от 17.00 часа в къща музей „Константин Величков“ традиционните Величкови дни ще бъдат открити със спектакъла „Мила родна картинка” на театрални формации от ЕГ „Бертолт Брехт” – Пазарджик. \r\n*** \r\nОт 11.00 часа в заседателната зала на общината ще  \r\nбъдат връчени дипломи на 17 дванадесетокласници от ПГПЧЕ-ПЛЕВЕН за  \r\nвладеене на немски език на ниво С1 по Европейската референтна рамка с участието на Георг Спартански и представители на Немско посолство. \r\n*** \r\nОт 18.00 часа в Арт зала на Регионална библиотека ще се състои мултимедиен спектакъл ,,Песни от военните години\". \r\n*** \r\nОт 10.00 часа в зала 12 26 наказателен състав на Районния съд ще гледа делото срещу Иван Б. и Анна К, държали и укривали заготовки на печати.  \r\n*** \r\nОт 13.00 часа в зала „Иван Спасов“ на АМТИИ „Проф. Асен Диамандиев“ ще се проведе лекция на Петко Танчев  на тема „Интерактивни технологии в дигиталните изкуства“. \r\n*** \r\nВ 13.00 часа в Комплекса за социални услуги \"Свети Георги\" ще бъде открита зона за хипотерапия за деца и пълнолетни с увреждания. \r\n*** \r\nОт 14.00 часа в зала 2 на Родопски драматичен театър „Николай Хайтов“ ще се проведе пресконференция по повод премиерата на спектакъла „Да бяхме окосили нещо!“. \r\n*** \r\nОт 18.30 часа в РБ „З. Княжески“ ще бъде представен документалният филм „Гражданинът Сис”. \r\n*** \r\nОт 18.30 часа в залата на трети етаж в НЧ „Св. Климент Охридски 1858“ ще се състои представяне на книгата „Откровение“ с автор Нина Пенчева. \r\n*** \r\nОт 19.00 часа в Оперния театър ще се състои концерт на Държавна опера-Стара Загора. ЕВРОПЕЙСКИ ИЗБОРИ 2019 \r\n*** \r\nВ 10.00 часа кандидатът за евродепутат от ГЕРБ и СДС Андрей Ковачев ще посети центъра за хора със зрителни увреждания и фабрика за производство на филтри за климатични системи, където работят хора със зрителни проблеми в кв. „Люлин“. По-късно Андрей Ковачев ще проведе среща в  8 ДКЦ и ще присъства на открита приемна за граждани в Северен парк. Събитието е с начален час 12.00 часа.  \r\n*** \r\nВ 13.00 часа в центъра на селото кандидатът за евродепутат от ГЕРБ и СДС Андрей Ковачев ще разговаря с жители. \r\n*** \r\nВ 18.00 часа в Районния съвет на БСП - Надежда кандидатът за евродепутат от БСП Иван Кръстев ще разговаря с представители на Обединението на жените социалистки в БСП. \r\n*** \r\nВ 18.30 в ОКИ-Красно часа кандидатът за евродепутат от ГЕРБ и СДС Андрей Ковачев ще проведе среща с представители на бизнеса от район „Красно село“. \r\n*** \r\nВ 13.00 часа в клуба на БСП кандидатът за евродепутат от БСП Петър Витанов ще разговаря с жителите на града.  \r\n*** \r\nВ 18.00 часа в читалището на града кандидатът за евродепутат от БСП Валери Жаблянов ще се срещне с обществеността.  \r\n*** \r\nВ 12.00 часа водачът на листата на БСП Елена Йончева и кандидатът за евродепутат Петър Витанов ще се срещнат с работещите в шивашка фирма в града. \r\n*** \r\nОт 18.00 часа, в парк „Никола Габровски“ кандидатите за евродепутати от листата на „БСП за България“  Деница Златева и Цветелина Пенкова ще участват в откриването на кампанията на „БСП за България“.  \r\n*** \r\nОт 10.00 часа в големия салон на читалище „Христо Ботев – 1898” кандидатът за евродепутат от ГЕРБ и СДС Андрей Новаков ще проведе среща с жители. \r\n*** \r\nОт 12.00 часа в салона на НЧ „Надежда – 1903” кандидатът за евродепутат от ГЕРБ и СДС Андрей Новаков ще разговаря с жители. \r\n*** \r\nОт 13.00 часа кметът на Община Видин Огнян Ценков ще проведе консултации за определяне съставите на подвижните секционни избирателни комисии (ПСИК) за произвеждане на изборите за членове на Европейския парламент от Република България на 26 май 2019 г.  \r\n*** \r\nОт 15.00 часа в салона на кметството кандидатът за евродепутат от ГЕРБ и СДС Андрей Новаков ще се срещне с жители.  \r\n*** \r\nОт 18.00 часа водачът на листата на ВМРО Ангел Джамбазки ще се срещне с жители на града в заведение на заведение „Бисер“ на бул. „Панония“. \r\n*** \r\nОт 18.00 часа в Конферентния център на Областната администрация кандидатът за евродепутат от ГЕРБ и СДС Андрей Новаков ще се срещне с жители на Видин.  \r\n*** \r\nОт 12.00 часа водачът на листата на ВМРО Ангел Джамбазки ще се срещне с жители на града пред бившето кино „Коларов“.  \r\n*** \r\nВ 10.30 часа в ресторант \"Фюжън\" кандидатът за евродепутат от БСП Деница Златева ще се срещне с обществеността. В 12.00 часа тя ще разговаря с жители на града в предизборната шатра на БСП на централната улица в Габрово. \r\n*** \r\nОт 15.00 часа във фирма „Бултраф“ ЕООД кандидатът за евродепутат от листата на „БСП за България“ Цветелина Пенкова ще се срещне с ръководството и работниците.  \r\n*** \r\nОт 16.00 часа в село Поликраище кандидатът за евродепутат от БСП Цветелина Пенкова ще се срещне с жителите на населеното място. \r\n*** \r\nВ 13.30 часа в клуба на БСП кандидатът за евродепутат от БСП Момчил Неков \r\nще разговаря с жителите на населеното място.  \r\n*** \r\nОт 10.00 часа в конферентната зала на хотел “Отдих” кандидатът за евродепутат от ГЕРБ Ивелина Василева ще участва в среща на тема „Екология и туризъм“. \r\n*** \r\nОт 10.00 часа кандидатите за евродепутати от ГЕРБ Ева Майдел, Лиляна Павлова и Йоана Йончева – Фильова ще посетят фирма за производство и бутилиране на зеолитна вода в Казанлък. \r\n*** \r\nОт 11.30 часа кандидатите за евродепутати от ГЕРБ Ева Майдел, Лиляна Павлова и Йоана Йончева – Фильова ще бъдат гости на Пенсионерски клуб „Тракийка“, където ще разговарят с членове на клуба, както и с кметове на населени места от общината. \r\n*** \r\nВ 14.30 часа в клуба на БСП кандидатът за евродепутат от БСП Момчил Неков ще се срещне с обществеността.  \r\n*** \r\nОт 16.00 часа, в залата на община Лясковец, кандидатът за евродепутат от листата на „БСП за България“ Деница Златева ще се срещне с граждани. \r\n*** \r\nОт 18.00 часа кандидатите за евродепутати от ГЕРБ Ивелина Василева и Жечо Станков ще се срещнат с жителите на града в залата на НЧ „Изгрев 1927“ . На срещата ще присъстват кметът на град Бургас и зам.-председател на ГЕРБ Димитър Николов, кметът на Обзор Христо Янев, общински съветници от партията.  \r\n*** \r\nОт 14.00 часа водачът на листата на ВМРО Ангел Джамбазки ще се срещне с жители на града в залата на Общината. \r\n*** \r\nВ 18.00 часа в Младежки дом кандидатът за евродепутат от БСП Велизар Енчев ще се срещне с обществеността.  \r\n*** \r\nВ 10.00 часа на централния градски площад кандидатът за евродепутат от БСП \r\nДимитър Данчев ще се срещне с жители на града.  \r\n*** \r\nОт 11.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще проведе среща-разговор с администрацията на фирма „Белла България“, ул. „Нестор Абаджиев“ 37. \r\n*** \r\nОт 12.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Тракия“, пред Търговски център „Форум“. \r\n*** \r\nОт 12.30 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети Народна библиотека „Иван Вазов“. \r\n*** \r\nОт 13.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети централната предизборна шатра на ГЕРБ в Пловдив, Главната, до площад „Стефан Стамболов“. От 14.00 часа тя ще се разходи по пешеходната Главна улица на Пловдив и среща с граждани. \r\n*** \r\nОт 15.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Северен“, от северната страна на Пешеходния мост.  \r\n*** \r\nВ 15.30 часа в \"Инфо 18 Център\" кандидатът за евродепутат от БСП Валери Жаблянов ще разговаря с жителите на града.  \r\n*** \r\nВ 18.00 часа в зала на НБ \"Иван Вазов\" кандидатите за евродепутат от БСП проф. Румен Гечев и Тодор Стоилов проведат среща с патриотични организации под  мотото \"Националната идея в ЕС\". \r\n*** \r\nВ 10.30 часа на пазара в града кандидатът за евродепутат от БСП Валери Жаблянов ще се срещне с граждани. По-късно, в 12.00 ч., той ще се срещне с работещи във фабрика \"Искра\".  \r\n*** \r\nВ 10.30 часа в клуба на БСП – Разград кандидатът за евродепутат от БСП Момчил Неков ще се срещне с жители на града.  \r\n*** \r\nВ 14.30 часа водачът на листата на БСП Елена Йончева и кандидатът за евродепутат Петър Витанов ще посетят ГКПП „Дунав мост“. В 15.30 ч., в парка на младежта в гр. Русе,  Йончева и Витанов  ще се срещнат с екоактивисти. В 17.30 часа в предизборната шатра на БСП на пл. Свобода Елена Йончева и Петър Витанов ще разговарят с жители на града. В 19.00 часа в залата на хотел \"Рига\", ще започне срещата на кандидатите за евродепутати с жителите на Русе. \r\n*** \r\nВ 18.00 часа водачът на листата на ГЕРБ и СДС за европейските избори Мария Габриел и кандидатът за евродепутат Камен Костов ще се срещнат с пчелари от Сливен и региона. \r\n*** \r\nОт 13.30 часа кандидатите за евродепутати от ГЕРБ Ева Майдел, Лиляна Павлова и  Николай Диков, заедно с народните представители от ГЕРБ Емил Христов и Радостин Танев ще се срещнат с ръководствата и работещите в две от водещите фирми в града.  \r\n*** \r\nОт 18.00 часа кандидатите за евродепутати от ГЕРБ Ева Майдел и Лиляна Павлова ще бъдат гости на областно предизборно събрание на ГЕРБ в хотел „Мериан Палас“, гр. Стара Загора, където ще присъстват кметове от областта, общински съветници, общински ръководства на структури и над 300 членове и симпатизанти на партията. \r\n*** \r\nВ 14.30 часа в общината председателят на „Коалиция за България“ Румен Петков ще открие кампанията за европейските избори. На събитието ще присъстват кметът на Стрелча, както и представители на националното и местно ръководство на АБВ.", "date": "2019.05.07", "title": "Предстоящи събития в страната за 7 май (Агенция „Фокус“)"}
{"url": "http://www.focus-news.net/news/2019/05/07/2654991/evropeyski-izbori-2019-andrey-novakov-tryabva-da-oborim-tezata-che-vidin-e-nay-bedniyat-grad-v-evropa.html", "text": "Трябва да оборим тезата, че Видин е най-бедният град в Европа. Това каза на среща с граждани от Видин Андрей Новаков, кандидат за депутат от листата на ГЕРБ и СДС, предаде репортер на  Радио \"Фокус\"-Видин.  Той посочи, че за Видин се пишат предимно негативни новини. „Но, никой не пише, че Видин е град с 3 пристанища, че само през миналата година тук са спрели над 350 туристически кораба, че безработицата в сравнение с 5 години назад е намаляла драстично, че предприятието, което стопанисва Дунав мост 2 генерира 3 пъти по-големи приходи от тези, които са планирани за година. Никой не иска да разкаже, че тук се намират едни от най-кадърните и образовани хора“, каза Андрей Новаков. Той допълни, че Видин има възможност да се превърне в транспортен център, а за следващия програмен период пари за транспорт за България ще има. „14,5 млрд. е получила България през този програмен период средства по европейски програми без директните плащания за земеделските производители. През следващия програмен период средствата ще бъдат увеличени с 8%“, заяви Новаков. Той заяви, че ако бъде избран в следващия Европарламент ще работи за това колкото се може по-дълго пакетът „Мобилност“ да остане „на трупчета“, като така ще осигури възможност на българските превозвачи да работят. „А когато все пак пакетът „Мобилност“ започне да се разглежда в парламента, защото това е неминуемо, ще направя така, че да бъда редовен член на транспортната комисия и да защитавам интересите на нашите превозвачи“, обясни Андрей Новаков.  \r\nЗа да подкрепи Андрей Новаков на срещата бе и Владимир Уручев. „Реших, че трябва да дам шанс на младите си колеги и съм горд с това, което те направиха в Европарламента. Андрей Новаков бе най-младия член на Европейския парламент и работи неуморно по пакета „Мобилност“, а така също и за премахване на двойния стандарт на храните“, каза Уручев.  \r\nНа срещата присъстваха и заместник-председателят на ПП ГЕРБ и председател на предизборния щаб Цветан Цветанов, народният представител от Видинския регион Владимир Тошев, областният управител Албена Георгиева и кметът на Община Видин Огнян Ценков.  \r\nАнна ЛОЗАНОВА", "date": "2019.05.07", "title": "Европейски избори 2019: Андрей Новаков: Трябва да оборим тезата, че Видин е най-бедният град в Европа"}
{"url": "http://www.focus-news.net/news/2019/05/07/2654577/gradushka-padna-v-plevensko-i-loveshko-obzor.html", "text": "Силна градушка валя в плевенското село Българене. По данни на Изпълнителна агенция „Борба с градушките“ количествата паднала градушка в селото са най-големите в страната. Селото обаче е извън защитаваната от противоградно съоръжение. Ледените късове са били с големината на яйца. Дворовете на жителите на селото бяха побелели от градушката. В района валя и дъжд, който наводни пътя Българене- Обнова. От АПИ въведоха обходен маршрут, а по-късно движението беше възстановено. В плевенското село Каменец градушката беше с размер на монета. Обилният валеж образува ледена покривка в дворовете в селото. Освен градушка там валя и дъжд, в следствие на който се наводни пътят между селата Каменец и Одърне. Заради дъждовете нивото на река Барата бе високо, а коритото препълнено. Градушка с големина на лешник падна и в Ловешко. В Пловдив падналите ледени късове бяха колкото грахово зърно. От агенцията по градушките съобщиха, че са извършени противоградови въздействия в Пазарджик, Стара Загора, Сливен и село Голям Чардак, Пловдивско.  \r\nОт НИМХ предупредиха за покачване на нивото на река Янтра край Габрово. Заради обилните валежи от дъжд повишения на нивата има в реките от Дунавския басейн. Възможни са наводнения по поречието на Вит, Осъм, Янтра, Огоста, Искър. Незначителни ще бъдат увеличенията на нивата на реките в Черноморския басейн и в Източнобеломорския басейн.", "date": "2019.05.07", "title": "Градушка падна в Плевенско и Ловешко (ОБЗОР)"}
{"url": "http://www.focus-news.net/news/2019/05/07/2654578/rossiyskaya-gazeta-ekstremisti-obstrelvaha-ruska-voennovazdushna-baza-v-siriya.html", "text": "Тревожни новини дойдоха от Сирия. Ръководителят на руския миротворчески център генерал Виктор Купчишин съобщи, че на 6 май, два пъти за деня, е била обстреляна руската военновъздушна база „Хмеймим“, пише руският вестник  „Российская газета“ .  \r\nОбстрелът от реактивни системи за залпов огън е бил воден от източното направление, от района на селището Завия, разположено в Идлиб и контролирано от групировката „Хаят Тахрир аш Шам“. Общо са били изстреляни 36 снаряда, а за насочване на огъня е бил използван дрон.  \r\n„Обстрелите са отразени от дежурните сили на противовъздушната отбрана, жертви и разрушения във военновъздушната база няма“, заяви Купчишин. Той уточни, че всички точки на изстрелване на ракети от страна на екстремистите са открити и унищожени от силите на руската авиация и артилерията на сирийските правителствени войски.  \r\nПрез миналата седмица генералът съобщи за друг опит за нападение срещу руската военновъздушна база. Купчишин тогава съобщи, че всички обстрели са били отразени, като никой от руските военнослужещи не е пострадал, а обектите в базата не са били повредени.  \r\nПо-рано Купчишин представи данни, че за един месец терористите са опитали 12 пъти да обстрелват руската база с реактивни системи за залпов огън и с помощта на дронове.   Светлин Божков", "date": "2019.05.07", "title": "„Российская газета“: Екстремисти обстрелваха руска военновъздушна база в Сирия"}
{"url": "http://www.focus-news.net/news/2019/05/07/2654579/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Израел се готви за най-лош сценарий от Ивицата Газа, пише руският вестник  “Независимая газета“ .  \r\nНачалото на свещения месец Рамазан беше засенчено от масивното влошаване на ситуацията около Ивицата Газа. Миналия уикенд палестинската групировка  „Ислямски джихад“ демонстрира намерението си да използва сурови методи в \"разговора\" с Израел, изстрелвайки над 600 ракети към територията на еврейската държава на 4 и 5 май. Израелските власти обявиха подготовката за следващите фази на операцията. Наблюдателите не изключват, че зад атаките стои друг основен враг на Израел - Иран: значителна част от доходите на групировката, се смята, че са получени от Техеран. \r\nИзраелският кабинет по сигурността нареди на Армията да продължи да нанася удари върху Газа в отговор на ракетните изстрелвания и да се подготви за други фази на конфликта. \"Израелският кабинет за сигурност нареди на Армията да продължи да нанася удари и да се подготви за следващите фази,\" каза пресслужбата на израелското правителство. \"Най-висок приоритет се дава на сигурността на държавата и нейните граждани.\" \r\nСпециално внимание към ситуацията около Газа се отделя още на фона на парламентарните избори в Израел: властите очакваха, че ще има провокации в предизборния период. Изборите обаче минаха  сравнително спокойно. Настоящият кръг на въоръжено противопоставяне с палестинските радикали почти съвпада с Деня на независимостта на Израел - 8 май и подготовката за началото на конкурса Евровизия - 14 май. Също миналата седмица в Кайро бе насрочен кръг от преговори между палестинските фракции за дългосрочно примирие. \r\nГоворителят на израелската полиция Мики Розенфелд заяви, че на 4-5 май палестинците са изстреляли повече от 600 ракети към територията на еврейската държава, 150 от тях са били прихванати от системата за противовъздушна отбрана „Железен купол“. \"35 ракети избухнаха в гъсто населени райони, в резултат на което бяха убити трима израелци\", пише Розенфелд в социалната мрежа „Туитър“. В същото време пресслужбата на Армията отбелязва, че в отговор те са ударили около триста военни цели на фракциите, които контролират Ивицата Газа. Така сред атакуваните обекти армейската пресслужба описа „няколко тунела и подземна инфраструктура на бойци, военни лагери, складове, оръжейни цехове и ракетни пускови установки”. \r\nВероятно основната цел на израелците е групировката „Ислямски джихад“ - най-нежелаещата да преговаря сила в крайбрежния анклав. Al Jazeera, цитирайки Министерството на здравеопазването на Газа, отбелязва, че 22 палестинци са загинали при израелските нападения, а други 146 са били ранени. \r\nЦелта на палестинците е очевидно да получат отстъпки от Израел, които ще позволят сключването на мирно споразумение с максимално възможната издръжка за палестинската съпротива. Това следва от изявлението на един от палестинските командири. Той, говорейки при условие за анонимност, каза в разговор с арабската преса, че фракциите в Газа \"навлязоха във фаза на война с израелската окупация\" и \"няма да се оттеглят, докато не бъде отменена блокадата, наложена на сектора преди 13 години\". Според него процесът на преговори между египетските парламентаристи и емисарите на „Хамас“ и „Ислямски джихад“ все още не е доказал своята ефективност. \"Израел отхвърли всички условия, предложени от съпротивата\", каза командирът. \r\nЕврейската държава постепенно смекчи позицията си в разговора с фракциите на Газа (главно с „Хамас“): Израел дори одобри траншовете на катарски пари в анклава. Палестинците обаче далеч не смекчават условията си. Те искат пристанище в Газа и доставката на хуманитарна помощ без ултиматуми под формата на разоръжаване. \r\nДанните за финансовите връзки на „Ислямски джихад“ и Иран дават основание на израелските експерти да твърдят, че властите на Ислямската република стоят зад новата ескалация около ивицата Газа. Така бившият ръководител на Съвета за национална сигурност на Израел, бившият ръководител на Дирекция за военни разузнавателни изследвания Яков Амидрор, вярва, че интересът на Техеран е да тласне Израел към нова голяма операция в Газа чрез ескалиране на ситуацията. Това според бившия офицер от разузнаването ще развърже ръцете на Ислямската република в Сирия. Планът на Техеран е, че „Израел трябва да съсредоточи вниманието си върху Газа и да няма сили да се бори с формирането на иранска  военна машина в Сирия, заключава Амидрор. \r\n*** \r\nМнозинството от руснаците искат Русия да сложи край на военната операция в Сирия, пише руският вестник  “Московский Комсомолец . \r\n55% от руснаците смятат, че Кремъл трябва да сложи край на военната операция в Сирия, както се вижда от резултатите от анкетата на Левада център. В същото време половината от гражданите на страната (51%) подкрепят политиката на Русия в Сирия. През август 2017 г. 49% от анкетираните подкрепиха прекратяването на военното участие на Русия в сирийската криза. \r\nВоенната операция в Сирия се провежда от есента на 2015 г. През декември 2017 г. руското ръководство реши да намали значително руската група в тази страна от Близкия изток. Президентът Владимир Путин обяви поражението на \"най-ефективната група от терористи\" с помощта на въоръжените сили на Русия. \r\nЗаслужава да се отбележи, че темата за военното присъствие в Сирия се обсъжда не само в Русия, но и в САЩ. През февруари тази година, висшия американски генерал Джоузеф Вотел, който ръководи борбата срещу „Ислямска държава“ в Сирия, изрази категорично несъгласие с решението на Доналд Тръмп да изтегли американските войски от Сирия, съобщи военният кореспондент на CNN Барбара Стар.  Генералът предупреди, че е твърде рано да се говори за победа над терористичните групи в Сирия.  \r\nПо-рано американският ветеран Патрик Бюканън публикува в своя блог статия: \"Тръмп ще продължи ли да обещава да изтегли войските от Сирия?\" В тази статия бившият съветник на президента Ричард Никсън се иронизира тези, които твърдят, че изтеглянето на американския контингент от Сирия ще бъде победа Владимир Путин. Ако САЩ напуснат сирийската игра, Русия ще понесе тежестта на войната с ислямистите, твърди Бюканън. \r\nРезултатите от последното руско проучване, в което повече от половината граждани се изказаха срещу участието на страната в сирийския конфликт, може косвено да покаже, че руснаците все повече се страхуват от сценария, описан от Бюканън. \r\nОт друга страна, авторите на изследването отбелязват спад в интереса на руския народ към сирийския конфликт като такъв. 48% от руснаците проследяват събитията без специално внимание, като внимателно наблюдават събитията в Сирия, едва 13% от отговорилите. \r\nОколо 6% от анкетираните смятат, че военната операция в Сирия може да се превърне в „нов Афганистан” за Русия, 31% смятат, че такова развитие е „много вероятно”. 16% от участниците в изследването са убедени, че подобен сценарий е нереалистичен. \r\n*** \r\nВ наказателното дело за катастрофата на самолета „Сухой Суперджет“ SSJ 100  на авиокомпанията „Аерофлот“, жертви на която станаха 41 души, доминираща е версията за погрешни действия на пилотите, пише на електронното си издание руският вестник  „Коммерсант“ . Не изразходвайки достатъчно гориво и с явно превишена скорост, те са извършили кацане на летище Шереметиево, което е довело до повреда на самолета и последвал пожар. Паралелно следствените органи разследват и действията на наземните служби, които е възможно да не са реагирали оперативно на аварийната ситуация. Окончателните изводи за причините за катастрофата ще направят специалисти, които са експерти по разследване на терористични актове.  \r\nПредставител на следствените органи заяви, че се разглеждат различни версии за случилото на Шереметиево, сред които недостатъчна квалификация на пилотите, диспечерите и лицата, провеждащи технически огледи на машината. Сред разследваните версии са и неизправност на самолета, както и неблагоприятни метеорологични условия.  \r\nПодозренията по отношение на пилотите, които се намират в болница с отравяне от изгорелите газове, са свързани с техните действия при кацането на самолета.  \r\nСамолетът е излетял от Москва за Мурманск и след 14 минути полет командирът на полета Денис Евдокимов се е свързал с диспечерите по т.нар. резервен канал за връзка. Пилотът е съобщил, че самолета е ударен от мълния, което е довело до отказ на основния канал за радиовръзка и автоматичното управление на самолета. По тази причина пилотът е решил да се върне на летището. \r\n*** \r\nТревожни новини дойдоха от Сирия. Ръководителят на руския миротворчески център генерал Виктор Купчишин съобщи, че на 6 май, два пъти за деня, е била обстреляна руската военновъздушна база „Хмеймим“, пише руският вестник  „Российская газета“ .  \r\nОбстрелът от реактивни системи за залпов огън е бил воден от източното направление, от района на селището Завия, разположено в Идлиб и контролирано от групировката „Хаят Тахрир аш Шам“. Общо са били изстреляни 36 снаряда, а за насочване на огъня е бил използван дрон.  \r\n„Обстрелите са отразени от дежурните сили на противовъздушната отбрана, жертви и разрушения във военновъздушната база няма“, заяви Купчишин. Той уточни, че всички точки на изстрелване на ракети от страна на екстремистите са открити и унищожени от силите на руската авиация и артилерията на сирийските правителствени войски.  \r\nПрез миналата седмица генералът съобщи за друг опит за нападение срещу руската военновъздушна база. Купчишин тогава съобщи, че всички обстрели са били отразени, като никой от руските военнослужещи не е пострадал, а обектите в базата не са били повредени.  \r\nПо-рано Купчишин представи данни, че за един месец терористите са опитали 12 пъти да обстрелват руската база с реактивни системи за залпов огън и с помощта на дронове.", "date": "2019.05.07", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/05/07/2654582/balgariya-otbelyaza-denya-na-hrabrostta-i-praznika-na-balgarskata-armiya-obzor.html", "text": "Денят на храбростта и празникът на Българската армия бяха отбелязани тържествено в столицата и във всички военни формирования в цялата страна. С тържествен водосвет на бойните знамена и знамената светини на Българската армия започнаха честванията в столицата. Водосветът бе отслужен от Негово Светейшество Българският патриарх Неофит на фона на песнопенията на църковен хор и под звуците на камбанен звън от патриаршеската катедрала „Св. Александър Невски“. След това представители на институции и граждани поднесоха венци и цветя пред паметника на Незнайния воин. Тържествата по повод Деня на храбростта и празника на Българската армия се пренесоха на пл. „Княз Александър I Батенберг“, където се събраха и стотици граждани. С мощно „Ура“ там бяха посрещнати знамената светини на Българската армия. Бе посрещнат и командващият парада ген-майор Иван Лалов, а след това президентът Румен Радев поздрави българските военнослужещи. В своето слово държавният глава заяви, че в последните десетилетия войската е преживяла всякакви експерименти – недоимък, съкращения и политическо високомерие, но винаги е оцелявала, защото хората с пагони осъзнават мисията си. Той призова в Деня на храбростта да се отдаде дължимото и на всички българи, които воюват за истината, въстават срещу произвола и застоя. „Днес, когато окончателно се простихме с илюзиите, че членството в отбранителни съюзи без развитие на собствени способности е достатъчно условие за гарантиране на сигурност. Когато въоръжените ни сили са поставени най-сетне във фокуса на финансовата политика на държавата, сме изправени пред ново изпитание да трансформираме парите за армията в съвременни отбранителни способности, ефективно и ефикасно“, заяви Румен Радев. По думите му тази цел изисква ясна визия, прозрачност и зачитане на военната експертиза, защото сложността на съвременно военно дело и технологии изисква не само интензивен диалог между държавното и висшето военно ръководство, но и активна и принципна позиция на българския генералитет. „Безмълвието днес може да струва скъпо на подчинените и на данъкоплатците утре“, посочи още държавният глава. След словото на президента прозвуча химнът на България и под неговите звуци бяха изпълнени 20 артилерийски салюта.  \r\nСлед официалната част бе дадено началото на военния парад.  В него участваха над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. На честванията на празника присъстваха премиерът Бойко Борисов, министърът на отбраната Красимир Каракачанов, вицепрезидентът Илияна Йотова и председателят на Народното събрание Цвета Караянчева, както и редица други официални лица. Поканени бяха заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески. След парада десетки хора наблюдаваха тържествената смяна на почетния гвардейски караул пред Президентството.  Денят 6 май започва да се чества като празник на Българската армия още със създаването ѝ. На 1 януари 1880 г. с Указ № 1 княз Александър I учредява първото българско отличие - ордена “За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника. На този ден Българската православна църква отслужва традиционен водосвет на бойните знамена, флаговете и знамената-светини на Българската армия пред паметника на Незнайния воин в София. \r\nДеница КИТАНОВА", "date": "2019.05.07", "title": "България отбеляза Деня на храбростта и празника на Българската армия (ОБЗОР)"}
{"url": "http://www.focus-news.net/news/2019/05/07/2654581/tass-predstavitel-na-sasht-obvini-kitay-v-otkaz-ot-dogovaryane-na-targovsko-sporazumenie.html", "text": "САЩ смятат, че Китай се отмята от договореностите, постигнати по-рано на преговорите по търговските въпроси и имат намерение да повишат митата за различни китайски стоки на 10 май, предаде  ТАСС , позовавайки се американския представител на търговските преговори Робърт Лайтхайзър.  \r\n„Ние смятахме, че се намираме на верен път. През миналата седмица ние видяхме, че Китай нарушава поетите задължения“, заяви Лайтхайзър, цитиран от агенция Bloomberg. Американският представител уточни, че китайската делегация ще пристигне във Вашингтон през тази седмица. Консултациите между двете страни ще се състоят на 9 и 10 май.  \r\nВ началото на декември 2018 година президентът на САЩ Доналд Тръмп и китайският държавен глава Си Дзинпин се договориха, на среща в Аржентина, да предприемат мерки през следващите три месеца, целящи сключване на търговско споразумение между двете страни.  \r\nВ края на миналата седмица Тръмп заяви, че от 10 май митата ще бъдат повишени, защото търговско-икономическите преговори с Китай „се развиват много бавно“.   Светлин Божков", "date": "2019.05.07", "title": "ТАСС: Представител на САЩ обвини Китай в отказ от договаряне на търговско споразумение"}
{"url": "http://www.focus-news.net/news/2019/05/07/2654580/ria-novosti-ministerstvoto-na-finansite-na-sasht-otkaza-da-predostavi-danachnite-deklaratsii-na-tramp-na-kongresa.html", "text": "Министърът на финансите на САЩ Стивън Мнучин отхвърли искането на Камарата на представителите на конгреса, да предостави данъчните декларации на президента Доналд Тръмп, предаде  РИА Новости , позовавайки се на информация на финансовото ведомство.  \r\nСъобщава се, че министерството на финансите е изпратило писмо до ръководителя на данъчната  комисия към Камарата на представителите на конгреса Ричард Нил, в което се казва, че искането на комисията за получаване на данъчните декларации на Тръмп „няма обоснована законодателна цел“.  \r\n„От уважение към сроковете, установени по-рано от комисията и в съответствие с нашето желание за бърза реакция, аз Ви информирам, че в съответствие със закона министерството не може да изпълни молбата на комисията“, се казва в писмото на Мнучин.  \r\nВ началото на април тази година стана известно, че ръководителят на данъчната  комисия към Камарата на представителите на конгреса Ричард Нил е помолил данъчната служба на САЩ, която е част от министерството на финансите, да предостави данъчните декларации на Тръмп от 2013 година до 2018 година. Комисията постави срок от 10 април да бъде изпълнена молбата. Министърът на финансите Стивън Мнучин заяви, че е невъзможно да бъде разгледан въпроса в този срок. Той определи случая, като безпрецедентен и заяви, че финансовото ведомство води консултации с министерството на правосъдието по въпроса.   Светлин Божков", "date": "2019.05.07", "title": "РИА Новости: Министерството на финансите на САЩ отказа да предостави данъчните декларации на Тръмп на конгреса"}
{"url": "http://www.focus-news.net/news/2019/05/07/2654583/sport-manchestar-siti-pobedi-lestar-s-10.html", "text": "Манчестър Сити победи Лестър с 1:0 в последната среща от 37-я кръг на първенството на Англия. Победното попадение отбеляза Венсан Компани в 70-ата минута. След победата Манчестър Сити оглавява временното класиране с 95 точки, на една точка пред втория Ливърпул. До края на английското първенство остава един кръг.", "date": "2019.05.07", "title": "Спорт: Манчестър Сити победи Лестър с 1:0"}
{"url": "http://www.focus-news.net/news/2019/05/07/2654585/ria-novosti-katar-otpusna-480-miliona-dolara-na-palestinskata-avtonomiya.html", "text": "Емирът на Катар Тамим бин Хамад ал Тани нареди да бъдат отпуснати 480 милиона долара на Палестинската автономия в Ивицата Газа и на Западния бряг на река Йордан, на фона на поредната ескалация на сблъсъците между палестински групировки, и Израел, предаде  РИА Новости , позовавайки се на съобщение на катарското външно министерство.  \r\n„Тази подкрепа се дава, изхождайки от братските връзки между арабските народи и общата религия, обединяваща палестинците и народа на Катар. Целта ни е да помогнем на палестинския народ за закупуване на стоки необходими за живота в трудни условия, предизвикани от израелската окупация и намаляването на международната хуманитарна помощ“, се казва в изявление на външнополитическото ведомство на Катар.  \r\nДоха постоянно оказва финансова помощ на палестинците, особено на живеещите в Ивицата Газа, допълва агенцията.   Светлин Божков", "date": "2019.05.07", "title": "РИА Новости: Катар отпусна 480 милиона долара на Палестинската автономия"}
{"url": "http://www.focus-news.net/news/2019/05/07/2654584/independent-prezidentskiya-post-spasyava-tramp-ot-obvineniya-smyatat-bivshi-federalni-prokurori-v-sasht.html", "text": "Доналд Тръмп щеше да бъде обвинен във възпрепятстване на правосъдието, ако не заемаше президентския пост, се казва в писмо подписано от стотици бивши федерални прокурори в САЩ, пише на електронното си издание британският вестник  „Independent“ .  \r\nПрокурорите разкритикуваха решението на главния прокурор на САЩ Уилям Бар да оневини президента, след като специалния прокурор Робърт Милър завърши своето разследване относно руска намеса в президентските избори през 2016 година. \r\n„Всеки от нас смята, че действията на президента Тръмп, описани в доклада на специалния прокурор Робърт Милър, биха довели да повдигане на няколко обвинения за възпрепятстване на правосъдието, по отношение на всяко лице, върху което не се разпростират правилата, регулиращи дейността на Управлението по юридическите въпроси на министерството на правосъдието на САЩ, които забраняват повдигането на обвинения по отношение на действащ президент“, се казва в открито писмо, публикувано на сайт на бивши служители на американското правосъдно ведомство.  \r\nРазследването на специалния прокурор е установило най-малко десет възможни случая на възпрепятстване на правосъдието от страна на президента, както и „обширни и систематични“ операции проведени от Русия в полза на Тръмп и във вреда на Демократическата партия и нейния кандидат, бившия държавен секретар Хилари Клинтърн.  \r\nВсе пак главния прокурор на Тръмп се опита да изчисти името на президента от всяко нарушение на правилата, в обобщение от четири страници, публикувано малко след като Мюлер завърши разследването си, като заяви, че министерството на правосъдието няма основания да повдигне обвинение срещу Тръмп.  \r\nНай-малко 375 бивши федерални прокурори са се подписали под откритото писмо.   Светлин Божков", "date": "2019.05.07", "title": "„Independent“: Президентския пост спасява Тръмп от обвинения, смятат бивши федерални прокурори в САЩ"}
{"url": "http://www.focus-news.net/news/2019/05/07/2654588/guardian-sasht-izprashtat-samoletonosach-zaradi-veroyatna-zaplaha-ot-iran.html", "text": "САЩ съобщиха, че изпращат ударна група от военноморските си сили, начело със самолетоносач, в Близкия Изток, в отговор на „вероятна заплаха“ от страна Иран, пише на електронната си страница британският вестник  „Guardian“ .  \r\nПреместването на военните части беше обявено първо от съветника по национална сигурност Джон Болтън в неделя и впоследствие беше потвърдено от изпълняващия длъжността министър на отбраната на САЩ Патрик Шанахан в понеделник. Двамата високопоставени американски представители обясниха решението с възникване на предполагаеми заплахи от страна на Иран. Според някои съобщения, информациите за тези заплахи идват от разузнавателни данни споделени със САЩ от израелските служби.  \r\nШанахан заяви, че преместването на военни части „представлява благоразумно препозициониране на военни сили, в отговор на индикации за вероятна заплаха от силите на иранския режим“.  \r\n„Ние призоваваме иранския режим да спре с всички провокации. Ние ще държим Иран отговорен за всякакви атаки срещу американски военни части или нашите интереси“, допълни Шанахан.  \r\nРотациите на американски военни части и техника по света са рутинни и обикновено не се обявяват. В момента в зоната на отговорност на Централното командване на САЩ, която е Близкия Изток и Афганистан, няма самолетоносач. Ударната група, водена от самолетоносача „Ейбрахам Линкълн“ се намира в Средиземноморието и пътуваше за региона на Близкия Изток, и преди обявяването на решението, но сега американски военни представители заявиха, че придвижването на ударната група ще бъде ускорено. Все още не е ясно какви бомбардировачи ще бъдат изпратени в региона и къде ще бъдат базирани.   Светлин Божков", "date": "2019.05.07", "title": "„Guardian“: САЩ изпращат самолетоносач заради „вероятна заплаха“ от Иран"}
{"url": "http://www.focus-news.net/news/2019/05/07/2654589/express-konservatori-zaplashvat-da-svalyat-ot-posta-tereza-mey-ako-sklyuchi-sporazumenie-s-leybaristite.html", "text": "Тереза Мей иска да подпише споразумение с Джереми Корбин в най-скоро време, с цел да избегне изпращането на нови британски представители в Европейския парламент. Перспективата за такова споразумение ядосва някои представители на Консервативната партия, които заплашват да я отстранят от поста, ако подобно нещо се случи, пише на електронната си страница британският вестник  „Express“ .  \r\nСключването на компромисно споразумение с лейбъристите, може да предизвика борба за лидерския пост на консерваторите, което разгаря страстите на съперниците в състезанието за наследник на Мей. Високопоставени източници от Консервативната партия предупредиха, че Мей „ще бъде отстранена от поста си много бързо“, ако се съгласи с исканията на лейбъристите за митнически съюз с ЕС след Брекзит.  \r\n„Хората чакат да видят какво ще бъде споразумението, ако има такова. Това ще бъде най-важния фактор за много от депутатите, когато се стигне до момента да се решава бъдещето на премиера“, заяви високопоставен представител на консерваторите. По неговите думи, „ще бъде много трудно да подкрепим всяко споразумение, което биха подкрепили лейбъристите“.  \r\n„Всичко опира до същия стар проблем. Те (лейбъристите) искат пълноценен и постоянен митнически съюз с ЕС, а ние не можем да се съгласим на това“, допълни представителят на консерваторите.   Светлин Божков", "date": "2019.05.07", "title": "„Express“: Консерватори заплашват да свалят от поста Тереза Мей, ако сключи споразумение с лейбъристите"}
{"url": "http://www.focus-news.net/news/2019/05/07/2654982/irna-iran-shte-obyavi-reshenieto-si-za-sakrashtavane-na-zadalzheniyata-po-svpd.html", "text": "В сряда Иран ще обяви решението си за съкращаване на задълженията по Съвместния всеобхватен план за действие за ядрената програма на страната, предава държавната информационна агенция  IRNA , като припомня, че точно преди година на тази дата държавният глава на САЩ Доналд Тръмп обяви изтеглянето на страната му от международното споразумение, подписано през лятото на 2015 г. \r\nРешението за ответни мерки на Иран във връзка с оттеглянето на Вашингтон от СВДП ще бъде съобщено на посланиците 4+1 (Великобритания, Франция, Русия, Китай и Германия) от заместник-министъра на външните работи на Иран Абас Аракчи на среща, която ще се проведе на 8 май в иранското външно министерство. \r\nОсвен това президентът на Иран Хасан РОухани ще изпрати индивидуални писма до държавните лидери на четирите страни по повод годишнината от изтеглянето на САЩ от споразумението. Иранският президент ще обяви, че въпреки усилията, след оттеглянето на САЩ от ядрената сделка през май миналата година и неспособността на останалите участници по договора да изпълнят задълженията си по него, Техеран няма друг избор, освен да намали ангажиментите си по СВПД. \r\nИранският външен министър Мохамад Джавад Зариф, в писмо до върховния представител на ЕС по въпросите на външните работи и политиката на сигурност Федерика Могерини, ще докладва за техническите и правни подробности за намаляването на задълженията на Иран по системата UIP. Пълният текст на писмото ще бъде поверително, но новините около него ще бъдат представени пред обществеността. \r\nЧастичното намаляване на някои от задълженията по СВДП ще бъде първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия. Тереза Герова", "date": "2019.05.07", "title": "IRNA: Иран ще обяви решението си за съкращаване на задълженията по СВПД"}
{"url": "http://www.focus-news.net/news/2019/05/07/2654576/kommersant-sledstvieto-razglezhda-vsichki-versii-za-tragediyata-na-sheremetievo.html", "text": "В наказателното дело за катастрофата на самолета „Сухой Суперджет“ SSJ 100  на авиокомпанията „Аерофлот“, жертви на която станаха 41 души, доминираща е версията за погрешни действия на пилотите, пише на електронното си издание руският вестник  „Коммерсант“ . Не изразходвайки достатъчно гориво и с явно превишена скорост, те са извършили кацане на летище Шереметиево, което е довело до повреда на самолета и последвал пожар. Паралелно следствените органи разследват и действията на наземните служби, които е възможно да не са реагирали оперативно на аварийната ситуация. Окончателните изводи за причините за катастрофата ще направят специалисти, които са експерти по разследване на терористични актове.  \r\nПредставител на следствените органи заяви, че се разглеждат различни версии за случилото на Шереметиево, сред които недостатъчна квалификация на пилотите, диспечерите и лицата, провеждащи технически огледи на машината. Сред разследваните версии са и неизправност на самолета, както и неблагоприятни метеорологични условия.  \r\nПодозренията по отношение на пилотите, които се намират в болница с отравяне от изгорелите газове, са свързани с техните действия при кацането на самолета.  \r\nСамолетът е излетял от Москва за Мурманск и след 14 минути полет командирът на полета Денис Евдокимов се е свързал с диспечерите по т.нар. резервен канал за връзка. Пилотът е съобщил, че самолета е ударен от мълния, което е довело до отказ на основния канал за радиовръзка и автоматичното управление на самолета. По тази причина пилотът е решил да се върне на летището.   Светлин Божков", "date": "2019.05.07", "title": "„Коммерсант“: Следствието разглежда всички версии за трагедията на Шереметиево"}
{"url": "http://www.focus-news.net/news/2019/05/07/2654591/sport-miluoki-pobedi-bostan-s-113101-v-iztochnata-konferentsiya-na-nba.html", "text": "Милуоки победи като гост Бостън с 113:101 в четвърта среща от полуфиналните плейофи в Източната конференция на НБА. След тази победа Милуоки води с 3:1 победи в серията, която се играе до четири победи в седем мача и се нуждае от една победа, за да се класира на финала на конференцията. Следващия мач между двата отбора е в залата на Милуоки.", "date": "2019.05.07", "title": "Спорт: Милуоки победи Бостън с 113:101 в Източната конференция на НБА"}
{"url": "http://www.focus-news.net/news/2019/05/07/2654586/papa-frantsisk-na-poseshtenie-v-balgariya-den-vtori-obzor.html", "text": "Продължава официалното посещение на папа Франциск в България, което е по покана на министър-председателя Бойко Борисов, отправена по време на посещението му във Ватикана на 25 май 2018 г. През втория си ден в България папа Франциск посети бежанския център в столичния кв. „Враждебна“ и град Раковски, където даде първо причастие на 242 деца и се срещна с католическата общност в града. Посещението на Светия отец в България завърши със събитие за мир в София, в което участваха представители на други вероизповедания у нас. На 7 май сутринта папата заминава за столицата на Северна Македония – Скопие, като на летището ще бъде изпратен от министър-председателя Бойко Борисов. Посещение на бежанския център в столичния кв. „Враждебна“ \r\nПри посещението си в бежанския център в столичния квартал „Враждебна“ папа Франциск се срещна с настанените там деца и семейства, както и със служителите в центъра. Семействата на бежанците поздравиха Светия отец с приветствено слово, а децата изпълниха български детски песни и му подариха картини, нарисувани от тях. „Много ви благодаря за вашето гостоприемство. Благодаря за тези толкова хубави песни -  те са, които носят радост във вашия път. Той не е винаги лесен, защото е изпълнен с болка. Трябвало е да оставите родината си и да търсите друга. Но винаги остава надеждата. Светът е изпълнен с емигранти, с хора, които търсят ново място за живеене, и техният път е един кръст. Благодаря ви за вашата добра воля и пожелавам всичко добро на вас и на вашите сънародници, които са останали във вашата родина. Молете се за мен“, обърна се папа Франциск към настанените в центъра. Света литургия с първо причастие на около 250 деца в Раковски \r\nОт бежанския център в София папа Франциск отиде в Раковски, където живее най-голямата католическа общност у нас. Там се бяха събрали около 14 000 души, желаещи да видят и да се докоснат до Светия отец. По традиция той разчупи протокола и направи обиколка сред присъстващите, ръкува се с част от тях и ги благослови преди да влезе в църквата „Пресвето сърце Исусово“. В храма папа Франциск даде първо причастие на 242 деца. Преди да приемат първото си причастие децата са били подготвяни в продължение на месеци за този ден от специален учител по вероучение. Те бяха облечени в бели дрехи, символизиращи чистота и празничност. Децата получиха от папата Франциск хляб и вино, които олицетворяват тялото и кръвта на Исус Христос. „Вие, скъпи деца, момчета и момичета, сте дошли тук, за да участвате в един прекрасен празник и съм сигурен, че няма да забравите този ден. Това ще бъде вашата първа среща с Господ. Първото причастие е важно, защото честваме Иисус, който остана до нас и никога няма да се отдели. Щастлив съм, че мога да споделя с вас този щастлив момент и да ви помогна да срещнете Иисус“, заяви в словото си папа Франциск. Специално за службата Светият отец носеше омофора, който вчера му беше подарен от премиера Бойко Борисов. \r\nВ поздрава си към папа Франциск Софийско-Пловдивският епископ монсеньор Георги Йовчев заяви, че католиците от цяла България с радост приветстват папата на своя земя, която е земя на вярата. Той благодари на папа Франциск и от името на децата, които бяха дошли в храма от цялата страна заедно със своите родители. „Всички тези деца са извървели един дълъг духовен път преди да дойдат тук за първата си среща с Иисус Евхаристия“, каза още епископът. Той изтъкна, че по този път те винаги са били придружавани от своите родители и свещеници, които са ги научили не само за важността на великото събитие, което ще преживеят, но са ги накарали и да разберат, че това важно събитие ще промени напълно живота им. \r\nСлед приключването на светата литургия папа Франциск беше поканен на обяд в манастира на сестрите-францисканки \"Св. Елисавета“. Блюдата по време на обеда са били приготвени лично от жените в светата обител. Среща с католическата общност в Раковски \r\nСледобед папа Франциск се срещна с католическата общност на Раковски в църквата \"Свети Архангел Михаил\" в кв. „Секирово“. Там Светият отец се обърна със специално слово пред българската и световна общност, чрез което изпрати послания за мир, разбирателство, вяра и позитивизъм. „Живеем във време, когато лепим прилагателни на хората, а Бог иска друго. Трябва да бъдем внимателни в поставянето на етикети на другите. Трябва да преминем от културата на прилагателните към културата на съществителните“, заяви папа Франциск. Той отправи послание и към семейните двойки, в което подчерта, че е нормално обичащите се двойки да се карат, но не трябва да завършват деня с война. Главата на Римокатолическата църква посъветва и младите хора да уважават възрастните, защото те са корените на обществото и са живата памет на нашата вяра. „Младежите и възрастните трябва да комуникират без страх помежду си, за да имат бъдеще“, заяви папа Франциск. Събитие за мир \r\nКулминацията на посещението на папа Франциск в София беше последното събитие, предвидено в програмата му, по време на което представители на различни вероизповедания се помолиха заедно за мир. Церемонията се проведе на столичния пл. „Независимост“, като мястото беше избрано символично, тъй като се намира в близост до църква, синагога и джамия, което е израз на единство и толерантност. През цялото време шест деца от различни вероизповедания държаха запалени факли, символ на победата на светлината над мрака на насилието. В молитвата не участва единствено представител на Българската православна църква, тъй като от Св. Синод заявиха, че каноните не допускат общо богослужебно или молитвено последование с папата заради православните правила. Сред официалните гости на събитието бяха президентът, премиерът, министри, представители на местната власт, религиозни лидери и др. В словото си папа Франциск посочи, че трябва да имаме активен и укрепен мир срещу всички форми на безразличие. „Мирът изисква и моли да направим от диалога път за взаимно опознаване, за да се срещнем в това, което ни обединява, да се уважаваме в това, което ни разделя, и да се научим да гледаме на бъдещето като възможност“, каза още Светият отец.", "date": "2019.05.07", "title": "Папа Франциск на посещение в България – ден втори (ОБЗОР)"}
{"url": "http://www.focus-news.net/news/2019/05/07/2654575/ria-novosti-opozitsionniyat-kandidat-koyto-specheli-izborite-za-kmet-na-istanbul-nyama-namerenie-da-otstapi.html", "text": "Опозиционният кандидат Екрем Имамоглу, който спечели изборите за кмет на Истанбул, осъди решението на Върховният изборен съвет на Турция за отмяна на резултатите от изборите и заяви, че няма да отстъпи, предаде  РИА Новости .  \r\n„Опитват се да ни отнемат изборите, които спечелихме. След като те не успяха да спечелят, сега започват да използват предлози за отмяна на изборите. Ние няма да отстъпим. Аз осъждам това решение“, заяви Имамоглу, пред свои привърженици в Истанбул. Той отбеляза, че същите тези избирателни комисии, чиито състав беше обявен за предлог за отмяна на кметските избори в Истанбул, през миналата година са организирали изборите за президент на Турция, а година по-рано и референдум за нова конституция, като тогава не са били открити нарушения.  \r\n„Утре аз отивам в Анкара, за среща с ръководството на нашата партия. Ние ще вземем най-правилното решение. Дойде време да говорим. Обяснявайте нашата правота“, заяви Имамоглу.   Светлин Божков", "date": "2019.05.07", "title": "РИА Новости: Опозиционният кандидат, който спечели изборите за кмет на Истанбул, няма намерение да отстъпи"}
{"url": "http://www.focus-news.net/news/2019/05/07/2654592/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Доналд Тръмп щеше да бъде обвинен във възпрепятстване на правосъдието, ако не заемаше президентския пост, се казва в писмо подписано от стотици бивши федерални прокурори в САЩ, пише на електронното си издание британският вестник  „Independent“ .  \r\nПрокурорите разкритикуваха решението на главния прокурор на САЩ Уилям Бар да оневини президента, след като специалния прокурор Робърт Милър завърши своето разследване относно руска намеса в президентските избори през 2016 година. \r\n„Всеки от нас смята, че действията на президента Тръмп, описани в доклада на специалния прокурор Робърт Милър, биха довели да повдигане на няколко обвинения за възпрепятстване на правосъдието, по отношение на всяко лице, върху което не се разпростират правилата, регулиращи дейността на Управлението по юридическите въпроси на министерството на правосъдието на САЩ, които забраняват повдигането на обвинения по отношение на действащ президент“, се казва в открито писмо, публикувано на сайт на бивши служители на американското правосъдно ведомство.  \r\nРазследването на специалния прокурор е установило най-малко десет възможни случая на възпрепятстване на правосъдието от страна на президента, както и „обширни и систематични“ операции проведени от Русия в полза на Тръмп и във вреда на Демократическата партия и нейния кандидат, бившия държавен секретар Хилари Клинтърн.  \r\nВсе пак главния прокурор на Тръмп се опита да изчисти името на президента от всяко нарушение на правилата, в обобщение от четири страници, публикувано малко след като Мюлер завърши разследването си, като заяви, че министерството на правосъдието няма основания да повдигне обвинение срещу Тръмп.  \r\nНай-малко 375 бивши федерални прокурори са се подписали под откритото писмо. \r\n*** \r\nСАЩ съобщиха, че изпращат ударна група от военноморските си сили, начело със самолетоносач, в Близкия Изток, в отговор на „вероятна заплаха“ от страна Иран, пише на електронната си страница британският вестник  „Guardian“ .  \r\nПреместването на военните части беше обявено първо от съветника по национална сигурност Джон Болтън в неделя и впоследствие беше потвърдено от изпълняващия длъжността министър на отбраната на САЩ Патрик Шанахан в понеделник. Двамата високопоставени американски представители обясниха решението с възникване на предполагаеми заплахи от страна на Иран. Според някои съобщения, информациите за тези заплахи идват от разузнавателни данни споделени със САЩ от израелските служби.  \r\nШанахан заяви, че преместването на военни части „представлява благоразумно препозициониране на военни сили, в отговор на индикации за вероятна заплаха от силите на иранския режим“.  \r\n„Ние призоваваме иранския режим да спре с всички провокации. Ние ще държим Иран отговорен за всякакви атаки срещу американски военни части или нашите интереси“, допълни Шанахан.  \r\nРотациите на американски военни части и техника по света са рутинни и обикновено не се обявяват. В момента в зоната на отговорност на Централното командване на САЩ, която е Близкия Изток и Афганистан, няма самолетоносач. Ударната група, водена от самолетоносача „Ейбрахам Линкълн“ се намира в Средиземноморието и пътуваше за региона на Близкия Изток, и преди обявяването на решението, но сега американски военни представители заявиха, че придвижването на ударната група ще бъде ускорено. Все още не е ясно какви бомбардировачи ще бъдат изпратени в региона и къде ще бъдат базирани. \r\n*** \r\nТереза Мей иска да подпише споразумение с Джереми Корбин в най-скоро време, с цел да избегне изпращането на нови британски представители в Европейския парламент. Перспективата за такова споразумение ядосва някои представители на Консервативната партия, които заплашват да я отстранят от поста, ако подобно нещо се случи, пише на електронната си страница британският вестник  „Express“ .  \r\nСключването на компромисно споразумение с лейбъристите, може да предизвика борба за лидерския пост на консерваторите, което разгаря страстите на съперниците в състезанието за наследник на Мей. Високопоставени източници от Консервативната партия предупредиха, че Мей „ще бъде отстранена от поста си много бързо“, ако се съгласи с исканията на лейбъристите за митнически съюз с ЕС след Брекзит.  \r\n„Хората чакат да видят какво ще бъде споразумението, ако има такова. Това ще бъде най-важния фактор за много от депутатите, когато се стигне до момента да се решава бъдещето на премиера“, заяви високопоставен представител на консерваторите. По неговите думи, „ще бъде много трудно да подкрепим всяко споразумение, което биха подкрепили лейбъристите“.  \r\n„Всичко опира до същия стар проблем. Те (лейбъристите) искат пълноценен и постоянен митнически съюз с ЕС, а ние не можем да се съгласим на това“, допълни представителят на консерваторите.", "date": "2019.05.07", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/07/2654594/tass-sad-v-sasht-osadi-amerikanets-na-16-godini-zatvor-za-opit-za-atentat.html", "text": "Федерален съд в Чикаго осъди на 16 години затвор американски гражданин, обвинен в опит са приведе в действие взривно устройство на оживено място, предаде  ТАСС , позовавайки се на телевизия NBC. \r\nСлужители на ФБР задържаха Адел Дауд през септември 2012 година, когато е на 18-годишна възраст. Той е привлякъл вниманието на властите, заради публикуване в Интернет на призиви за убийство на граждани на САЩ. Служители на ФБР под прикритие са му предали фалшиво взривно устройство, което Дауд се е опитал да приведе в действие в бар, в центъра на Чикаго. По данни на следствието, Дауд е целял бомбената експлозия да доведе го смъртта на няколкостотин души.  \r\nПрез 2016 година съдът призна, че Дауд страда от психическо разстройство. По-късно той беше диагностициран с шизофрения.  \r\nПрокуратурата поиска Дауд да получи присъда от 40 години затвор. Съдът взе под внимание възрастта на обвиняемия, когато се е опитал да извърши престъплението. След освобождаването му от затвора Дауд ще се намира под засилен контрол на властите в продължение на 45 години, допълва агенцията.   Светлин Божков", "date": "2019.05.07", "title": "ТАСС: Съд в САЩ осъди американец на 16 години затвор за опит за атентат"}
{"url": "http://www.focus-news.net/news/2019/05/07/2654593/afp-zemetresenie-s-magnitud-72-po-skalata-na-rihter-raztarsi-papua-nova-gvineya.html", "text": "Силно земетресение с магнитуд 7,2 по скалата на Рихтер беше регистрирано в Папуа Нова Гвинея, предаде  АФП .  \r\nЕпицентърът на земния трус е бил на дълбочина 127 км., на около 250 км. от столицата Порт Морсби, съобщи Геологическия институт на САЩ.  \r\nОфициални лица съобщиха, че няма данни за жертви и големи разрушения, като голямата дълбочина на земния трус означава, че няма опасност от възникване на цунами.   Светлин Божков", "date": "2019.05.07", "title": "АФП: Земетресение с магнитуд 7,2 по скалата на Рихтер разтърси Папуа Нова Гвинея"}
{"url": "http://www.focus-news.net/news/2019/05/07/2654595/pregled-na-mezhdunarodnite-novini-do-6-chasa-agentsiya-fokus.html", "text": "Върховният изборен съвет (ВИС) на Турция взе решение да отмени резултатите от местните избори в Истанбул, на които претърпя поражение кандидатът на управляващата партия и бивш премиер Бинали Йълдъръм, предаде  ТАСС , позовавайки се на агенция Anadolu.  \r\nДнес Върховният изборен съвет разгледа предоставените от управляващата Партия на справедливостта и развитието документи, в които бяха представени данни за значителни нарушения в хода на изборите в най-големия турски град. Седем от 11 членове на Върховния изборен съвет гласуваха за отмяна на резултатите от изборите и за провеждане на второ гласуване. Четирима членове на ВИС гласуваха против решението за отмяна на резултатите от изборите.  \r\nПо данни на телевизия NTV, новите избори в Истанбул ще бъдат произведени на 23 юни.  \r\nСпоред резултатите от изборите на 31 март, опозиционният кандидат Екрем Имамоглу спечели 4,171 милиона гласа. Управляващата Партия на справедливостта и развитието загуби за първи път от 2002 година местни избори в Истанбул, кмет на който беше настоящият президент Реджеп Тайип Ердоган от 1994 до 1998 година, допълва агенцията. \r\n*** \r\nРуският външен министър Сергей Лавров се срещна с американския си колега Майк Помпео на срещата на Арктическия съвет във Финландия, предава  РИА Новости .  \r\nДипломатите обсъдиха ситуацията във Венецуела, въпросите, свързани с глобалната и регионалната сигурност, и редица други теми. \r\nДвудневната министерска среща на Арктическия съвет се провежда на 6-7 май във финландския град Рованиеми. Външните министри  възнамеряват да обърнат внимание на обсъждането на възможностите за развитие на сътрудничеството между арктическите държави, координиране на техните действия в интерес на устойчивото развитие на региона, опазване на околната среда, опазване на културата, традициите и езиците на коренното население на Севера. \r\nСесията представя постиженията на форума през последните две години. След срещата председателството ще премине към следващия мандат от Финландия към Исландия. \r\nАрктическият съвет е междуправителствен форум на високо равнище, създаден от Русия, Дания, Исландия, Канада, Норвегия, САЩ, Финландия и Швеция в Отава през 1996 г. \r\n*** \r\nВластите във Венецуела провеждат разследване за смъртта на петима души, в хода на антиправителствените протести на 30 април, предаде  ТАСС , позовавайки се на главния прокурор на страната Тарек Сааб.  \r\n„В хода на протестите бяха задържани около 233 души, петима души загинаха. Всички тези случаи се разследват от прокуратурата“, заяви Сааб пред местни медии.  \r\nПо думите на главния прокурор, към момента прокуратурата е издала заповеди за арест на 18 „военни и граждански лица, участващи в заговора, с цел опит за държавен преврат“. Проведени са 17 обиска.  \r\nНа 30 април група военни премина на страната на опозицията във Венецуела, след което в страната се възобновиха мащабните антиправителствени демонстрации. При сблъсъци със силите за сигурност, само в столицата Каракас пострадаха десетки души, допълва агенцията. \r\n*** \r\nСАЩ смятат, че Китай се отмята от договореностите, постигнати по-рано на преговорите по търговските въпроси и имат намерение да повишат митата за различни китайски стоки на 10 май, предаде  ТАСС , позовавайки се американския представител на търговските преговори Робърт Лайтхайзър.  \r\n„Ние смятахме, че се намираме на верен път. През миналата седмица ние видяхме, че Китай нарушава поетите задължения“, заяви Лайтхайзър, цитиран от агенция Bloomberg. Американският представител уточни, че китайската делегация ще пристигне във Вашингтон през тази седмица. Консултациите между двете страни ще се състоят на 9 и 10 май.  \r\nВ началото на декември 2018 година президентът на САЩ Доналд Тръмп и китайският държавен глава Си Дзинпин се договориха, на среща в Аржентина, да предприемат мерки през следващите три месеца, целящи сключване на търговско споразумение между двете страни.  \r\nВ края на миналата седмица Тръмп заяви, че от 10 май митата ще бъдат повишени, защото търговско-икономическите преговори с Китай „се развиват много бавно“. \r\n*** \r\nМинистърът на финансите на САЩ Стивън Мнучин отхвърли искането на Камарата на представителите на конгреса, да предостави данъчните декларации на президента Доналд Тръмп, предаде  РИА Новости , позовавайки се на информация на финансовото ведомство.  \r\nСъобщава се, че министерството на финансите е изпратило писмо до ръководителя на данъчната  комисия към Камарата на представителите на конгреса Ричард Нил, в което се казва, че искането на комисията за получаване на данъчните декларации на Тръмп „няма обоснована законодателна цел“.  \r\n„От уважение към сроковете, установени по-рано от комисията и в съответствие с нашето желание за бърза реакция, аз Ви информирам, че в съответствие със закона министерството не може да изпълни молбата на комисията“, се казва в писмото на Мнучин.  \r\nВ началото на април тази година стана известно, че ръководителят на данъчната  комисия към Камарата на представителите на конгреса Ричард Нил е помолил данъчната служба на САЩ, която е част от министерството на финансите, да предостави данъчните декларации на Тръмп от 2013 година до 2018 година. Комисията постави срок от 10 април да бъде изпълнена молбата. Министърът на финансите Стивън Мнучин заяви, че е невъзможно да бъде разгледан въпроса в този срок. Той определи случая, като безпрецедентен и заяви, че финансовото ведомство води консултации с министерството на правосъдието по въпроса. \r\n*** \r\nДържавният секретар на САЩ Майк Помпео заяви, че Иран предприема действия, които водят до потенциална ескалация на напрежението в зоната на Персийския залив, предаде  ТАСС .  \r\n„Ние продължаваме да виждаме действия, които ни водят към предположение, че е възможно да има ескалация на напрежението. По тази причина ние предприемаме всички необходими действия, както за обезпечаване на сигурността, така и да гарантираме, че президента ще има широк избор от варианти за действие, ако нещо се случи наистина“, заяви Помпео, след края на участието му на срещата на Арктическия съвет в Рованиеми.  \r\nПо-рано се появиха информации, че Израел е предал разузнавателна информация на САЩ, засягаща възможно намерение на Техеран да нанесе вреди на американските интереси в региона на Персийския залив, допълва агенцията. \r\n*** \r\nВластите в Шри Ланка съобщиха, че са задържали или ликвидирали всички заподозрени организатори на атентатите от 21 април, както и всички лица, които са били непосредствено свързани с организирането на бомбените експлозии, предаде агенция  Reuters .  \r\nПолицейски представители съобщиха, че в хода на операцията срещу терористите, силите за сигурност са конфискували материали за изготвяне на взривни устройства, които заподозрените са планирали да използват за организиране на атентати в бъдеще.  \r\nВ събота президентът на Шри Ланка Майтрипала Сирисена заяви, че на свобода се намират между 25 и 30 души, които са свързани със серията терористични нападения на островната държава. Държавният глава допълни, че вероятно към организацията на атентатите е съпричастна и терористичната групировка „Ислямска държава“, допълва агенцията.", "date": "2019.05.07", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/05/07/2654597/aktualna-patna-obstanovka.html", "text": "Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n−\tобособяване на две ленти за посоката Бургас – София и една лента за посока София – Бургас. Срок до 07.05.2019 г; \r\n−\t обособяване по една лента за посока София – Бургас и посока Бургас – София. Срок 07.05.2019 г. \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n−\t- обособяване на две ленти за посоката Бургас – София  и една лента за посока  София – Бургас. Срок до 07.05.2019 г.; \r\n−\t На 07.05.2019 г. - обособяване по една лента за посока София - Бургас и посока Бургас – София. Срок 07.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЗа периода на Гергьовден се обособяват една лента за движение в посока Бургас и две ленти за движение в посока София. Срок до 10:00 часа на 07.05.2019 г. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението по АМ „Тракия“ в района на гр. Пазарджик в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n−\t обособяване на две ленти за посоката  Варна – София  и една лента за посока София – Варна. Срок до 07.05.2019 г; \r\n−\t На 07.05.2019 г. - обособяване по една лента за посока София - Варна и посока Варна – София. Срок 07.05.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\n−\tобособяване на две ленти за посоката  Варна – София и една лента за посока София – Варна. Срок до 07.05.2019 г.; \r\n−\t На 07.05.2019 г. - обособяване на една лента за посока София - Варна и   две ленти посока Варна – София. Срок 07.05.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица.Срок до 07.05.2019 г. \r\nАМ „Струма“:  няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на моторни превозни средства по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 31.05.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост.Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен срок до 17.05.2019 г.  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът II-99: Движение с повишено внимание по път ІІ-99 Кости – Кондолово от км. 71+000 до км 80+000 поради извършване попълване на банкети. Участъкът е сигнализиран с пътни знаци. Срок до 10.05.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движението по път III-6008 бензиностанция „Лукойл“ -Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети, и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 08.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 10.05.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано с пътни знаци. Срок до 10.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 10.05.2019 г.; \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти, кастрене на дървета. Движението се регулира от сигналисти на място. Срок до 10.05.2019 г.;   \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 10.05.2019 г.;; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-1621: Движението по път III-1621 Сопово – Сумер от км 0+000 до км 3+355 се осъществява в една лента поради косене на храсти, кастрене на дървета Движението се регулира от сигналисти на място. Срок до 08.05.2019 г.; \r\nПът III-102: Движението по път ІІІ-102 с. Превала –  с. Гаврил Геново от км 47+000 до км 60+420 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 10.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13 Искър – Долни Дъбник от км 102+000 до км 103+000 се осъществява с повишено внимание поради механизирани дейности по оформяне на земен изкоп. Срок до 07.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86 Пловдив-Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Асеновград – Смолян се осъществява с повишено внимание  поради почистване на регулата от паднали камъни. Движението се регулира с пътни знаци и сигналисти. Срок до 07.05.2019 г. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 Русе – Кубрат от км 3+000 до км 27+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и е въведено ограничение на скоростта до 40 км/ч. Срок до 07.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 с. Басарбово – гр. Бяла от км 6+000 до км 52+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран временно с пътни знаци и е въведено ограничение на скоростта 40 км/ч. Движението се регулира от сигналисти. Срок до 07.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 09.05.2019 г.; \r\nПът ІІ-23: Движението по път ІІ-23 Исперих – Дулово в участъка от границата с Област Разград до края на гр.Дулово от км 94+200 до км 116+546 се осъществява в една лента с повишено внимание поради полагане на хоризонтална маркировка . Движението се регулира със знаци и конуси. Срок до 09.05.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 10.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът ІІІ-197: Движението по път ІІІ-197 Борино – Тешел – Девин, от км 70+300 до км 70+500, на територията на с. Борино, се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 08.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново – Нова Загора от км 33+420 до км 50+000 в посока Нова Загора се осъществява в една лента поради ремонтни дейности на асфалтова настилка. Движението се регулира от временна сигнализация и знаково стопанство. Срок до 13.05.2019 г. \r\nПът II-66: Движението по път II-66 Стара Загора – Чирпан от км 890+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-701: Движението по път ІІІ-701 Хърсово – Никола Козлево от км 28+626 до км 38+526 се осъществява с повишено внимание поради ремонтни дейности на асфалтовата настилка Срок до 07.05.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.07", "title": "Актуална пътна обстановка"}
{"url": "http://www.focus-news.net/news/2019/05/07/2654596/interfaks-mayk-pompeo-potvardi-gotovnostta-si-za-satrudnichestvo-s-rusiya-po-nyakoi-problemi.html", "text": "Държавният секретар на САЩ Майк Помпео заяви, че Вашингтон е готов да си сътрудничи с Русия за решаване на проблеми, в които интересите на двете страни се пресичат, предаде агенция  Интерфакс .  \r\n„Аз съм се срещал с мои партньори, като директор на ЦРУ, за да намерим тези аспекти, в които нашите интереси се пресичат и по които можем да постигнем прогрес съвместно. Това е нещо, което надявам се ние можем да постигнем. Може и да не успеем. Ще видим“, заяви Помпео пред финландски медии.  \r\nВ отговор на въпрос за перспективите за сътрудничество с Русия относно Договора за ограничаване на стратегическите нападателни въоръжения, Помпео напомни, че този проблем е бил обсъден от президентите на САЩ и Русия в техния последен телефонен разговор.  \r\n„Разговорът между президентите Тръмп и Путин беше много добър. Мисля, че този разговор може да стане основа за прогрес“, заяви Помпео.   Светлин Божков", "date": "2019.05.07", "title": "Интерфакс: Майк Помпео потвърди готовността си за сътрудничество с Русия по някои проблеми"}
{"url": "http://www.focus-news.net/news/2019/05/07/2654598/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06:00 часа.", "date": "2019.05.07", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/05/07/2654599/tass-v-yaponiya-otkriha-fragmenti-ot-chernite-kutii-na-katastrofiral-iztrebitel-f-35a.html", "text": "Фрагменти от бордовите средства за обективен контрол на изтребителя F-35А, който се разби в Япония в началото на април, бяха открити в Тихия океан, в близост до мястото на катастрофата, предаде  ТАСС , позовавайки се на изявление на японското министерство на отбраната.  \r\nПо данни на местни медии, откритите в хода на издирвателната операция фрагменти от „черните кутии“, не съдържат данни за последния полет на изтребителя. Издирването на останалите части от бордовите средства за обективен контрол ще продължи.  \r\nИзтребител F-35А на японската армия се разби на 9 април в Тихия океан, в района на префектура Аомори. Това е първия случай на катастрофа на изтребител F-35А. През 2018 година в САЩ се разби изтребител пето поколение от друга модификация F-35В, допълва агенцията.   Светлин Божков", "date": "2019.05.07", "title": "ТАСС: В Япония откриха фрагменти от „черните кутии“ на катастрофирал изтребител F-35А"}
{"url": "http://www.focus-news.net/news/2019/05/07/2654600/predstoyashti-sabitiya-v-stranata-za-7-may-agentsiya-fokus.html", "text": "*** \r\nПремиерът Бойко Борисов ще изпрати папа Франциск от летище „София“. \r\n*** \r\nОт 10.00 часа в Аулата на Софийски университет \"Св. Климент Охридски\" ще се проведе церемонията по откриването на най-голямото студентско събитие в Европа - среща на борда на Европейския студентски съюз. Официални гости ще бъдат премиерът Бойко Борисов, министърът на образованието Красимир Вълчев \r\nГеорг Георгиев, заместник-министър на външните работи, Николай Павлов – заместник-министър на младежта и спорта и др.  \r\n*** \r\nОт 15.15 часа в зала „Запад“ на Народното събрание ще се проведе среща на заместник-председателя на Народното събрание Явор Нотев с председателя на Комисията по бюджетни въпроси на Националния съвет на Общокитайското събрание на народните представители Шъ Яобин. \r\n*** \r\nОт 16.00 часа часа в зала „Запад“ на Народното събрание ще се проведе среща на председател на Комисията по бюджет и финанси Менда Стоянова с председателя на Комисията по бюджетни въпроси на Националния съвет на Общокитайското събрание на народните представители Шъ Яобин. \r\n*** \r\nОт 09.00 часа 9 състав на Специализирания наказателен съд ще гледа делото за образуване и ръководене на организирана престъпна група срещу Димитър Д., Румен Д., Нецо Д. и Цветанка Д.  \r\n*** \r\nОт 09.30 часа в Представителството на ЕК ще се проведе конференция за европейското бъдеще на България. Лектори на събитието ще бъдат Херман Ван Ромпой – бивш министър-председател на Белгия и бивш председател на ЕС; Н. Пр. Ерик Рубин – посланик на Съединените щати в София; Росен Плевнелиев – президент на България в периода 2012-2017 г.; Филип Димитров – бивш министър-председател на България в периода 1991-1992г. и настоящ конституционен съдия и икономистът Красен Станчев. От 12.30 часа ще се проведе пресконференция на лекторите.  \r\n*** \r\nОт 10.00 часа в Националния пресклуб  на БТА ще се проведе пресконференция на тема: „Сърдечна недостатъчност – какво още можем да направим за нашите пациенти?“. \r\n*** \r\nОт 10.00 часа III състав на Специализирания наказателен съд ще гледа делото за участие в ръководство на организирана престъпна група срещу Ралица Л., Росен Ч., Пламен К. и Дияна П.  \r\n*** \r\nОт 10.00 часа 8-и състав на Софийски градски съд ще заседава по делото срещу Николай Ненчев (чл. 282, ал. 3 НК) \r\n*** \r\nОт 10.30 часа 20-и състав на Софийски градски съд ще заседава по делото срещу Йоан Матев за убийството в Борисовата градина (чл. 116 НК) \r\n*** \r\nОт 11.00 часа в Северното фоайе на Народното събрание ще бъде открита фотоизложбата „Хора за хората: България и Швейцария“. \r\n*** \r\nОт 11.00 часа в Националния пресклуб на БТА ще бъде представен Годишният доклад за икономическото развитие и политики в България на икономистите на БАН. \r\n*** \r\nОт 11.00 часа в Резиденцията на посланика на Италия на ул. „Цар Освободител“ № 11 ще се проведе пресконференция по повод италианският фестивал, който ще се проведе в София и други градове на страната през май и юни. \r\n*** \r\nОт 12.00 часа в Софийска градска художествена галерия ще се състои пресконференция за изложбата „Йозеф Куделка: Изгнания“. \r\n*** \r\nОт 13.00 часа IХ състав на Специализирания наказателен съд ще заседава по делото за образуване и ръководене на организирана престъпна група срещу Гроздан Т., Иван П., Калоян Г., Емил К., Стефан Е., Виктория К., Александър Н., Венцислав Й., Милко В. и Милчо А.  \r\n*** \r\nОт 13.30 часа Х състав на Специализирания наказателен съд ще заседава по делото за образуване и ръководене на организирана престъпна група срещу Андрей З., Исам Н., Салем С., Салем А., Мария Г., Владица Н. и Ивайло Г. \r\n*** \r\nОт 13.30 часа XIII състав на Специализирания наказателен съд ще гледа производство по чл. 65 НПК ( задържане под стража в досъдебното производство и в производството по ЗЕЕЗА) срещу Живко Щ. \r\n*** \r\nОт 17.30 часа в зала „София“ на Столична библиотека на площад „Славейков“ ще бъде открита тематична изложба „Европа“ със стари пощенски картички и албуми от цяла Европа от колекциите на проф. Михаил Неделчев. \r\n*** \r\nВ 19.00 часа в Руския културно-информационен център ще се състои прожекция на новия руски филм \"Т-34\". \r\n*** \r\nОт 17.30 часа в Регионалния исторически музей ще бъде открита изложбата „Хората, които победиха войната“. \r\n*** \r\nОт 11.00 часа, на ул. „Петко Каравелов“ ще бъде открита паметна плоча на полк. Георги Д. Генчев. От 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на дирекция „Регионален държавен архив“ – Бургас. В 18.00 часа ще започне церемония по поднасяне на венци и цветя пред Войнишкия паметник. \r\n*** \r\nОт 15.00 часа на площад „Тройката“ ще се проведе състезанието по роботика „Robo Challenge Burgas”.  \r\n*** \r\nОт 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на РД архив – Бургас. В 17.00 часа ще бъдат връчени наградите на победителите в националния конкурс „На мира в света“. В церемонията ще участват представители на художествените състави от Военен клуб – Бургас. Събитията са част от програмата за отбелязване на 130 години от създаването на 24-ти пехотен Черноморски полк. \r\n*** \r\nОт 18.00 часа започва церемонията по поднасяне на венци и цветя пред Войнишкия паметник. Събитието е част от програмата за отбелязване на 130 години от създаването на 24-ти пехотен Черноморски полк. \r\n*** \r\nОт 18.30 часа в залата на Културния дом на нефтохимика в Бургас ще започне благотворителен концерт под надслов „Цвети събира парички, за да бъде като всички“. \r\n*** \r\nОт 9.30 часа в ТД на НОИ ще се състои пресконференция във връзка с промените в пенсионното законодателство.  \r\n*** \r\nОт 16.00 часа в РБ „Пенчо Славейков“ ще бъде открита документална изложба, проследяваща историята на българската журналистика, подготвена от СБЖ и Държавния архив. Същата изложба ще бъде показана и в София.  \r\n*** \r\nОт 18.00 часа 60 творби на млади фотографи от Варна и Санкт Петербург ще бъдат представени в съвместна изложба, която ще бъде официално открита в галерията на Морско казино.  \r\n*** \r\nОт 18.00 часа в изложбена зала „Ателие Георги Велчев“ в Художествен музей Георги Велчев ще бъде открита изложбата на Александър Кръстев, Георги Кръстев и Цветан Кръстев със заглавие 3К. \r\n*** \r\nОт 10.30 часа на открита сцена ще се проведат пролетни дни на културата „Люлки полюлейки“ – пресъздаване на пролетни народни обичаи по повод 135 години от създаването на НЧ „Развитие-1884“. \r\n*** \r\nОт 18.00 часа на пл. „Георги Измирлиев“ ще се проведе 52-рата Лекоатлетическа щафетна обиколка на град Горна Оряховица, старт – финал Община Горна Оряховица.  \r\n*** \r\nОт 17.30 часа в Народно читалище „Йордан Йовков – 1870 г.“ ще бъде представена книгата „Възкресно жито“ от Георги Калчев. \r\n*** \r\nОт 18.00 часа в Огледална зала „Нели Божкова“ ще бъде открита Седмица на камерната музика с международно участие „Константин Илиев“ – Добрич 2019. \r\n*** \r\nОт 18.00 часа в Художествена галерия ще бъде представена книгата „Лус“ от Венцислав Рачев. \r\n*** \r\nОт 19.00 часа в Младежки център – Добрич ще се играе спектакълът  „Четири стаи“ на Клуб „Театър“. \r\n*** \r\nОт 14.00 часа в читалище „Братство“ ще се проведе Училищна панорама на професионалното образование.  \r\n*** \r\nОт 17.30 часа в експозиционна зала „Кутловица” ще бъде открит Пролетен салон на Дружеството на художниците „Тенец”. \r\n*** \r\nОт 16.45 часа ще бъдат поднесени цветя пред паметника на Константин Величков. След това от 17.00 часа в къща музей „Константин Величков“ традиционните Величкови дни ще бъдат открити със спектакъла „Мила родна картинка” на театрални формации от ЕГ „Бертолт Брехт” – Пазарджик. \r\n*** \r\nОт 11.00 часа в заседателната зала на общината ще  \r\nбъдат връчени дипломи на 17 дванадесетокласници от ПГПЧЕ-ПЛЕВЕН за  \r\nвладеене на немски език на ниво С1 по Европейската референтна рамка с участието на Георг Спартански и представители на Немско посолство. \r\n*** \r\nОт 18.00 часа в Арт зала на Регионална библиотека ще се състои мултимедиен спектакъл ,,Песни от военните години\". \r\n*** \r\nОт 10.00 часа в зала 12 26 наказателен състав на Районния съд ще гледа делото срещу Иван Б. и Анна К, държали и укривали заготовки на печати.  \r\n*** \r\nОт 13.00 часа в зала „Иван Спасов“ на АМТИИ „Проф. Асен Диамандиев“ ще се проведе лекция на Петко Танчев  на тема „Интерактивни технологии в дигиталните изкуства“. \r\n*** \r\nВ 13.00 часа в Комплекса за социални услуги \"Свети Георги\" ще бъде открита зона за хипотерапия за деца и пълнолетни с увреждания. \r\n*** \r\nОт 14.00 часа в зала 2 на Родопски драматичен театър „Николай Хайтов“ ще се проведе пресконференция по повод премиерата на спектакъла „Да бяхме окосили нещо!“. \r\n*** \r\nОт 18.30 часа в РБ „З. Княжески“ ще бъде представен документалният филм „Гражданинът Сис”. \r\n*** \r\nОт 18.30 часа в залата на трети етаж в НЧ „Св. Климент Охридски 1858“ ще се състои представяне на книгата „Откровение“ с автор Нина Пенчева. \r\n*** \r\nОт 19.00 часа в Оперния театър ще се състои концерт на Държавна опера-Стара Загора. ЕВРОПЕЙСКИ ИЗБОРИ 2019 \r\n*** \r\nВ 10.00 часа кандидатът за евродепутат от ГЕРБ и СДС Андрей Ковачев ще посети центъра за хора със зрителни увреждания и фабрика за производство на филтри за климатични системи, където работят хора със зрителни проблеми в кв. „Люлин“. По-късно Андрей Ковачев ще проведе среща в  8 ДКЦ и ще присъства на открита приемна за граждани в Северен парк. Събитието е с начален час 12.00 часа.  \r\n*** \r\nВ 13.00 часа в центъра на селото кандидатът за евродепутат от ГЕРБ и СДС Андрей Ковачев ще разговаря с жители. \r\n*** \r\nВ 18.00 часа в Районния съвет на БСП - Надежда кандидатът за евродепутат от БСП Иван Кръстев ще разговаря с представители на Обединението на жените социалистки в БСП. \r\n*** \r\nВ 18.30 в ОКИ-Красно часа кандидатът за евродепутат от ГЕРБ и СДС Андрей Ковачев ще проведе среща с представители на бизнеса от район „Красно село“. \r\n*** \r\nВ 13.00 часа в клуба на БСП кандидатът за евродепутат от БСП Петър Витанов ще разговаря с жителите на града.  \r\n*** \r\nВ 18.00 часа в читалището на града кандидатът за евродепутат от БСП Валери Жаблянов ще се срещне с обществеността.  \r\n*** \r\nВ 12.00 часа водачът на листата на БСП Елена Йончева и кандидатът за евродепутат Петър Витанов ще се срещнат с работещите в шивашка фирма в града. \r\n*** \r\nОт 18.00 часа, в парк „Никола Габровски“ кандидатите за евродепутати от листата на „БСП за България“  Деница Златева и Цветелина Пенкова ще участват в откриването на кампанията на „БСП за България“.  \r\n*** \r\nОт 10.00 часа в големия салон на читалище „Христо Ботев – 1898” кандидатът за евродепутат от ГЕРБ и СДС Андрей Новаков ще проведе среща с жители. \r\n*** \r\nОт 12.00 часа в салона на НЧ „Надежда – 1903” кандидатът за евродепутат от ГЕРБ и СДС Андрей Новаков ще разговаря с жители. \r\n*** \r\nОт 13.00 часа кметът на Община Видин Огнян Ценков ще проведе консултации за определяне съставите на подвижните секционни избирателни комисии (ПСИК) за произвеждане на изборите за членове на Европейския парламент от Република България на 26 май 2019 г.  \r\n*** \r\nОт 15.00 часа в салона на кметството кандидатът за евродепутат от ГЕРБ и СДС Андрей Новаков ще се срещне с жители.  \r\n*** \r\nОт 18.00 часа водачът на листата на ВМРО Ангел Джамбазки ще се срещне с жители на града в заведение на заведение „Бисер“ на бул. „Панония“. \r\n*** \r\nОт 18.00 часа в Конферентния център на Областната администрация кандидатът за евродепутат от ГЕРБ и СДС Андрей Новаков ще се срещне с жители на Видин.  \r\n*** \r\nОт 12.00 часа водачът на листата на ВМРО Ангел Джамбазки ще се срещне с жители на града пред бившето кино „Коларов“.  \r\n*** \r\nВ 10.30 часа в ресторант \"Фюжън\" кандидатът за евродепутат от БСП Деница Златева ще се срещне с обществеността. В 12.00 часа тя ще разговаря с жители на града в предизборната шатра на БСП на централната улица в Габрово. \r\n*** \r\nОт 15.00 часа във фирма „Бултраф“ ЕООД кандидатът за евродепутат от листата на „БСП за България“ Цветелина Пенкова ще се срещне с ръководството и работниците.  \r\n*** \r\nОт 16.00 часа в село Поликраище кандидатът за евродепутат от БСП Цветелина Пенкова ще се срещне с жителите на населеното място. \r\n*** \r\nВ 13.30 часа в клуба на БСП кандидатът за евродепутат от БСП Момчил Неков \r\nще разговаря с жителите на населеното място.  \r\n*** \r\nОт 10.00 часа в конферентната зала на хотел “Отдих” кандидатът за евродепутат от ГЕРБ Ивелина Василева ще участва в среща на тема „Екология и туризъм“. \r\n*** \r\nОт 10.00 часа кандидатите за евродепутати от ГЕРБ Ева Майдел, Лиляна Павлова и Йоана Йончева – Фильова ще посетят фирма за производство и бутилиране на зеолитна вода в Казанлък. \r\n*** \r\nОт 11.30 часа кандидатите за евродепутати от ГЕРБ Ева Майдел, Лиляна Павлова и Йоана Йончева – Фильова ще бъдат гости на Пенсионерски клуб „Тракийка“, където ще разговарят с членове на клуба, както и с кметове на населени места от общината. \r\n*** \r\nВ 14.30 часа в клуба на БСП кандидатът за евродепутат от БСП Момчил Неков ще се срещне с обществеността.  \r\n*** \r\nОт 16.00 часа, в залата на община Лясковец, кандидатът за евродепутат от листата на „БСП за България“ Деница Златева ще се срещне с граждани. \r\n*** \r\nОт 18.00 часа кандидатите за евродепутати от ГЕРБ Ивелина Василева и Жечо Станков ще се срещнат с жителите на града в залата на НЧ „Изгрев 1927“ . На срещата ще присъстват кметът на град Бургас и зам.-председател на ГЕРБ Димитър Николов, кметът на Обзор Христо Янев, общински съветници от партията.  \r\n*** \r\nОт 14.00 часа водачът на листата на ВМРО Ангел Джамбазки ще се срещне с жители на града в залата на Общината. \r\n*** \r\nВ 18.00 часа в Младежки дом кандидатът за евродепутат от БСП Велизар Енчев ще се срещне с обществеността.  \r\n*** \r\nВ 10.00 часа на централния градски площад кандидатът за евродепутат от БСП \r\nДимитър Данчев ще се срещне с жители на града.  \r\n*** \r\nОт 11.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще проведе среща-разговор с администрацията на фирма „Белла България“, ул. „Нестор Абаджиев“ 37. \r\n*** \r\nОт 12.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Тракия“, пред Търговски център „Форум“. \r\n*** \r\nОт 12.30 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети Народна библиотека „Иван Вазов“. \r\n*** \r\nОт 13.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети централната предизборна шатра на ГЕРБ в Пловдив, Главната, до площад „Стефан Стамболов“. От 14.00 часа тя ще се разходи по пешеходната Главна улица на Пловдив и среща с граждани. \r\n*** \r\nОт 15.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Северен“, от северната страна на Пешеходния мост.  \r\n*** \r\nВ 15.30 часа в \"Инфо 18 Център\" кандидатът за евродепутат от БСП Валери Жаблянов ще разговаря с жителите на града.  \r\n*** \r\nВ 18.00 часа в зала на НБ \"Иван Вазов\" кандидатите за евродепутат от БСП проф. Румен Гечев и Тодор Стоилов проведат среща с патриотични организации под  мотото \"Националната идея в ЕС\". \r\n*** \r\nВ 10.30 часа на пазара в града кандидатът за евродепутат от БСП Валери Жаблянов ще се срещне с граждани. По-късно, в 12.00 ч., той ще се срещне с работещи във фабрика \"Искра\".  \r\n*** \r\nВ 10.30 часа в клуба на БСП – Разград кандидатът за евродепутат от БСП Момчил Неков ще се срещне с жители на града.  \r\n*** \r\nВ 14.30 часа водачът на листата на БСП Елена Йончева и кандидатът за евродепутат Петър Витанов ще посетят ГКПП „Дунав мост“. В 15.30 ч., в парка на младежта в гр. Русе,  Йончева и Витанов  ще се срещнат с екоактивисти. В 17.30 часа в предизборната шатра на БСП на пл. Свобода Елена Йончева и Петър Витанов ще разговарят с жители на града. В 19.00 часа в залата на хотел \"Рига\", ще започне срещата на кандидатите за евродепутати с жителите на Русе. \r\n*** \r\nВ 18.00 часа водачът на листата на ГЕРБ и СДС за европейските избори Мария Габриел и кандидатът за евродепутат Камен Костов ще се срещнат с пчелари от Сливен и региона. \r\n*** \r\nОт 13.30 часа кандидатите за евродепутати от ГЕРБ Ева Майдел, Лиляна Павлова и  Николай Диков, заедно с народните представители от ГЕРБ Емил Христов и Радостин Танев ще се срещнат с ръководствата и работещите в две от водещите фирми в града.  \r\n*** \r\nОт 18.00 часа кандидатите за евродепутати от ГЕРБ Ева Майдел и Лиляна Павлова ще бъдат гости на областно предизборно събрание на ГЕРБ в хотел „Мериан Палас“, гр. Стара Загора, където ще присъстват кметове от областта, общински съветници, общински ръководства на структури и над 300 членове и симпатизанти на партията. \r\n*** \r\nВ 14.30 часа в общината председателят на „Коалиция за България“ Румен Петков ще открие кампанията за европейските избори. На събитието ще присъстват кметът на Стрелча, както и представители на националното и местно ръководство на АБВ.", "date": "2019.05.07", "title": "Предстоящи събития в страната за 7 май (Агенция „Фокус“)"}
{"url": "http://www.focus-news.net/news/2019/05/07/2654587/tass-evropeyskiyat-sayuz-razkritikuva-reshenieto-za-otmyana-na-rezultatite-ot-izborite-v-istanbul.html", "text": "В съвместно изявление на върховният представител на ЕС по външната политика и сигурността Федерика Могерини и еврокомисарят по разширяването Йоханес Хан се казва, че решението на Върховния изборен съвет на Турция за отмяна на резултатите от изборите за кмет на Истанбул и провеждане на повторно гласуване, противоречи на самата идея за демократичен избирателен процес, предаде  ТАСС .  \r\nВ изявлението на европейските представители се казва, че решението за отмяна на резултатите от изборите е политизирано и „противоречи на ключовата цел на демократичния избирателен процес, заключаваща се в признаване на народната воля“. Освен това, тази стъпка „подкопава избирателния процес, привързаността към който турския народ показа с високата избирателна активност, както и нарушава задълженията на Турция като член на Съвета на Европа“.  \r\nПредставителите на ЕС подчертаха, че работата на турската избирателна комисия трябва да бъде независима и прозрачна, в съответствие с международните норми. Могерини и Хан изразиха надежда, че Турция ще позволи на международни наблюдатели да присъстват на повторното провеждане на изборите.  \r\nНовите местни избори в Истанбул ще се произведат на 23 юни. Турското външно министерство излезе с изявление, в което отхвърля всяка критика свързана с взетото решение, допълва агенцията.   Светлин Божков", "date": "2019.05.07", "title": "ТАСС: Европейският съюз разкритикува решението за отмяна на резултатите от изборите в Истанбул"}
{"url": "http://www.focus-news.net/news/2019/05/07/2654601/nimh-dnes-shte-bade-vetrovito-na-mesta-shte-prevali-slab-dazhd.html", "text": "Днес ще бъде ветровито и със значителна облачност. На места ще превали слаб дъжд. Това съобщи за  Агенция „Фокус”  дежурният синоптик от Христо Христов от   Националния институт по метеорология и хидрология (НИМХ) . Температурите ще са много по-ниски от обичайните за първата половина на май. Максималните в Северна България и високите полета на Западна ще бъдат между 9° и 14°, в останалата част от страната 13° - 18°, в София около 9°. \r\nНад Черноморието ще има значителна облачност. На места в южната част ще превали дъжд. Ще духа умерен северозападен вятър. Максимални температури на въздуха 16°-18°. Температурата на морската вода е 14-15°. Вълнението на морето ще бъде около 2 бала. \r\nНад планините ще има значителна облачност и ще превалява предимно сняг. Ще духа силен северозападен вятър. Температурите ще се понижат, максималната на 1200 метра ще е около 3°, на 2000 метра - около минус 3°. \r\nАтмосферното налягане през деня ще се повишава, но ще остане малко по-ниско от средното за май.", "date": "2019.05.07", "title": "НИМХ: Днес ще бъде ветровито, на места ще превали слаб дъжд"}
{"url": "http://www.focus-news.net/news/2019/05/07/2654604/evropeyski-izbori-2019-vodachat-na-listata-na-gerb-mariya-gabriel-shte-poseti-plovdiv.html", "text": "Водачът на листата на ГЕРБ за предстоящите избори за членове на Европейския парламент Мария Габриел ще посети Пловдив. Това съобщиха от пресцентъра на  партията . \r\nПрограмата на Мария Габриел включва: \r\n- 11.00 часа – среща-разговор с администрацията на фирма „Белла България“, ул. „Нестор Абаджиев“ 37; \r\n- 12.00 часа – среща с граждани на предизборната шатра на ГЕРБ в район „Тракия“, пред Търговски център „Форум“; \r\n- 12.30 часа – посещение в Народна библиотека „Иван Вазов“, ул. „Авксентий Велешки“ 17; \r\n- 13.00 часа – посещение на централната предизборна шатра на ГЕРБ в Пловдив, Главната, до площад „Стефан Стамболов“ ; \r\n- 14.00 часа – разходка по пешеходната Главна улица на Пловдив и среща с граждани; \r\n- 15.00 часа –  среща с граждани на предизборната шатра на ГЕРБ в район „Северен“, от северната страна на Пешеходния мост.", "date": "2019.05.07", "title": "Европейски избори 2019: Водачът на листата на ГЕРБ Мария Габриел ще посети Пловдив"}
{"url": "http://www.focus-news.net/news/2019/05/07/2654603/predstoyashti-mezhdunarodni-sabitiya-za-7-may-agentsiya-fokus.html", "text": "***  Посещение на Папа Франциск  \r\n***  Продължава срещата на външните министри на страните от Арктическия съвет \r\n***  Либийският премиер Фаез Сарадж започва европейска обиколка, като ще се срещне с италианския премиер Джузепе Конте, германския канцлер Ангела Меркел и френския президент Еманюел Макрон \r\n***  Пресконференция на Жан-Клод Юнкер преди срещата на Европейския съвет в Букурещ \r\n***  САЩ публикуват месечните данни за търговския баланс  \r\n***  Реч на вицепрезидента на САЩ Майкъл Пенс и мексиканския външен министър Марсело Ебрард пред Конференцията за Америка \r\n***", "date": "2019.05.07", "title": "Предстоящи международни събития за 7 май  (Агенция \"Фокус\")"}
{"url": "http://www.focus-news.net/news/2019/05/07/2654605/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-ruse-gabrovo-veliko-tarnovo-plovdiv-razgrad-pernik-sofiya-i-pazardzhik.html", "text": "Кандидатите за евродепутати от листата на \"БСП за България\" ще посетят областите Русе, Габрово, Велико Търново, Пловдив, Разград, Перник, София и Пазарджик на 7 май 2019 г. (вторник). Това съобщиха от пресцентъра на  БСП . \r\nКандидатите от листата на \"БСП за България\" ще проведат срещи по следната програма: Русе \r\nВ 12.00 ч., водачът на листата на \"БСП за България\" Елена Йончева и Петър Витанов  ще се срещнат с работещите в шивашка фирма в гр. Бяла. В 14.30 ч., те ще посетят ГКПП Дунав мост. По-късно, в 15.30 ч., в парка на младежта в гр. Русе,  Йончева и Витанов  ще се срещнат с екоактивисти. В 17.30 ч., в предизборната шатра на БСП, на пл. Свобода, в гр. Русе, Елена Йончева и Петър Витанов ще разговарят с жители на града. В 19.00 ч., в залата на хотел \"Рига\", ще започне срещата на кандидатите за евродепутати с жителите на Русе. \r\nВ 13.00, в клуба на БСП, в гр. Борово, Петър Витанов ще разговаря с жителите на града. В 14.00 ч., в залата на общ. Иваново, Витанов ще се срещне с обществеността. Габрово \r\nВ 10.30 ч., в ресторант \"Фюжън\", в гр. Габрово, Деница Златева ще се срещне с обществеността. По-късно, в 12.00 ч., тя ще разговаря с жители на града в предизборната шатра на БСП на централната улица в Габрово. Велико Търново \r\nВ 15.00 ч., във фирма \"Бултраф\" ЕООД, в гр. Горна Оряховица, Цветелина Пенкова  ще се срещне с ръководството и работниците. По-късно, от 16.00 ч., в с. Поликраище, тя ще се срещне с жителите на населеното място. \r\nВ 16.00 ч., в залата на община Лясковец, Деница Златева ще се срещне с граждани.  \r\nВ 18.00 ч., в парк \"Никола Габровски\", във Велико Търново, Деница Златева и Цветелина Пенкова ще участват в  откриването на кампанията на \"БСП за България\". Пловдив \r\nВ 10.30 ч., на пазара в гр. Първомай, Валери Жаблянов ще се срещне с граждани. По-късно, в 12.00 ч., той ще се срещне с работещи във фабрика \"Искра\". В 15.30 ч., в \"Инфо 18 Център\" в гр. Пловдив, кандидатът за евродепутат ще разговаря с жителите на града. В 18.00 ч., в читалището на гр. Брезово, Валери Жаблянов ще се срещне с обществеността.  \r\nВ 18.00 ч., в зала на НБ \"Иван Вазов\" , в гр. Пловдив, проф. Румен Гечев и Тодор Стоилов проведат среща с патриотични организации под  мотото \"Националната идея в ЕС\". Разград \r\nВ 10.30 ч., в клуба на БСП - Разград, Момчил Неков ще се срещне с жители на града. В 13.30 ч., в клуба на БСП, в гр. Завет, той ще разговаря с жителите на населеното място. По-късно, в 14.30 ч., в клуба на БСП в гр. Кубрат, Момчил Неков ще се срещне с обществеността.  Перник \r\nВ 10.00 ч., на централния градски площад, в гр.Перник, Димитър Данчев ще се срещне с жители на града.  София \r\nВ 18.00 ч., в Районния съвет на БСП - Надежда в София,  Иван Кръстев ще разговаря с представители на Обединението на жените социалистки в БСП. Пазарджик \r\nВ 18.00 ч., в Младежки дом, в гр. Пазарджик, Велизар Енчев ще се срещне с обществеността.", "date": "2019.05.07", "title": "Европейски избори 2019: Кандидатите за евродепутати от \"БСП за България\" ще посетят областите Русе, Габрово, Велико Търново, Пловдив, Разград, Перник, София и Пазарджик"}
{"url": "http://www.focus-news.net/news/2019/05/07/2654606/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.05.07", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя\""}
{"url": "http://www.focus-news.net/news/2019/05/07/2654607/izvestiya-byudzhetat-na-rusiya-e-zagubil-nad-150-miliarda-rubli-zaradi-narusheniya-pri-obshtestvenite-porachki.html", "text": "Загубите за руския бюджет, в резултат на преки нарушения на законодателството при обществени поръчки, достигат най-малко 153 милиарда рубли през 2018 година, пише руският вестник  „Известия“ , позовавайки се на доклад на министерството на финансите на Русия.  \r\nВ документа се отчитат единствено необоснованото завишаване и понижаване на цените на договорите и неправилния способ за тяхното определяне, съобщиха от руското финансово ведомство.  \r\nПрез миналата година общата стойност на сключените обществени поръчки достига 6,8 трилиона рубли. По този начин, щетите заради нарушения надхвърлят 2%. От публикуваната информация на руското финансово ведомство 40% от обществените поръчки не са били одобрени, защото в търговете за тях е участвал само един участник.  \r\nФедералната антимонополна служба на Русия е проверила почти 27 000 обществени поръчки, като в 30% от тях са открити признаци на ограничаване на конкуренцията.   Светлин Божков", "date": "2019.05.07", "title": "„Известия“: Бюджетът на Русия е загубил над 150 милиарда рубли, заради нарушения при обществените поръчки"}
{"url": "http://www.focus-news.net/news/2019/05/07/2654609/denyat-7-may-v-balgarskata-istoriya.html", "text": "През 1876 г. Дряновският манастир, в който се укрива четата на поп Харитон, е разрушен с артилерийска стрелба. На тази дата е осуетен заговорът на руския капитан Николай Набоков за отвличане на княз Александър I Батенберг и за предаването му на руснаците през 1886 г. През 1913 г. със заповед на Действащата армия се обявява създаването на Пета армия с командващ генерал-майор Стефан Тошев .  \r\n1992 г. \r\nБългария е приета за редовен 27-ми член на Съвета на Европа и подписва Статута на СЕ, Общото споразумение за привилегиите и имунитетите на СЕ и Първи протокол към него. Тези три международноправни документа влизат в сила от същата дата. Подписана е и Конвенцията за защита на правата на човека и основните свободи и Допълнителния протокол към нея, които влизат в сила за България от 7 септември 1992 г. \r\nНа 4 декември 1989 г. председателят на Народното събрание на България отправя официално искане за приемане на страната ни в СЕ. През 1989-1992 г. са осъществени редица официални контакти на високо равнище. През 1990-1991 г. се състоят съвместни посещения в страната на генералния секретар на СЕ и на съответните председатели на Комитета на министрите на СЕ. На посещение в България пристига и президента на Парламентарната асамблея на СЕ. На 2 юли 1990 г. на България е предоставен статут на специално поканена към Парламентарната асамблея на Съвета на Европа. С писмо на министъра на външните работи от 3 март 1990 г. е заявено намерението на страната да се присъедини към организацията. На 17 януари 1991 г. е изпратено ново писмо на министъра на външните работи, с което официално се иска страната да бъде приета за член на Съвета на Европа. В съответствие с практиката на организацията, на 12 февруари 1991 г. Комитетът на министрите предава на ПАСЕ за становище молбата на България за членство. За докладчик на ПАСЕ по България е определен Мигел Анхел Мартинес. \r\n1978 г. \r\nЗавършва европейското първенство по свободна борба, провеждано от 5 май в България. Българските спортисти печелят 5 златни, 2 сребърни и 1 бронзов медал. \r\n1971 г. \r\nНародното събрание започва обсъждане на проекта за нова конституция. На следващия ден е решено приемането й да стане чрез референдум. На 30 март проектът за нова конституция на Народна Република България е публикуван за всенародно обсъждане. По \"официални сведения\" за по-малко от месец са проведени 30 000 събрания с участието на над 3 000 000 граждани, направили 14 000 предложения за допълнения в текста на конституцията. На 18 май е обявено приемането на новата конституция. Тя влиза в сила същия ден с публикуването й в \"Държавен вестник\" и е обявена за основен закон за изграждането на \"развито социалистическо общество\". В нея БКП се провъзгласява за \"ръководна сила на обществото и държавата\", а НРБ - за \"социалистическа държава\". Създава се нов висш постоянно действащ държавен орган - Държавен съвет, който \"съединява вземането на решения с тяхното изпълнение\" и на практика измества парламента и правителството от върховното положение, което конституцията им е отредила. \r\n1932 г. \r\nЗавършва мисията на епископ Борис Стобийски в Ерусалим, започнала на 12 април. Епископ Борис Стобийски води преговори с делегация на Ерусалимската патриаршия за вдигане на схизмата от Българската екзархия. Мисията е провалена от Вселенската патриаршия. \r\n1918 г. \r\nПодписан е Букурещкият мирен договор между Централните сили (Германия, Австро-Унгария, България и Турция) и Румъния, с който се оформя излизането на северната ни съседка от Първата световна война (1914-1918 г.). Преговорите за мир започват през декември 1917 г., но поради спорове между съюзниците продължават до май. С цел да наложи икономическото си влияние в Румъния, Германия настоява да запази Северна Добруджа, като върне на България само Южна Добруджа, присъединена към Румъния след Междусъюзническата война 1913 г. Турция предявява териториални претенции спрямо България, засягащи Тракия и подкрепя Германия, която успява да наложи своите позиции. В Северна Добруджа е установено съвместно управление (Кондоминиум) от четирите съюзни държави, като на Румъния се осигурява търговски излаз до Черно море чрез линията Черна вода – Кюстенджа. Южна Бесарабия, завладяна през януари 1918 г. остава в пределите на северната ни съседка. В замяна по западната й граница е извършена корекция в полза на Австро-Унгария. Допълнително се сключват конвенции, които засилват австро-германското влияние. Те засягат румънски петрол, износа на селскостопански стоки, пощата и телеграфа. Предаването на Кондоминиума на България става основна външнополитическа цел на правителствата ни до края на Първата световна война. \r\n1915 г. \r\nВ София започва да излиза утринният информационен вестник \"Балканска поща\". Вестникът е спрян от печат на 12 август 1918 г. Редактор е Кр. Станчев. \r\n1913 г. \r\nСъс заповед на Действащата армия се обявява създаването на Пета армия с командващ генерал-майор Стефан Тошев. \r\nСтефан Тошев е роден в Стара Загора през 1859 г. По време на Руско-турската освободителна война 1877–1878 г. участва като доброволец в Българското опълчение. След Освобождението завършва Военното училище в София и по време на Сръбско-българската война 1885 г. командва дружина в боевете при Сливница. По време на Балканската война 1912–1913 г. Тошев е назначен за началник на Първа Пехотна Софийска дивизия. През Първата световна война 1914–1918 г. ръководи Трета армия, която през 1916 г. се сражава срещу Румъния. По-късно Тошев е начело на Четвърта армия. Той публикува редица материали, посветени на войните – \"Писма от войната. 1885–1895 г.\", \"Войнишка клетва\", \"Победени, без да бъдем бити\", \"Действията на III армия в Добруджа през 1916 година\" и др. \r\n1913 г. \r\nБългарският премиер Иван Гешов получава телеграма от руския министър на външните работи С. Д. Сазонов, който съветва Струга, Крушово, Велес и Кратово да се предадат на Сърбия. Последват още два телеграми на 13 и 14 май със същите искания. На 18 май исканията на руска страна са отхвърлени. \r\n1886 г. \r\nОсуетен е заговорът на руския капитан Николай Набоков за отвличане на княз Александър I Батенберг и за предаването му на руснаците. По предварителен план, отвличането трябвало да бъде осъществено между Бургас и Айтос. \r\nВъпреки, че Батенберг е предложен от Русия за български княз той постепенно губи доверието на руския двор. Още с встъпването си на престола Александър I Батенберг изразява недоволство от ограничените правомощия, които му предоставя Търновската конституция. Затова се насочва към съюз с Консервативната партия, чиито ръководители още по време на Учредителното събрание 1879 г. се обявяват за олигархично управление. На 27 април 1881 г., със съдействието на военния министър генерал-лейтенант П. К. Ернрот, Батенберг извършва държавен преврат, след който отменя конституцията и въвежда т.нар. режим на пълномощията (1881-1883 г.). Русия започва да се съмнява в правилността на избора си за български княз и вижда в лицето на Консерваторите проводник на прозападни настроения. През 1882 г. е съставено ново правителство начело с повиканите от Русия генерали Соволев и Каулбарс. Между руските представители и консерваторите противоречията не са преодолени. Българският владетел възприема Русия като заплаха и посредством консерваторите търси сближение с умерените либерали. На 6 септември 1883 г. Търновската конституция е възстановена и е създаден нов кабинет начело с Драган Цанков. След отстраняването на руските пратеници от прякото управление на страната отношенията с Русия се обтягат. Това създава силни настроения против българския княз сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят княза от престола. Въпреки извършения контрапреврат, поради отказа на руския император да одобри завръщането му в България, на 26 август Александър I Батенберг абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си той служи в редовете на австро-унгарската армия в Грац. \r\n1876 г. \r\nДряновският манастир, в който се укрива четата на поп Харитон, е разрушен с артилерийска стрелба. Въстаниците, които водят деветдневни сражения с турците правят опит за пробиване на обсадата. В боя по-голямата част от тях загиват, а тези, които са заловени, са изправени пред съд. \r\nВестта за избухването на въстанието в IV революционен окръг заварва Търновския революционен окръг в тежко положение. Част от ръководителите на революционните комитети в Горна Оряховица, Търново и Лясковец са заловени. Въпреки това е организирана голяма въстаническа чета от селата Мусина, Бяла черква, Михалци, Дичин, Вишовград и др. Начело застава поп Харитон, а за военен ръководител е назначен П. Пармаков. Знаменосец става Д. Атанасов - Русчуклийчето. В четата влизат още Бачо Киро, Хр. Караминков (Бунито), Т. Левтеров и др. Според плана тя трябва да се съедини с другите въстаници и да се укрепи в Балкана, за да може да води по-продължителна борба. След като се отправя към Стара планина, по дирите и тръгват многобройни потери от башибозук и редовни войскови части. На 29 април четата се установява в Дряновския манастир и в продължение на 9 дни води непрекъснати сражения с противника. На 7 май манастирът е разрушен от артилерийска стрелба и въстаниците решават да направят опит за пробиване на обсадата. В боя по-голямата част от тях загиват, а тези които са заловени, са изправени пред съд. \r\n1873 г. \r\nВ Хасково, два дни след първия разпит, Атанас Узунов е разпитан за втори път. Той отново отказва да разкрие дори името си. Продължават и разпитите на Стоян Заимов, който е уличен в това, че е познавал Атанас Узунов. \r\nНа 4 май Атанас Узунов е заловен при опит да убие хасковския чорбаджия хаджи Ставри Примо. По-късно са арестувани и други членове на Хасковския революционен комитет. Руският вицеконсул в Пловдив Найден Геров прави опит да ги освободи или намали присъдите им. През декември 1873 г. Узунов е осъден на 15 години каторга в медните рудници на Мадена (Аргана Мадени). \r\nРешението за убийството на Хаджи Ставри се взема на заседание на Хасковския революционен комитет, тъй като той е подозиран в предателство. На тази дата умират: \r\n1924 г. \r\nУмира Димитър Благоев – български общественик, публицист; основоположник на марксизма в България. Създател и ръководител на българската работническа социалдемократическа партия (1891 г.). Роден е в с. Загоричене, Костурско през 1856 г. През 1875 г. постъпва в IV клас на габровското Априловско училище. След Освобождението продължава образованието си в Одеса. От 1880 г. е в Петербург, където следва естествени науки и право. Чете произведенията на К. Маркс и Ф. Ласал. Става убеден привърженик на марксизма. В края на 1883 г. основава т. нар. \"Група на Благоев\" - първата социалдемократическа организация в Русия с политическа програма и устав; издава в-к \"Рабочий\". Благоев установява връзка с Г. Плеханов и неговата група \"Освобождение на труда\" в Женева. За политическата си дейност е арестуван и изгонен от страната. Продължава делото си в България, където издава сп. \"Съвременен показател\" заедно със съпругата си В. Живкова (Вела Благоева). По негова инициатива социалистически дружинки се събират на вр. Бузлуджа на 2 август 1891 г., където се провежда учредителният конгрес на БРСДП. Димитър Благоев е убеден привърженик и твърд последовател на Маркс. Той се бори с всички отклонения от догмите на марксизма. След 1917 г. повежда партията към болшевизация. Автор е на първата марксическа книга в България \"Що е социализъм и има ли той почва у нас?\" (1891 г.). Димитър Благоев е редактор на първия марксически в-к \"Работник\" (1892 г.). Обявява се против терористичния курс на партията, налаган от Коминтерна и прокарван в българската политическа действителност от Г. Димитров, В. Коларов, Ан. Иванов и др. Последната година от живота си прекарва в изолация. \r\n1876 г. \r\nУмира Петър Пармаков (Алтъпармаков) - български революционер. Роден е в с. Градец, Сливенско през 1850 г. През 1870 г. заминава за Цариград, а оттам за Одеса. Завършва Одеското военно училище през 1875 г. и служи в руската армия. През 1876 г. напуска армията и се установява в Браила, където се включва в дейността на БРЦК. Преминава р. Дунав и участва в подготовката на Априлското въстание в Търновския революционен окръг, определен за военен командир на четата на поп Харитон (28 април 1876 г.), а на 2 май 1876 г. поема командването на четата. Убит е в сражение с турските войски при Дряновския манастир. \r\n927 г. \r\nПо време на приготовления за война с Византия от сърдечен удар умира цар Симеон I Велики. Веднага след възкачването му на престола през 893 г. отношенията с Византия се изострят, тъй като византийският император Лъв VI Философ мести тържището на български стоки от Цариград в Солун. Византийският владетел отказва да промени тази разпоредба и в защита на българските търговци Симеон I навлиза в Източна Тракия и разбива византийците при Одрин. В отговор император Лъв VI влиза в съюзни отношения с маджарите, които нахлуват в българските земи и на територията на днешна Добруджа разбиват изпратената срещу тях войска на княз Симеон. Князът и болярите му са принудени да се оттеглят в крепостта Дръстър и да започнат преговори за мир. По време на преговорите с Лъв Хиросфакт българският владетел успява да сключи съюз с печенегите и съвместно с тях да разгроми маджарите. След като укрепва тила си, Симеон насочва войските си на юг и през 896 г. нанася тежко поражение на ромеите при Булгарофигон. Византийският император е принуден да подпише мирен договор, с който се възстановява статуквото отпреди 894 г. От 894 до 913 г. отношенията между двете държави са мирни. Вероятно в този период българите трайно овладяват земите на днешна Западна Македония и Албания. През 904 г. арабите, водени от Лъв Триполитански, завладяват и опустошават Солун. От това се възползва и княз Симеон и макар войските му да не завладяват Солун, българо-византийската граница е изместена на 20 км северно от Солун. Войната започва през 913 г. и е предизвикана от пренебрежителното отношение на съимператора Александър, поел властта поради малолетието на император Константин VII, спрямо българското пратеничество. През 913 г. Симеон I стига до стените на Цариград. Византия е принудена да му признае титлата цар на българите, въпреки че следващата година го анулирала. Тогава българските войски нахлули отново в Източна Тракия и превземат Одрин. На 20 август 917 г. в Ахелойската битка византийската войска е обкръжена и избита. Следва второ поражение при Катасирти и патриарх Николай Мистик апелира за спиране на войната и подписване на мир. Междувременно византийската дипломация успява да раздвижи сърбите в тила на княз Симеон. Симеон изпраща срещу сърбите войска начело с кавкан Теодор Сигрица и Мармиас. Те залавят сръбския княз Петър Гойникович и поставят на престола княз Павел Бранович. През 918 г. българските войски достигат Пелопонес и Егейските острови. Свикан е църковен събор, на който Симеон I се провъзгласява за император на ромеите, а българският архиепископ е провъзгласен за патриарх. През 921 г. една българска армия достига до Дарданелите, завладява Галиполския полуостров и се опитва да премине на малоазийския бряг. През 923 г. цар Симеон I отново стига до стените на Цариград. Византия иска да започнат преговори за мир и въпреки че мир не е сключен българите снемат обсадата. По време на царуването на Симеон I Велики България достига своето най-голямо политическо, военно и културно могъщество. Той е вторият владетел след Карл Велики, който придобива титла, равнозначна на тази на византийския император. Българската църква си извоювала автокефалност, а България се превръща в духовен център на славянския свят. Втората българска столица - Велики Преслав, става един от основните културни центрове на Югоизточна Европа и град, който по великолепие съперничи на Цариград. На тази дата са родени: \r\n1969 г. \r\nРодена е Катерина Малеева – състезателка по тенис на корт. Многократна републиканска шампионка. Спечелила 12 титли от големи състезания. Най-доброто й класиране е 6-то място в световната ранглиста през 1990 г. \r\n1967 г. \r\nРоден е Дони (псевдоним на Добрин Векилов) – български певец, композитор, автор на текстове, актьор. Заедно с Момчил Колев създава един от най-успешните дуети за последното десетилетие. През 1989 г. Дони започва като басист и вокалист на група \"Атлас\", а през 1993 г. заедно с Момчил записва песента \"Уморени крила\". Песента предначертава успеха на първия албум на Дони в дует с Момчил - \"Албумът\" (1993 г.). Издателите на певеца пускат на пазара видеокасетите \"Филмът\" и \"Акустичният концерт\" (гост музиканти Теодосий Спасов, Васил Петров, \"Акага\", симфоничен оркестър и др.). Видеоклиповете на Дони се излъчват и по френския музикален канал МСМ, а английското музикално сп. \"Q\" причислява дуета \"Дони и Момчил\" към успешните групи на 1997 г. От началото на 2000 г. Дони работи върху собствени проекти, свързани с театралната музика. Дискография (с Момчил): \"Албумът\" (1993 г.), \"Вторият\" (1994 г.), \"Създадено в България\" (1996 г.), \"Хитовете\" (1998 г.). Първи самостоятелен албум \"Дони\" (2001 г.). \r\n1964 г. \r\nРодена е Долорес Арсенова – български юрист. Завършва педагогика в СУ \"Св. Климент Охридски\" през 1990 г. и право в УНСС през 1990 г. За периода 1996- 2001 г. е адвокат в Софийската адвокатска колегия, юридически консултант по мениджмънт на фирми и организации с нестопанска цел. Арсенова е член на Българската социологическа асоциация и Съюза на учените. Председателства УС на сдружението за защита на лекарите \"Хипократ\". От 1999 г. работи в Института по социология към БАН като сътрудник в секция \"Глобално и регионално развитие\". Депутат е в ХХХIХ НС от листата на НДСВ. От 2001 г. е министър на околната среда и водите в правителството на Симеон Сакскобургготски. От 11 юли 2005 г. е депутат в 40-то Народно събрание от ПГ НДСВ. От 24 август 2005 г. е член на Комисията по енергетиката и зам.-председател на Комисията по околната среда и водите. \r\n1930 г. \r\nРоден е Константин Джидров – български оператор и художник. Завършва специалност илюстрация в Художествената академия. Насочва се към игралното кино, в което работи като художник и оператор. Участва в създаването на: \"Среднощна среща\" (1958-1963 г.), \"Маргаритка\" (1961 г.), \"Тютюн\" (1962 г.), \"Смърт няма\" (1963 г.), \"Вула\" (1965 г.), \"Свобода или смърт\" (1969 г.), \"Господин Никой\" (1969 г.), \"Няма нищо по-хубаво от лошото време\" (1971 г.), \"Козият рог\" (1972 г.), \"Мандолината\" (1973 г.), \"Дубльорът\" (1974 г.), \"Сладко и горчиво\" (1975 г.), \"Осъдени души\" (1975 г.), \"Над Сантяго вали\" (1976 г.), \"Кладенецът\" (1991 г.), \"Кръговрат\" (тв, 1993 г.). \r\n1930 г. \r\nРоден е Пеньо Пенев (Пеньо Митев) – български поет. Той е родом от с. Добромирка. Завършва гимназия в Севлиево. От 1949-1959 г. участва в бригадното движение. Работи в Перник и Димитровград. Редактор е във в-к \"Стършел\". През 1956 г. издава единствената си стихосбирка \"Добро утро, хора!”. Умира на 27 април 1959 г. при неизяснени обстоятелства. \r\n1914 г. \r\nРоден е Андрей Гуляшки – български писател. Сътрудник е на левия печат. След 9 септември 1944 г. е редактор в редица издания, главен редактор на сп. \"Пламък\" (1956-1966 г.), директор на Народния театър, главен редактор на сп. \"Съвременник\" (1972-1973 г.), секретар на СБП (1956-1962 г.), зам.-председател на СБП. През последните години от живота си пише в Сопот. Белетристичното му творчество е обвързано с философска проблематика. Известен става неговият герой Авакум Захов, появил се за пръв път в повестта \"Контраразузнаване\". Негови съчинения са \"Дон Кихот от Селвеция\" (1936 г.), \"Жени\" (1938 г.), \"Смъртна присъда\" (1940 г.), \"МТ станция\" (1950 г.), \"Село Ведрово\" (1952 г.), \"Златното руно\" (1958 г.), \"Приключенията на Авакум Захов\" (1962 г.), \"Седемте дни на нашия живот\" (1964 г.), \"Малка нощна музика\" (1965 г.), \"Романтична повест\" (1970 г.), \"Скитник броди по света\" (1982 г.), \"Краят на Лалелия\" (1987 г.) и др. \r\n1909 г. \r\nРоден е Васил Иванов – български художник. Завършва Художествената академия в София през 1940 г. - живопис при проф. Н. Маринов и при проф. Н. Ганушев. Работи в областта на живописта и графиката (техника с креда). Участва в изложби от 1939 г. Представя свои творби в България и в чужбина. Негови произведения притежават НХГ - София, галерии във Варшава, Лодз, Будапеща, частни сбирки. \r\n1874 г. \r\nРоден е Йордан Маринополски – български писател, народник, противник на естетизма, формализма и индивидуализма. Следва история и философия в Лайпциг (1895-1897 г.) заедно с П. П. Славейков. В София завършва славянска филология през 1910 г. и работи като гимназиален учител. Сътрудник е на периодичния печат. Изпитва влиянието на руската класика и се противопоставя на естетическите възгледи на Славейков и кръга “Мисъл”. Негови съчинения са “Българската литература подир Освобождението” (1898 г.), “Огледайте се!” (хуморески, 1898 г.), “Критици” (1910 г.), “Прояснени небосклони” (кн. 1, спомени и признания, 1922 г.), “Към младите” (кн. 2, 1924 г.). За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.07", "title": "Денят 7 май в българската история"}
{"url": "http://www.focus-news.net/news/2019/05/07/2654608/evropeyski-izbori-2019-kandidatat-za-evrodeputat-ot-gerb-ivelina-vasileva-shte-uchastva-v-sreshta-na-tema-ekologiya-i-turizam-v-kavarna.html", "text": "Кандидатът за евродепутат от листата на ГЕРБ и СДС Ивелина Василева ще участва в среща на тема “Екология и туризъм”, съобщиха от пресцентъра на  ПП ГЕРБ . На събитието ще присъстват и народните представители вицеадмирал Пламен Манушев и Даниела Димитрова.На срещата са поканени представители на туристическия бранш и природозащитни организации.  \r\nФорумът ще се проведе от 10.00 ч. в конферентната зала на хотел “Отдих” в Каварна.", "date": "2019.05.07", "title": "Европейски избори 2019: Кандидатът за евродепутат от ГЕРБ Ивелина Василева ще участва в среща на тема „Екология и туризъм“ в Каварна"}
{"url": "http://www.focus-news.net/news/2019/05/07/2654610/evropeyski-izbori-2019-vodachat-na-listata-na-gerb-i-sds-za-evropeyskite-izbori-mariya-gabriel-shte-poseti-sliven.html", "text": "Водачът на листата на ГЕРБ и СДС за европейските избори Мария Габриел ще посети Сливен днес и на 8 май, съобщиха от  ПП ГЕРБ . Тя ще бъде придружена от народния представител от ГЕРБ и областен ръководител на партията Десислава Танева. \r\nВ 18.00 ч. Мария Габриел и кандидатът за евродепутат Камен Костов ще се срещнат с пчелари от Сливен и региона. Ще бъдат дискутирани бъдещите политики на ЕС за премахване на пречките, с които се сблъскват пчеларите и преработвателите на пчелни продукти, новите екологични мерки, свързани с опрашването, както и контрола върху вноса на пчелни продукти от трети страни. Срещата с производители на мед и пчелни продукти ще се проведе в конферентната зала на хотел „Централ“. \r\nНа 8 май /сряда/ от 10.00 ч. Мария Габриел ще се включи в официалната церемония по откриване на XXI Националния фестивал на детската книга, която ще се проведе във фоайето на Драматичен театър „Стефан Киров”.  \r\nФестивалът се провежда ежегодно през месец май. Организира се от Регионална библиотека \"Сава Доброплодни\" – Сливен с подкрепата на Министерство на културата, Национален център за книга към Министерството на културата, Община Сливен, Областна администрация - Сливен, Агенцията за българите в чужбина, Ротари клуб - Сливен, издателства и др. Гости на Фестивала са автори, издатели, книгоразпространители, библиотечни специалисти от България и чужбина и много деца. \r\nВ 11.00 часа водачът на листата на ГЕРБ и СДС Мария Габриел и кандидатът за евродепутат Камен Костов ще проведат среща с представители на IT сектора. Ще се обсъждат въпроси, свързани с дигиталната епоха и политиките на ЕС. Срещата ще се проведе в конферентната зала на хотел „Централ“.", "date": "2019.05.07", "title": "Европейски избори 2019: Водачът на листата на ГЕРБ и СДС за европейските избори Мария Габриел ще посети Сливен"}
{"url": "http://www.focus-news.net/news/2019/05/07/2654612/burgas-v-grada-shte-se-provede-sastezanie-po-robotika.html", "text": "В града ще се проведе състезание по роботика. В него ще участват ученици от професионалните гимназии, в които се изучават информационни технологии. Атрактивното „Robo challenge Burgas\" ще се проведе от 15.00 часа на площад „Тройката\". \r\nСъстезанието ще протече в четири кръга - мини сумо, следене на линия, състезание с Лего роботи и демонстрация на роботи. Целта на състезанието е учениците да демонстрират знания и умения в областта на съвременните информационни технологии, управлението на киберфизични системи и алгоритми. \r\nВ състезанието, което ще се проведе за първи път в града, ще вземат участие и учениците от Професионална гимназия по компютърно програмиране и иновации, в която децата изучават роботика. \r\nОсвен съревнованието гимназиите, участващи в „Robo challenge Burgas\", ще представят пред зрителите свои макети и инсталации в специално подготвена шатра. В нея всеки желаещ ще получи информация за професиите, които предлагат училищата. \r\nПубликата също ще може да се включи с конкурс за най-добра снимка с дрон. Жури ще определи най-добрите фотоси, а за победителите са предвидени награди. Снимките ще се изпращат на email адрес: cko_burgas@abv.bg. \r\nПри лоши метеорологични условия състезанието ще се проведе в Дома на Нефтохимика. \r\nСъстезанието „Robo challenge Burgas\" се организира от Община Бургас, Центъра за подкрепа на личностното развитие и университет \"Проф. д-р Асен Златаров\". \r\nПодробна информация гражданите могат да получат на тел.: 056 825 809 или 0885 985 433 - ЦПЛР - Бургас.", "date": "2019.05.07", "title": "Бургас: В града ще се проведе състезание по роботика"}
{"url": "http://www.focus-news.net/news/2019/05/07/2654590/tass-v-hoda-na-protestite-vav-venetsuela-sa-zadarzhani-nad-230-dushi.html", "text": "Властите във Венецуела провеждат разследване за смъртта на петима души, в хода на антиправителствените протести на 30 април, предаде  ТАСС , позовавайки се на главния прокурор на страната Тарек Сааб.  \r\n„В хода на протестите бяха задържани около 233 души, петима души загинаха. Всички тези случаи се разследват от прокуратурата“, заяви Сааб пред местни медии.  \r\nПо думите на главния прокурор, към момента прокуратурата е издала заповеди за арест на 18 „военни и граждански лица, участващи в заговора, с цел опит за държавен преврат“. Проведени са 17 обиска.  \r\nНа 30 април група военни премина на страната на опозицията във Венецуела, след което в страната се възобновиха мащабните антиправителствени демонстрации. При сблъсъци със силите за сигурност, само в столицата Каракас пострадаха десетки души, допълва агенцията.   Светлин Божков", "date": "2019.05.07", "title": "ТАСС: В хода на протестите във Венецуела са задържани над 230 души"}
{"url": "http://www.focus-news.net/news/2019/05/07/2654602/premierat-boyko-borisov-shte-izprati-papa-frantsisk.html", "text": "Премиерът Бойко Борисов ще изпрати папа Франциск на летище София. Приключва апостолическото пътуване на Светия отец в България. Това съобщиха от  правителствената информационна служба . От София главата на Римокаторическата църква заминава за Скопие.", "date": "2019.05.07", "title": "Премиерът Бойко Борисов ще изпрати папа Франциск"}
{"url": "http://www.focus-news.net/news/2019/05/07/2654611/nimh-zhalt-kod-za-silen-vyatar-e-v-sila-za-18-oblasti-na-stranata.html", "text": "Жълт код за силен вятър е в сила за 18 области на страната, сочи справка на сайта на  Националния институт по метеорология и хидрология . Областите с жълт код са Благоевград, Кюстендил, Перник, София град и област, Пазарджик, Пловдив, Стара Загора, Сливен, Търговище, Велико Търново, Габрово, Ловеч, Русе, Плевен, Враца, Монтана и Видин.  \r\nВ областите Благоевград, Пазарджик, Кюстендил, София град и област, Пловдив, Стара Загора, Сливен, Габрово, Ловеч се очаква вятърът да бъде с пориви до 18 – 20 м/сек. С 22 – 24 м/сек ще бъдат поривите на вятъра във Видин, Монтана, Враца, Плевен, Велико Търново и Русе.", "date": "2019.05.07", "title": "НИМХ: Жълт код за силен вятър е в сила за 18 области на страната"}
{"url": "http://www.focus-news.net/news/2019/05/07/2655009/sloboden-pechat-makedoniya-sasht-chestitiha-na-noviya-prezident-na-makedoniya-stevo-pendarovski.html", "text": "САЩ изпратиха честитка на новоизбрания президент на Македония Стево Пендаровски за неговата победа на изборите в неделя, съобщи във вторник Държавният департамент на САЩ, предава скопското електронно издание   „Слободен печат“  . \r\n„Поздравяваме гражданите на Северна Македония, които осъществиха своето право на глас. Изборите бяха мирни и конкурентни, а резултатът потвърждава волята на народа. Приветстваме и предварителния доклад на Организацията за сигурност и сътрудничество в Европа (ОССЕ) за проведените избори“, се казва в съобщението. \r\nОт Държавния департамент добавят, че САЩ е твърд партньор на Скопие. \r\n„Вашингтон е готов да си сътрудничи с новоизбрания президент Пендаровски, с правителството и всички политически партии, в момент, когато Северна Македония се готви да стане 30-тата членка на НАТО и прави напредък като бъдеща членка на ЕС“, подчертават от американското дипломатическо ведомство. \r\nПревод и редакция:", "date": "2019.05.07", "title": "„Слободен печат“ (Македония): САЩ честитиха на новия президент на Македония Стево Пендаровски"}
{"url": "http://www.focus-news.net/news/2019/05/07/2654613/dobrich-prodalzhava-remontat-na-chast-ot-dve-vtoroklasni-patni-otsechki-v-oblastta.html", "text": "До 8 май продължава ремонтът на част от две второкласни пътни отсечки в областта - път II-29 Генерал Тошево – ГКПП „Кардам“ и път II-71 Добрич-Силистра. Движението на автомобили по тях се осъществява с повишено внимание поради ремонтни дейности на асфалтовата настилка и се регулира с пътни знаци, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Започна и преасфалтирането на улици, включени в проекта за обновяване на водния сектор. Няма въведени промени в движението на автомобили в областта по републиканската пътна мрежа. В Добрич времето е облачно, духа слаб вятър, възможни са превалявания от дъжд, температурата на въздуха е около 8 градуса.  \r\nЖулиета НИКОЛОВА", "date": "2019.05.07", "title": "Добрич: Продължава ремонтът на част от две второкласни пътни отсечки в областта"}
{"url": "http://www.focus-news.net/news/2019/05/07/2654616/pregled-na-osnovnite-temi-v-starozagorskiya-pechat.html", "text": "„Откриха реновирания войнишки паметник в Горно Изворово“ е водещо заглавие във всекидневника  „Старозагорски новини“ .  Повече от 45 години паметната плоча престоява скрита в местната църква. \r\nВ навечерието на 6 май - Деня на храбростта и на Българската армия, жителите на казанлъшкото село Горно Изворово официално откриха обновения Паметник на загиналите във войните свои съселяни.  \r\nСредствата за възстановителните дейности на паметника бяха осигурени от правителството с Постановление No 253 от 22 ноември 2018 г. за отпускането на целева субсидия.  \r\nПаметната плоча е изградена още през 40-те години на миналия век, но според тогавашната държавна политика тя не можела да бъде изложена публично и местните родолюбиви жители я прибират за съхранение в сградата на църквата. Там престоява до 1988 година, когато кмет на селото е Славчо Бангиев. Той успява да убеди общинската управа да построят паметника и изнасят плочата на мястото, на което се намира и сега.  \r\nПрез годините монументът е подложен на вредно климатично въздействие и вандалски набези, което налага първия ремонт през 2014 г. със средства на тогавашния кмет на селото Добрин Дочев Добрев и военно формирование 22180 - Казанлък.  \r\nНа откриването на повторно реновирания монумент настоящият кмет на Горно Изворово Надежда Пенчева призова: \"Нека децата и младите да слушат, помнят и пренасят през десетилетията нашата синовна обич и признателност към делото и подвига на загиналите във войните наши близки и съселяни!\".  \r\nСлед тържествен водосвет и празнична програма на Народно читалище \"Отец Паисий - 1931\" и приятели от НЧ \"Цвятко Радойнов - 1885\" от Крън официалните гости на тържеството - общински съветници, наследници на загиналите във войните и жители на селото, почетоха подвига на героите от Горно Изворово с едноминутно мълчание и поднасяне на цветя!  \r\n„Поредна вандалска проява на Аязмото“ е друго водещо заглавие във вестника.  \r\nНа Георгьовден сутринта за пореден път мястото около чешмата на ген. Делчев в парк \"Митрополит Методий Кусев\" осъмна със следи от палени огньове и боклуци, разхвърляни около и в изградената преди време беседка за отдих. Въпреки призивите както от страна на Община Стара Загора, така и на обикновени граждани в социалните мрежи вандалските изстъпления продължават с пълна сила. Извършителите на деянието съвсем съзнателно са пренебрегнали забраната, която общинска администрация издаде - на територията на парка да не бъде пален огън.  \r\nЗа новата проявена безотговорност информира чрез фейсбук общинският съветник Пламен Русев. Припомняме, че по негова инициатива преди време до чешмата на уважавания ген. Делчев бе изградена беседката за отдих. Пред медията ни Русев припомни, че заедно със сина на генерал Делчев и предишния митрополит Галактион са били засадени в района 3 кедъра и цветя. \"Всичко това беше унищожено\" коментира общинският съветник. Той бе категоричен, че поредният вандализъм идва ясно да покаже, че повече с молби и призиви не може да се действа. \"Не обвинявам за това отговорните за спазването на правила институции, тъй като техните служители няма как денонощно да бдят на това място. Там трябва да бъде поставено видеонаблюдение, с което нарушителите да бъдат установени, а след това санкционирани\", заяви Пламен Русев.  \r\nПаленето на огън е изключителен риск за растителните видове в парка, който за старозагорци представлява \"белия дроб\" на Стара Загора. Все още е жив споменът за големия горски пожар от 2007 г., който изпепели хиляди декари гора, която и до днес не може да бъде възстановена. Очевидно обаче нарушителите на реда не живеят нито със спомените за миналото, нито за бъдещето.  \r\n„Опитват на саботират най-популярния конкурс \"Царица Роза\"“ е друго заглавие на страниците на вестника.  \r\nОт Община Казанлък призоваха гражданите да не участват в нерегламентирани класации  \r\n\"Призоваваме казанлъчани да проявят съпричастност към куража на абитуриентките от Града на розите и техните семейства да се впуснат в една от най-вълнуващите надпревари в техния живот \"Пътят към короната\" и да не участват в нерегламентирани класации!\". Този призив отправиха в неделя от Община Казанлък по повод появилите се поредни опити в интернет пространството момичетата, кандидатки за короната на \"Царица Роза\", да бъдат предмет на нерегламентирани игри. \"Община Казанлък категорично се разграничава от подобни вредни инициативи, които внасят тревога в момичетата и техните семейства!\", съобщават още от пресцентъра на Общината.  \r\nЗад провокациите стои медията на виден казанлъшки бос на БСП, която първо се опита да очерни красивата фотосесия на 18-те претендентки за короната и дори да я използва за партийни цели, а на следващия ден обяви гласуване във фейсбук, без знанието на организаторите и участничките в конкурса.  \r\nНа 3 май \"острието\" на медията на неуспелия кандидат за кмет от БСП Васил Самарски бе насочено срещу избора на надгробния паметник \"Тюлбето\" до Тракийската гробница в Казанлък, където е направена обща снимка на претендентките за Царица Роза и недалновидното според тях фотографско решение да се съчетае \"мрачният черен фон с агресивно червения цвят на потниците на красивите девойки\"... Въпреки че точно \"Тюлбето\" е една от забележителностите на Казанлък и предпочитано място за снимки както на туристи, така и на новобрачни двойки. А \"червеният\" цвят на потниците на момичетата е използван от медията на Самарски с политически подтекст, че \"май червената вълна идва в Казанлък\"... Въпреки че потниците, с които са момичетата на фотосесията, всъщност са розови, а не червени. А и червени приливи в Града на розите не се очакват нито за евроизборите, нито на изборите за местна власт.  \r\nНа фона на оплютата \"черно-червена\" фотосесия на следващия ден медията на Самарски публикува снимките от същата фотосесия на всичките 18 кандидатки за короната (приснети от витрината на Общинския културно-информационен център, при което розовият цвят е станал червен) и отправя призив към гражданите да се включват в тяхната \"игра\", тоест да гласуват във фейсбук и вотът им да определи Царицата. С лежерното уточнение, че все пак техният глас не е определящ и че това го правят с цел \"популяризиране на кандидатките за Царица Роза\"... Както се казва, гаден номер, от който впоследствие могат да бъдат извлечени дивиденти от рода, че народният вот се разминава драстично от този на журито, в което по традиция участват известни българи, в това число и посланикът на Япония.  \r\nОсвен това участничките в конкурса и техните родители въобще не са били известени за подобни конкурси в социалната мрежа, което е вид незачитане на личното им пространство, създаване на напрежение и повод за отказването им от участие в иначе най-популярния конкурс в България, чието начало е поставено преди 51 години.  \r\nПо този повод от Община Казанлък изрично уточняват, че те са единствен организатор на един от най-старите конкурси за красота в България и единствен носител на правата по организиране и провеждане на конкурса \"Царица Роза\". \"Всички действия по повод неговото провеждане от физическо или юридическо лице, неоторизирани за това, се считат за нарушаване на авторските права и ще им бъде търсена отговорност пред компетентния съд. Подобни практики възприемаме като опит за злоупотреба с огромния труд, отговорност и творчество, влагани всяка година в празничната програма за радост на всички участници, жители и многобройни гости на Казанлък по време на Фестивала на розата.  \r\nЗа да не позволим опорочаване на чистата почит на местните хора към красотата на Долината на розите и на тракийските царе, чийто символ е Царица Роза, призоваваме всички с разум и сърце да се придържат към утвърдения дългогодишен регламент за провеждане на конкурса! Следете събитията по програмата \"Пътят към короната\" през сайта на Общината www.kazanlak.bg и фейсбук профила \"Община Казанлък\", призоваха още от Община Казанлък.", "date": "2019.05.07", "title": "Преглед на основните теми в старозагорския печат"}
{"url": "http://www.focus-news.net/news/2019/05/07/2654615/evropeyski-izbori-2019-kandidatite-za-evrodeputati-ivelina-vasileva-i-zhecho-stankov-shte-se-sreshtnat-s-zhitelite-na-obzor.html", "text": "Кандидатите за евродепутати от ГЕРБ Ивелина Василева и Жечо Станков посетят Обзор, община Несебър, съобщиха от пресцентъра на  ПП ГЕРБ . Те ще се срещнат с жителите на града в залата на НЧ „Изгрев 1927“ от 18.00 часа. Читалището се намира на ул. „Отец Паисий 20“. На срещата ще присъства и кмета на град Бургас и зам.-председател на ГЕРБ Димитър Николов, кметът на Обзор Христо Янев, общински съветници от партията. По време на дискусията, която е отворена за всички граждани, кандидатите за евродепутати ще представят акценти от предизборната платформа за предстоящите избори на 26 май.", "date": "2019.05.07", "title": "Европейски избори 2019: Кандидатите за евродепутати Ивелина Василева и Жечо Станков ще се срещнат с жителите на Обзор"}
{"url": "http://www.focus-news.net/news/2019/05/07/2654617/denyat-7-may-v-svetovnata-istoriya.html", "text": "През 1429 г. въстаническата армия на Жана д’Арк разкъсва английската обсада на Орлеан, с което окончателно обръща хода на Стогодишната война. На същата дата през 1727 г. - Екатерина І заповядва да бъдат изселени всички евреи от територията на Русия, а през 1824 г. в Петербург се състои премиерата на 9-ата симфония на Лудвиг ван Бетовен. На тази дата през 1832 г. Гърция е призната за независима монархия, а през 1875 г. в Петербург Русия и Япония подписват договор, по силата на който Русия предава на Япония Курилските острови .  \r\n2017 г. \r\nЕмануел Макрон печели президентските избори на Франция с 66.1%, побеждавайки Марин Льо Пен. \r\n2017 г. \r\nОколо 50 000 души са евакуирани от германския град Хановер, докато експертите по обезвреждане на бомби обезвреждат три бомби, пуснати от Кралските военновъздушни сили през Втората световна война. \r\n2017 г. \r\nФранция забранява размножаването на китове и делфини в затворени помещения и нарежда на аквариуми и водни паркове да разширят басейните си в рамките на три години след кампания на организации за защита на животните. \r\n2016 г. \r\nНа тържествена церемония в лондонската катедрала Southwark кандидадът на лейбъристите Садик Хан бе обявен за нов кмет на Лондон. По този начин той официално стана първият мюсюлманин, заел кметския пост на английската столица. \r\n2015 г. \r\nВъв Великобритания се провеждат парламентарни избори. Победа удържа Консервативната партия. \r\n2014 г. \r\nВ ЮАР се провеждат парламентарни избори. \r\n2014 г.  \r\nНовият министър-председател на Тайланд става Ниуатхамронг Бунсонгпаисан, след като Конституционният съд на Тайланд отстрани досегашният премиер Инглук Шинаватра. Тя е отстранила незаконно шефа на службата за национална сигурност в полза на свой роднина преди година. \r\n2013 г. \r\nОколо 200 тежко въоръжени членове на групировката Боко Харам нападат казармите и полицейско управление в град Бама, Нигерия и освобождават над 100 затворника. Убити са над 60 служители на реда. \r\n2012 г. \r\nВ Сирия се провеждат парламентарни избори. \r\n2012 г. \r\nНа Бахамските острови се провеждат парламентарни избори. \r\n2012 г.  \r\nВладимир Путин встъпва официално в длъжност президент на Русия. \r\n2011 г. \r\nНа парламентарните избори в Сингапур отново побеждава управляващата партия „Народно действие“, спечелвайки 81 места в парламента. Останалите 6 места получава опозиционната „Работническа партия“. \r\n2007 г. \r\nДесноцентристкият кандидат Никола Саркози печели втория тур на президентските избори във Франция. 52-годишният бивш министър на вътрешните работи събира над 53% от гласовете на избирателите, а кандидатката на социалистическата партия Сеголен Роаял - близо 47%. Активността на избирателите е, както и на първия тур, изключително висока - около 85%. Гласували са около 44,5 млн. френски граждани. \r\n2002 г. \r\nСамолет на китайските авиолинии (China Southern Airlines) пада в Жълто Море. При инцидента загиват 112 души. \r\n2000 г. \r\nВладимир Путин полага клетва като първия демократично избран президент на Русия. \r\nВладимир Путин е роден на 7 октомври 1952 г. в Ленинград. Завършва Юридическия факултет на Ленинградския университет (1975 г.) и започва работа в КГБ. В периода 1976-1980 г. работи в Първо главно управление (външно разузнаване) на КГБ. От 1985 г. до 1990 г. работи в Германия. На 20 август 1991 г. напуска по собствено желание спецслужбите. Работи като съветник на А. А. Собчак, кмет на С. Петербург. През 1991-1994 г. е първи зам.-председател на кметството на града, председател е на Комитета по външните връзки. В периода 1996-1998 г. работи в администрацията на президента на Руската федерация. От 1998 г. е директор на Федералната служба за сигурност на Руската федерация. В периода 1999-2000 г. е премиер на Русия. На 31 декември 1999 г. президентът Б. Елцин го посочва за свой наследник като държавен глава. Избран е за президент на Руската федерация през март 2000 г. \r\n1999 г. \r\nСамолети на НАТО погрешка бомбардират посолството на Китай в Белград, при което са убити трима и ранени двадесет от работещите там. \r\n1999 г. \r\nЗа първи път след разцепването на християнската църква през 1054 г. римският папа посещава православна страна - Румъния. Той приема поканата на румънския президент Емил Константинеску и на патриарха на Румънската Православна Църква Теоктист. През 1992 година тогавашният президент Йон Илиеску кани официално папа Йоан Павел II да посети страната. Посещението е отлагано заради нерешеният въпрос с връщането на имотите на католическата църква в Румъния, конфискувани през 1948 г. и предоставени на православната църква. През 1993 г. и Емил Константинеску в качеството си на ректор на Букурещкия университет и председател на Съвета на ректорите на румънските университети отправя покана към папата. Съвместни молитви с папата, с неговите кардинали и свещеници се провеждат и през трите дни на посещението, както в православната катедрала, така и в римокатолическия храм “Св. Йосиф”. Третият ден от посещението румънският патриарх, заедно с членовете на Св. Синод на Румънската Православна Църква, отслужват литургия в присъствието на папата. След това присъстват на меса отслужена от Йоан Павел II в един от парковете на Букурещ. По време на съботната меса в храма “Св. Йосиф” присъства и Молдовският митрополит Даниил. \r\n1998 г. \r\nApple официално представят новия си компютър iMac. \r\n1946 г. \r\nОснована е компанията Tokyo Telecommunications Engineering с персонал наброяващ около 20 човека. Днес тя е известна под името SONY и е една от най-големите световни корпорации. \r\n1945 г. \r\nГенерал А. Йодъл, от името на германското командване, подписва в главната квартира на Айзенхауер в Реймс безусловната капитулация на Германия. Документът е подписан от генералите Бедел, Смит и ген. Йодъл в присъствието на френски и руски офицери като свидетели. Въз основа на този документ всички военни действия се прекратяват в полунощ на 8 май 1945 г. Официалната ратификация на акта за безусловна капитулация е подписана на 9 май 1945 г. в берлинското предградие Карлсхорст. С това завършва Втората световна война. \r\n1942 г. \r\nПо време на Втората световна война (1939-1945 г.) завършва Филипинската операция на японските въоръжени сили, започнала на 8 декември 1941 г. Всички Филипински острови са превзети от Япония. \r\nЦелта на японците е завладяване на богатата със суровини американска колония, след разгромяването на американските сили на Филипинския архипелаг - 130 000 души, 45 бойни кораба и повече от 270 самолета. В операцията участват четиринадесета японска армия, оперативно обединение на флота - 43 бойни кораба, от тях 1 самолетоносач и 500 самолета. Японските въоръжени сили нанасят внезапни авиационни удари по летищата и военноморските бази, след което на 10 декември започват десант на о-в Лусон, Минданао и Холо. На 2 януари 1942 г. превземат Манила (о-в Лусон). Американските войски от о-в Лусон се прехвърлят на полуостров Батаан, където капитулират на 9 април 1942 г. \r\n1937 г. \r\nВ САЩ е излъчено първото радиопредаване, което достига от западния до източния бряг на континента. \r\n1932 г. \r\nЗавършва мисията на епископ Борис Стобийски в Ерусалим, започнала на 12 април. Епископ Борис Стобийски води преговори с делегация на Ерусалимската патриаршия за вдигане на схизмата от Българската екзархия. Мисията е провалена от Вселенската патриаршия. \r\n1915 г. \r\nБлизо до южния бряг на Ирландия английският пътнически лайнер “Луизитания” потъва, торпилиран от немска подводница U-20. От 1959-е човека на борда загиват 1198. “Луизитания”, както “Титаник”е собственост на “Кунард лайн” и завършва обичайният си рейс Ню Йорк-Ливърпул. \r\n1909 г. \r\nАлберт Айнщайн е избран за професор по теоретична физика в Цюрихския университет. Германският физик теоретик и математик е един от създателите на съвременната физика. Той е роден е на 14 март 1879 г. в Германия. Живее в Швейцария. Завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1933 г. емигрира в САЩ. През 1905 г. Айнщайн създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. Алберт Айнщайн умира на 18 април 1955 г. \r\n1887 г. \r\nАмериканецът Томас Стивънс завършва първото околосветско пътешествие с велосипед, като за три години изминава повече от 20 000 км. \r\n1875 г. \r\nВ Петербург Русия и Япония подписват договор, по силата на който Русия предава на Япония Курилските острови. В замяна на това японците се отказват от претенции към о. Сахалин. \r\n1840 г. \r\nТорнадо поразява градче в щата Мисисипи и взема 317 жертви. Това го прави второто най-смъртоносно торнадо в историята на САЩ. \r\n1832 г. \r\nГърция е призната за независима монархия. За крал е избран 17-годишният Отон, син на баварския крал, който до навършване на пълнолетието си управлява чрез регентство. Малолетният крал Отон I пристига в Гърция в началото на февруари 1833 г. заедно с назначеното от баща му регентство и придружаващите го баварски войници и офицери. Първа фигура в регентството и същевременно в политическия живот на Гърция става граф Армансберг. Висшите държавни длъжности в страната се заемат от баварци, назначавани от регентството. В гръцката администрация се въвежда немския език. Баварски офицери обучават гръцката армия, а баварският военен контингент установява „ред\" чрез усмиряване на селяните и преследване на „размирниците\". Това управление гърците наричат „ксенокартия\" (управление на чужденци) или „баварократия\" (баварско управление). \r\n1824 г. \r\nВ Петербург се състои премиерата на 9-ата симфония на Лудвиг ван Бетовен. Лудвиг ван Бетовен е роден около 1770 г. в Бон, Германия. Германският композитор от малък учи цигулка и пиано. Особено благотворно е влиянието на неговия учител Нефе. От 1792 г. живее във Виена, където концертира като пианист до загубването на слуха си. Учи при Албрехтсбергер и Салиери. Унищожава всичко, написано до 25-годишната си възраст, поради самовзискателност. От 1796 г. до 1800 г. създава 21 опуса (Първата симфония, опус 21). Между 1800 г. и 1802 г. завършва нови 15 опуса, а през следващите 2 години - още 20, между които и Третата симфония \"Ероика\". Негови произведения са още \"Фиделио\" (1805 г.), Четвъртата симфония (1806 г.), Концерт за пиано № 4 (1806 г.), \"Кориолан\" (1807 г.), Петата симфония (1808 г.), концерти, сонати, квартети и др. След 20-те години не твори активно. Лудвиг ван Бетовен умира на 26 март 1827 г. \r\n1727 г. \r\nЕкатерина І заповядва незабавно да бъдат изселени всички евреи от територията на Русия. \r\n1610 г. \r\nГалилео Галилей, с конструирания от него телескоп, открива първите три спътника на Юпитер - Йо, Европа и Ганимед. Те заедно с Калисто са наречени Галилееви спътници. \r\nВсички спътници на Юпитер го обикалят от изток на запад, както се вижда от Земята. Йо, най-вътрешния, се завърта около Юпитер за около 43 часа. Европа прави една обиколка за около 86 часа, Ганимед за около 172 часа и Калисто се завърта по орбитата си за около 399 часа. Орбитите на Йо, Европа и Ганимед следват определена закономерност, почти кръгли са и периодите се отнасят съответно почти както 4:2:1. Това означава, че докато Йо прави четири обиколки около Юпитер, Европа прави две, а Ганимед - една. Тази зависимост на орбитите е наречена Резонанс на Лаплас. Всяка луна е приливно свързана с Юпитер като периодът на въртене около оста й е равен на орбиталния период. Калисто, най-външната, не е орбитално свързана с другите луни и обикаля Юпитер със свой ритъм. \r\n1429 г. \r\nВъстаническата армия на Жана д’Арк разкъсва английската обсада на Орлеан, с което окончателно обръща хода на Стогодишната война. На следващия ден освобождава обсадения от англичаните Орлеан. Народът започва да нарича Жана д’Арк Орлеанската дева. Тя е родена около 1412 г. в Домреми. Фанатично религиозна, уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. След редица победи Орлеанската дева повежда армията към Реймс, в който на 17 юли 1429 г. коронова дофина Карл, като Карл VII. Размахът на народната война и огромната популярност на Жана д'Арк плашат краля и придворната аристокрация и впоследствие тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и на 30 май 1431 г. я изгаря на кладата. През 1456 г. във Франция е организиран нов процес, на който е реабилитирана. През 1920 г. Жана д’Арк е канонизирана от Католическата църква. На тази дата са родени: \r\n1903 г. \r\nРоден е Николай Заболоцки – руски поет. Роден е в гр. Казан. Завършва Ленинградския (дн. Санктпетербургски) педагогически институт \"А. И. Херцен\" през 1925 г. Започва да публикува от 1928 г. През 1929 г. публикува сборника \"Стълбове\". През 1933 г. издава поемата \"Тържество на земеделието\". През 30-40-те години публикува цикъл стихове със съвременна тематика (\"Венчаване с плодовете\", 1932 г.; \"Седов\", 1937 г.; \"Град в степта\", 1947 г.) и редица \"натурфилософски\" стихове (\"Метаморфози\", 1937 г.; \"Аз не търся хармония в природата\", 1947 г., и др.). Творчеството му от средата на 50-те години се характеризира с произведенията “Неудачник\" ( 1953 г.), \"Грозната девойка\" (1955 г.), \"Старата актриса\" (1956 г.) и др. Използва класическия стих на Ф. И. Тютчев, Е. А. Баратински, Н. А. Некрасов. Заболоцки е един от големите преводачи на Русия (\"Витяз в тигрова кожа\" на Ш. Руставели, произведения на много грузински поети, немска класическа поезия и др.). \r\n1867 г. \r\nРоден е Владислав Реймонт – полски писател реалист. Автор е на реалистични новели, повести, романи. В произведенията си представя живота в Полша от началото на ХХ в. Автор е на романите \"Селяни\" (т. I-IV, 1904-1909 г.), \"Комедиантка\" (1896 г.), \"Обетована земя\" (т. I-II, 1899 г.). Автор е и на историческия роман \"Годината 1794\" (в 3 т., 1913-1918 г.) за края на независимата полска държава и за въстанието на Тадеуш Косцюшко. През 1924 г. получава Нобелова награда за литература, за романа \"Селяни\". \r\n1841 г. \r\nРоден е Гюстав Льобон – френски лекар и социолог. Обнародва няколко труда върху старите източни цивилизации (\"Човекът и обществата\", \"Цивилизациите на Индия\", \"Цивилизация на арабите\"). През 1884 г. е натоварен с мисия да изучи паметниците на будизма в Индия. Издава: \"Първите цивилизации\", \"Паметниците на Индия\", \"Психологическите закони за развитието на човечеството\" и др. Най-известни от социологическите му трудове са: \"Психология на тълпите\", \"Психология на новите времена\", \"Сегашната еволюция на света\". \r\n1833 г. \r\nРоден е Йоханес Брамс – немски композитор, пианист и диригент. На 20-годишна възраст прави концертна обиколка на Европа, по време на която се запознава с Ф. Лист и Шуман. От 1862 г. живее във Виена, където изнася концерти като пианист и работи като диригент на певческата капела. Творчеството му обхваща много жанрове с изключение на операта. Има 4 симфонии, прочутите Унгарски танци, много песни и инструментални произведения и др. На тази дата умират: \r\n2011 г. \r\nУмира Уилард Бойл, канадски физик, носител на Нобелова награда. \r\nУилард Бойл е роден на 19 август 1924 г. в Армхърст, Нова Скотия, Канада. \r\nПрез 1969, Бойл и Джордж Смит изобретяват CCD устройството, за което съвместно са удостоени с Медала Стюарт Балантин на Института Франклин през 1973, наградата Н. Либман на Института на инженерите електроници и електротехници за 1974, Наградата Чарлз Старк за 2006 и Нобеловата награда по физика за 2009. \r\n1998 г. \r\nУмира Алън Маклауд Кормак - американски физик. През 1963 г. разработва компютърен метод за реконструкция на изображенията при томография. През 1979 г. получава Нобелова награда за медицина (съвместно с Г. Хаунсфилд) за “разработването на компютърната томография”. \r\n1966 г. \r\nУмира Станислав Лец - полски поет. Той е роден в Лвов през 1909 г. Завършва Юридическия факултет на Лвовския университет през 1933 г. През 1941 г. е в концлагер, от който избягва през 1943 г. Участва в съпротивителното движение, а през 1944-1945 г. е офицер от полската армия. През 1946-1950 г. е дипломат. Първата си книга със стихове издава през 1933 г. - \"Цветове\". Автор е на \"Йерусалимски ръкопис\" (1956 г.), \"Зоопарк\" (1935 г.), \"Патетични сатири\" (1936 г.) \"Разходката на циника\" (1946 г.) и др. Късната поезия на Лец се характеризира със сб. \"На Авел и Каин\" (1961 г.), \"Обява за издирване\" (1963 г.), \"Поеми, готови за скок\" (1964 г.). С особена известност се ползват неговите цикли с афоризми, сентенции и епиграми \"Невчесани мисли\" (1957 г.) и \"Нови невчесани мисли\" (1964 г.). \r\n1942 г. \r\nУмира Паул Феликс фон Вайнгартнер - австрийски композитор и диригент. Дебютира като диригент през 1883 г. Той е един от видните представители на немската диригентска школа. Изключителен интерпретатор на музиката на Л. В. Бетовен, Х. Берлиоз, Р. Вагнер и др. Автор е на 8 опери, 7 симфонии и на много други музикални произведения. \r\n1938 г. \r\nУмира Октавиан Гога – румънски поет, общественик, политик, драматург. Роден е в с. Решинари, окр. Сибиу през 1881 г. Завършва Будапещенския университет. Министър е на изкуството и на вътрешните работи в правителството на ген. А. Авиреску (1920-1926 г.). Участва в ръководството на много румънски банки и монополи. Лидер е на Националхристиянската партия. В периода декември 1937 г. - февруари 1938 г. е министър-председател. \r\n1932 г. \r\nУбит е Пол Думер – френски политик. От 1896 г. до 1902 г. е генерал-губернатор на Индокитай. От 1931-1932 г. е президент на Франция. Убит от руски емигрант Гургулов при откриването на една писателска изложба. По време на Първата световна война и четиримата му сина загиват на бойното поле. \r\n1879 г. \r\nУмира Шарл де Костер – белгийски писател (пише на френски език), основоположник на реализма в белгийската литература. Издава сб. \"Фламандски легенди\" (1858 г.), \"Брабантски разкази\" (1861 г.), народната епопея \"Легенда за Ойленшпигел …” (1867 г.), романа \"Сватбено пътешествие\" (1872 г.), очерци за пътешествия и др. \r\n1617 г. \r\nУмира Давид Фабрициус – германски астроном. През 1596 г. открива в съзвездието Кит първата известна променлива звезда. Провежда наблюдения над планети и комети през 1607 г. Води кореспонденция с Т. Брахе и Й. Кеплер. \r\n1073 г. \r\nУмира Св. Антоний Печорски – руски монах, основател и пръв игумен на Киево-Печорската лавра. През 1069 г. бяга от гнева на Изяслав Ярославович в Чернигов, където също основава манастир. Православната църква почита паметта му на 10 юли. \r\n973 г. \r\nУмира Отон I Велики – германски крал от Саксонската династия (936-973 г.). От 962 г. е император на Свещената Римска империя. Чрез т. нар. \"епископална политика\" укрепва властта си над Църквата. Опитва се да подчини и Папството, като за тази цел предприема няколко похода в Италия (951 г., 961-962 г.), завоюва Северна и Средна Италия и с това полага основите на Свещената Римска империя, просъществувала до 1806 г. Отон I продължава политиката, водена от баща му Хенрих I, за завладяване земите на западните славяни и насилствената им християнизация. Основава няколко епископства по р. Лаба (дн. Елба); присъединява Лотарингия (936 г.).  За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.07", "title": "Денят 7 май в световната история"}
{"url": "http://www.focus-news.net/news/2019/05/07/2654618/d-r-bobi-bobev-bivsh-poslanik-na-balgariya-v-albaniya-i-kosovo-nyama-prichina-za-provezhdane-na-predsrochni-parlamentarni-izbori-v-severna-makedoniya.html", "text": "Няма причина за провеждане на предсрочни парламентарни избори в Северна Македония. Това каза за сутрешния блок „Добро утро, България“ на  Радио „Фокус“  д-р Боби Бобев, бивш посланик в Албания и Косово. „Зоран Заев достатъчно ясно беше заявил позицията, че ако загуби дори и с един глас президентските избори, СДСМ ще отиде към избори, в момента не вярвам това да се случи. Внимателен анализ на изборните резултати ще покаже действително едно известно отстъпление на партията, от това което показа тя на местните избори. Но с избора на Пендаровски те получиха цялата власт  в страната и се преодолява нещо, което беше вредно за Северна Македония- противопоставяне на институциите. Президентът Георги Иванов  не работеше в унисон с действията на правителството, което несъмнено пречеше на обществото“, каза той. Д-р Боби Бобев допълни, че ВМРО-ДПМНЕ няма полезен ход по отношение на политически действия към момента. СДСМ ще продължи да пие горчиви чаши в бъдеще, добави бивш посланик в Албания и Косово.  \r\nЕлеонора ЧОЛАКОВА", "date": "2019.05.07", "title": "Д-р Боби Бобев, бивш посланик на България в Албания и Косово: Няма причина за провеждане на предсрочни парламентарни избори в Северна Македония"}
{"url": "http://www.focus-news.net/news/2019/05/07/2654614/tass-kitay-shte-vzeme-merki-za-stimulirane-na-ikonomikata-pri-targovska-voyna-sas-sasht.html", "text": "Властите в Китай имат намерение да предприемат мерки за стимулиране на икономиката в случай, че на 10 май САЩ повишат митата за китайски стоки на 25%, предаде  ТАСС , позовавайки се на местни медии.  \r\nСтава дума за възможно понижаване на данъците, стимулиране на потреблението, продажбите на автомобили и битова техника, намаляване на лихвите по кредитите. Целта на тези мерки е да бъдат подкрепени, преди всичко, малките производители, които ще пострадат най-много при търговска война със САЩ, пише вестник „South China Morning Post“.  \r\nСред другите разглеждани варианти за стимулиране на икономиката са смекчаване на ограниченията за продажба на жилища в малките градове, както и мерки за по-нататъшно отваряне на икономиката за чуждестранни инвеститори.  \r\nЕксперти отбелязват, че правителството на Китай е разглеждало възможен сценарий за липса на търговска сделка със САЩ, когато е разработвало икономическата си политика за тази година. Китайските власти са разработили план, свързан с ответни мерки и сега те могат да бъдат реализирани.   Светлин Божков", "date": "2019.05.07", "title": "ТАСС: Китай ще вземе мерки за стимулиране на икономиката при търговска война със САЩ"}
{"url": "http://www.focus-news.net/news/2019/05/07/2654619/evropeyski-izbori-2019-kandidatite-za-evrodeputati-eva-maydel-i-lilyana-pavlova-shte-posetyat-oblast-stara-zagora.html", "text": "Кандидатите за евродепутати от ГЕРБ Ева Майдел и Лиляна Павлова ще посетят Старозагорска област. Те ще бъдат придружавани от Николай Диков от Стара Загора и от Йоана Йончева – Фильова от Казанлък, които също са част от листата на ГЕРБ за предстоящите избори. Това съобщиха от пресцентъра на  партията . \r\nВ 10:00 ч. Ева Майдел, Лиляна Павлова и Йоана Йончева – Фильова ще посетят фирма за производство и бутилиране на зеолитна вода в Казанлък. От 11:30 ч. ще бъдат гости на Пенсионерски клуб „Тракийка“ в града на розите (ул. „Феликс Каниц\" № 1), където ще разговарят с членове на клуба, както и с кметове на населени места от общината. \r\nВ 13:30 ч. и в 15:00 ч. в гр. Стара Загора Ева Майдел, Лиляна Павлова и Николай Диков, заедно с народните представители от ГЕРБ Емил Христов и Радостин Танев ще се срещнат с ръководствата и работещите в две от водещите фирми в града.  \r\nОт 18:00 ч. кандидатите за евродепутати ще бъдат гости на областно предизборно събрание на ГЕРБ в хотел „Мериан Палас“, гр. Стара Загора, където ще присъстват кметове от областта, общински съветници, общински ръководства на структури и над 300 членове и симпатизанти на партията.", "date": "2019.05.07", "title": "Европейски избори 2019: Кандидатите за евродепутати Ева Майдел и Лиляна Павлова ще посетят област Стара Загора"}
{"url": "http://www.focus-news.net/news/2019/05/07/2654621/pazardzhik-dvizhenieto-po-patya-selo-dyulevo-strelcha-se-izvarshva-v-edna-lenta-pri-35-km-poradi-propadane-na-chast-ot-dyasnoto-platno.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са частично мокри. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.07", "title": "Пазарджик: Движението по пътя село Дюлево- Стрелча се извършва в една лента при 35 км поради пропадане на част от дясното платно"}
{"url": "http://www.focus-news.net/news/2019/05/07/2654622/evropeyski-izbori-2019-kandidatat-za-evrodeputat-ot-gerb-andrey-novakov-shte-poseti-oblast-vidin.html", "text": "Кандидатът за евродепутат от ГЕРБ Андрей Новаков ще посети област Видин, съобщиха от пресцентъра на  ПП ГЕРБ . От 10.00 часа, в големия салон на читалище „Христо Ботев – 1898” – с. Ружинци кандидатът за евродепутат Андрей Новаков ще проведе среща с жителите на община Ружинци. На събитието ще присъстват народният представител и областен координатор  на ГЕРБ – Видин Владимир Тошев и кметът на община Ружинци Александър Александров.   \r\nОт 12.00 часа в салона на НЧ „Надежда – 1903” – с. Бойница Андрей Новаков ще разговаря с жители на община Бойница. Новаков ще бъде придружен от кмета на община Бойница Анета Генчева и народния представител и областен координатор на ГЕРБ – Видин Владимир Тошев.  \r\nВ рамките на своето посещение в област Видин кандидатът за евродепутат Андрей Новаков ще посети и с. Каленик, община Видин. Срещата с жителите на населеното място е от 15.00 часа, в салона на кметство Каленик.  \r\nОт 18.00 часа, в Конферентния център на Областна администрация Видин Андрей Новаков ще се срещне с жители на Видин. В събитието ще участват народният представител и областен координатор на ГЕРБ – Видин Владимир Тошев, областният управител на Видин Албена Георгиева, кметът на община Видин Огнян Ценков и общински съветници от ГЕРБ – Видин.", "date": "2019.05.07", "title": "Европейски избори 2019: Кандидатът за евродепутат от ГЕРБ Андрей Новаков ще посети област Видин"}
{"url": "http://www.focus-news.net/news/2019/05/07/2654987/sport-privarzhenitsite-na-plovdivskite-loko-i-botev-sa-izkupili-11-hilyadi-bileta-za-finala-na-kupata-na-balgariya.html", "text": "Еуфория е завладяла пловдивчани преди финала за Купата на България между Ботев и Локомотив. Първият в историята финал между двата клуба ще се играе на 15 май, сряда, на националния стадион „Васил Левски“ и е очакван с голям интерес. До момента са продадени 10 500 билета, като продажбата продължава. По-голямата част от пропуските – 9 хиляди – са изкупени от запалянковците на „жълто-черните“.", "date": "2019.05.07", "title": "Спорт: Привържениците на пловдивските Локо и Ботев са изкупили 11 хиляди билета за финала на Купата на България"}
{"url": "http://www.focus-news.net/news/2019/05/07/2654625/evropeyski-izbori-2019-kandidatat-za-evrodeputat-ot-gerb-i-sds-andrey-kovachev-shte-provede-sreshti-s-grazhdani-v-razlichni-rayoni-na-sofiya.html", "text": "Кандидатът за евродепутат Андрей Ковачев ще проведе серия от срещи в различни райони на София. Това съобщиха от пресцентъра на  ГЕРБ . Първо кандидатът за евродепутат ще посети центъра за хора със зрителни увреждания и фабрика за производство на филтри за климатични системи, където работят хора със зрителни проблеми. Производственото предприятие се намира в столичния квартал Люлин, бул. \"Европа\" № 138. Срещата ще се състои в 10.00 часа По-късно Андрей Ковачев ще проведе среща в  8 ДКЦ и ще присъства на открита приемна за граждани в Северен парк. Събитието е с начален час 12.00 часа. Aндрей Ковачев ще разговаря и с жители на село Мрамор от 13.00 часа в центъра на селото. В 18.30 часа Андрей Ковачев ще проведе среща с представители на бизнеса от район Красно село. В събитието ще участва и кандидатът за евродепутат Илия Лазаров. Срещата ще се състои в ОКИ-Красно село от 18.30 часа.", "date": "2019.05.07", "title": "Европейски избори 2019: Кандидатът за евродепутат от ГЕРБ и СДС Андрей Ковачев ще проведе срещи с граждани в различни райони на София"}
{"url": "http://www.focus-news.net/news/2019/05/07/2654626/plovdiv-natovareno-e-dvizhenieto-po-osnovnite-napravleniya-v-oblastta-na-mesta-patnite-nastilki-sa-mokri.html", "text": "Натоварено е движението по основните направления на територията на Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен е трафикът по пловдивския участък на АМ „Тракия“, също по пътищата Пловдив-Карлово и Пловдив-Асеновград. На места пътните настилки са мокри, но нормално проходими. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 18 май. По пътя Пловдив-Асеновград, от км 14 до км 25 се полага износващ асфалтобетонов пласт чрез пълното поетапно затваряне на платната за движение. Автомобилното движението се прехвърля в свободното платно при ограничаване на скоростта на движение до 40 км/час и 60 км/час. Шофьорите трябва да се движат с повишено внимание и съобразена скорост, стриктно спазвайки пътната сигнализация. Срокът за извършване на дейностите е до 17 май. \r\nОстава забранено движението на моторни превозни средства с височина над 4 метра през тунелите по пътя Асеновград – Нареченски бани. Обходният маршрут за водачите е по пътя Кричим-Девин. Все още е ограничено и преминаването на камиони над 12 тона по пътя Поповица – Болярци, поради намален габарит на пътното платно на мост. Обходният маршрут е по път Поповица – Садово – Кочево – Болярци. \r\nТрафикът на територията на град Пловдив също е изключително интензивен към този час. Задръствания се образуват по булевардите „Христо Ботев“, „Цар Борис III Обединител“, „Руски“, „Васил Априлов“, „Източен“, „България“, „Марица-юг“ и „Пещерско шосе“. Пътните настилки в града са предимно сухи и нормално проходими. \r\nТони МИХАЙЛОВ", "date": "2019.05.07", "title": "Пловдив: Натоварено е движението по основните направления в областта, на места пътните настилки са мокри"}
{"url": "http://www.focus-news.net/news/2019/05/07/2654628/sofiyska-voda-vremenno-shte-prekasne-vodosnabdyavaneto-v-chast-ot-kvartal-malinova-dolina.html", "text": "„Софийска вода” временно ще прекъсне водоснабдяването в част от квартал „Малинова долина“, съобщиха от пресцентъра на  дружеството .  \r\nВъв връзка с реконструкция на уличен водопровод на бул. „Св. Климент Охридски“ кв. „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- бул. „Св. Климент Охридски“, ул. \"Георги Кьосеиванов“, ул. 7, ул. „Стоимен Сарафов“; \r\n- бул. „Св. Климент Охридски“, от №86 до №128 и от №61К до №105. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Св. Климент Охридски“, на ъгъла с ул. 2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.05.07", "title": "„Софийска вода” временно ще прекъсне водоснабдяването в част от квартал „Малинова долина“"}
{"url": "http://www.focus-news.net/news/2019/05/07/2654624/blagoevgrad-normalen-e-trafikat-v-oblastta.html", "text": "Нормален е трафикът в областта. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са частично мокри. Нормално натоварен е трафикът по автомагистрала „Струма“ и главен път Е-79. Движението по третокласен-108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава по третокласен път – 198 село Дрангово – село Ръждак – град Петрич и обратно. Движението по път София – Кулата в района от изхода на  Благоевград до тунела на село Железница, от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.05.07", "title": "Благоевград: Нормален е трафикът в областта"}
{"url": "http://www.focus-news.net/news/2019/05/07/2654627/sport-parviyat-finalist-v-shampionskata-liga-shte-stane-yasen-tazi-vecher.html", "text": "Ливърпул приема на стадион „Анфийлд“ Барселона в полуфинален мач-реванш в Шампионската лига, след който ще стане ясен първият финалист в престижния клубен турнир. Баражът ще се играе от 22:00 часа.  \r\nВ първия мач, изигран миналата седмица на „Камп Ноу“, Берселона победи отбора на Юрген Клоп с 3:0. В последния кръг на Примера дивисион Барселона отстъпи с 0:2 срещу Селта, докато в Премиър лийг Ливърпул се наложи над Нюкасъл с 3:2.", "date": "2019.05.07", "title": "Спорт: Първият финалист в Шампионската лига ще стане ясен тази вечер"}
{"url": "http://www.focus-news.net/news/2019/05/07/2654630/burgas-normalen-e-trafikat-v-oblastta.html", "text": "Към момента трафикът в областта е нормален. Това съобщи за  Радио „Фокус“ – Бургас  дежурният от Областно пътно управление. Движението е спокойно, пътищата са предимно сухи и няма данни за задръствания. \r\nПо-интензивен е трафикът в областния център. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.05.07", "title": "Бургас: Нормален е трафикът в областта"}
{"url": "http://www.focus-news.net/news/2019/05/07/2654629/blagoevgrad-izlozhbata-horata-koito-pobediha-voynata-shte-bade-otkrita-v-regionalen-istoricheski-muzey.html", "text": "Изложбата „Хората, които победиха войната“ ще бъде открита в Регионален исторически музей – Благоевград. Това съобщи за  Радио „Фокус“ – Пирин  Здравка Димитрова, експерт „Връзки с обществеността“ към културната институция. Събитието ще се състои от 17.30 часа. Изложбата се реализира по проект на Регионален исторически музей – Благоевград, финансиран от Национален фонд „Култура“. „Експозицията представя живота зад окопите, войната през очите на обикновения войник – човешките ценности, които притежават хората във войнишки шинели, без да има значение националната им принадлежност, в една от най-големите и жестоки войни в историята на човечеството“, каза още Димитрова. \r\nЛивия НИНОВА", "date": "2019.05.07", "title": "Благоевград: Изложбата „Хората, които победиха войната“ ще бъде открита в Регионален исторически музей"}
{"url": "http://www.focus-news.net/news/2019/05/07/2654633/kathimerini-v-gratskiya-parlament-shte-bade-glasuvan-vot-na-doverie-kam-pravitelstvoto-na-aleksis-tsipras.html", "text": "Тази седмица се очаква нов кръг от политическо напрежение – в парламента в Атина ще бъде гласуван вот на доверие към правителството на премиера Алексис Ципрас в отговор на искането за вот на недоверие към здравния министър Павлос Полакис, внесено от опозиционната партия „Нова демокрация“, съобщава електронното издание на гръцкия ежедневник  Kathimerini . \r\nОбявявайки гласуването на вота за доверие, вицепремиерът Янис Драгасакис определи предложението на консервативната партия като опит за реклама. Вотът за доверие, добави той, ще позволи „дискусии по проблемите на хората\". \r\nОчаква се гласуването на вота да бъде проведено в петък. То ще е второто по рода си за кабинета на Ципрас от началото на текущата година. Минаването му ще изкисва подкрепата на 145 депутати от СИРИЗА и най-малко на шест независими депутати в 300-местния законодателен орган на южната ни съседка. \r\nВ началото на миналата седмица правителството представи проектозакон, който очертава нови планове за неизплатени задължения към данъчните власти и пенсионните фондове на милиони гърци.  Този ход съвпадна с пристигането на ръководителите на мисиите на европейските кредитори в страната преди третия доклад за Гърция. Тереза Герова", "date": "2019.05.07", "title": "Kathimerini: В гръцкия парламент ще бъде гласуван вот на доверие към правителството на Алексис Ципрас"}
{"url": "http://www.focus-news.net/news/2019/05/07/2654632/kardzhali-normalno-se-osashtestvyava-dvizhenieto-v-oblastta-na-mesta-patnite-nastilki-sa-mokri.html", "text": "Нормално се осъществява предвижването по пътищата в областта, на места пътните настилки са мокри. Това съобщиха за  Радио „Фокус“  от Областно пътно управление-Кърджали. Временно е ограничено движението на моторни превозни средства над 12 т по път Зорница– Бели пласт– Стремци–Кърджали. Обходният маршрут е по републиканския път Хасково–Кърджали за МПС до 15 тона или по пътя Кърджали–Мост през село Мост за всички МПС. От пътна агенция информират, че продължава ограничението за МПС до 3,5 т и по републикански път Кърджали–Маказа в участъка Надлез Кирково – ГКПП „Маказа“. Движението по път Черноочене–Кърджали в посока от Черноочене е ограничено за движение на МПС над 15 т. С повишено внимание да се извършва движението на моторни превозни средства по пътя Карамфил–Крумовград от 30 до 36 км. Причината е извършване на ремонтни дейности. Очаква се дейностите да приключат до 31 май. Нормален е трафикът на входовете и изходите от града. Облачно е навсякъде в областта, духа слаб вятър. Температурите са между 7 и 9 градуса. \r\nДарина ДЕЕНИЧИНА", "date": "2019.05.07", "title": "Кърджали: Нормално се осъществява движението в областта, на места пътните настилки са мокри"}
{"url": "http://www.focus-news.net/news/2019/05/07/2654635/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са сухи, мокри участъци има по високите и усойни места в планината заради валежите през нощта. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано, а ограничението ще бъде в сила до 8 май. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.07", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/05/07/2654638/kyustendil-mokri-sa-patnite-nastilki-v-oblastta-vidimostta-e-dobra.html", "text": "Пътните настилки в областта са мокри, видимостта е добра. Това съобщи за  Радио „Фокус” – Кюстендил  дежурният в Областно пътно управление – Кюстендил. Продължават ремонтните дейности на асфалтовата настилка по пътя Слокощица – Богослов. Въведено е движение в една лента по път III-6202 Слокощница – Богослов от км 4+000 до км 8+000 поради частични ремонтни дейности на асфалтовата настилка. Участъците в ремонтa са сигнализирани с пътни знаци. Дейностите ще продължат до 10 май. Аварийно – възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.05.07", "title": "Кюстендил: Мокри са пътните настилки в областта, видимостта е добра"}
{"url": "http://www.focus-news.net/news/2019/05/07/2654636/pregled-na-osnovnite-temi-vav-velikotarnovskiya-pechat.html", "text": "„Търновци искат обезопасяване на пешеходните пътеки в града“ е заглавие от първа страница на областния всекидневник „Янтра ДНЕС”. С легнали полицаи и камери да бъде обезопасена пешеходната пътека на ул. „Краков“, намираща се до един от големите хипермаркети във Велико Търново. За това настоява Петър Петров, който е внесъл за това и жалба в Общината … Каква е причината за недоволството му и дали исканията ще бъдат изпълнени прочетете във всекидневника. „По 1200 евро са платили на каналджии афганистанците, задържани край Горна Оряховица“, пише още вестникът. 1200 евро на човек са платили на каналджиите, задържаните 26 мигранти край горнооряховското село Янтра. Те бяха заловени в следобедните часове на 2 май в нивите край селото … Подробности по случая можете да научете от страниците на вестника. „Безсмъртният полк“ ще премине през Велико Търново“ е друга новина от днес, в която се разказва за предстоящото отбелязване на 9 май в града. „Личните лекари с право да отписват агресивни пациенти“ е новина от четвърта страница. На осма има материал за Празника на яйцето, който се проведе в Павликени. „2:0 без напрежение в последния мач без значение“, е новина от спортните страници. „Пищна сватба с дрескод народни носии вдигна бизнесменът Виктор Азманов“  е заглавие от другия областен ежедневник „Борба“. Голяма традиционна българска сватба вдигна бизнесменът Виктор Азманов, който е първият българин, изучавал спецификата на бойното изкуство кунг фу в манастира Шаолин в Китай. Домакин на щастливото семейство бе известен ресторант в Арбанаси … Как премина събитието и кои бяха гостите, разберете от първа страница на вестника. „В Горна Оряховица се поклониха пред храбростта на българските воини“ е друга новина от днес. На храбрите български воини отдадоха почитта си вчера жителите на Горна Оряховица. В церемонията, която се състоя пред Паметния знак на загиналите във войните, се включиха за първи път и младите гвардейци от СУ „Вичо Грънчаров“ … Повече за празника прочетете във вестника. „Хиляди се забавляваха на Празника на яйцето в Павликени“, пише още „Борба“. Хиляди гости се забавляваха на Празника на яйцето, който се проведе за шести път в парка „Кирил Ракаров“. По традиция официалните гости бяха посрещнати в селския двор … Какви бяха проявите, включени в програмата и кой участва в тях, прочетете във вестника. „26 невръстни бежанци от Афганистан намерено в нивите край село Янтра“ е новина от криминалната хроника. В областния ежедневник ще намерите и материал за новите възнаграждения, които взимат работещите в горнооряховската болница.", "date": "2019.05.07", "title": "Преглед на основните теми във великотърновския печат"}
{"url": "http://www.focus-news.net/news/2019/05/07/2654623/premierat-boyko-borisov-izprati-papa-frantsisk.html", "text": "Папа Франциск бе изпратен тържествено на правителствения терминал, предаде репортер на  Агенция „Фокус“ . Папата бе лично изпратен от министър-председателя Бойко Борисов.  Част от церемонията по изпращането бяха и представители на Националната гвардейска част. Главата на Римокатолическата църква се качи в самолета на фирмата „Ал Италия“ на летище „София“. Заедно с него е и делегация от Ватикана. От България папата ще се отправи към столицата на Република Северна Македония – Скопие. Апостолическото посещение на Светия отец у нас започна на 5 май. За времето, което той бе в България посети София и Раковски. \r\nДеница КИТАНОВА", "date": "2019.05.07", "title": "Премиерът Бойко Борисов изпрати папа Франциск"}
{"url": "http://www.focus-news.net/news/2019/05/07/2654637/shumen-dvizhenieto-po-patya-radko-dimitrievo-drumevo-e-ogranicheno-za-tovarni-avtomobili-nad-10-tona-poradi-svlachishtni-protsesi.html", "text": "Преобладаващо сухи са пътищата в областта, предаде репортер на  Радио „Фокус“ - Шумен . Времето е облачно, ветровито, видимостта е нормална. Температурата на въздуха е между 6 и 10 градуса. Движението по пътя Радко Димитриево – Друмево e ограничено за товарни автомобили над 10 тона поради свлачищни процеси. Обходният маршрут е Шумен – Овчарово – Друмево. Ришки проход е отворен за движение. Върбишки проход е затворен за всички видове пътни превозни средства. Движението по пътя Хърсово – Никола Козлево от км 28 до км 38 трябва да се осъществява с повишено внимание поради ремонтни дейности на асфалтовата настилка. \r\nИвелина ИВАНОВА", "date": "2019.05.07", "title": "Шумен: Движението по пътя Радко Димитриево – Друмево e ограничено за товарни автомобили над 10 тона поради свлачищни процеси"}
{"url": "http://www.focus-news.net/news/2019/05/07/2654639/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.07", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/07/2654642/neohim-ad-kani-kandidatite-za-evrodeputati-da-se-zapoznayat-s-problemite-na-torovata-industriya.html", "text": "Писма до всички кандидати за членове на Европейския парламент изпрати ръководството на торовия производител „Неохим“ АД – Димитровград, съобщиха от   \"Неохим\" АД  . В него мениджмънта на дружеството отправя покана към тях да посетят производствената инсталация и да се запознаят с проблемите, с които се сблъсква компанията.  \r\nКато основен проблем в писмото е посочено задължението на „Неохим“ АД да заплаща годишно над 750 000 тона въглеродни емисии, емитирани най-вече от работата на инсталациите за производство на амоняк и азотна киселина, които са безалтернативни при производството на азотни минерални торове. За 2018 г. дружеството плати 15 милиона лева при средна цена от 25 евро за тон. Въглеродните емисии сега са 27 евро за тон, което означава, че тази година сумата ще бъде значително по-голяма. А тя може да се окаже и непосилна. Оттам идва и реалната заплаха от фалит на торовата индустрия в България.   \r\nВ стремежа си да бъде начело в борбата с климатичните промени Европейският съюз предприема действия, които могат да доведат до необратими съкрушителни последствия за един от най-важните сектори в икономиката - торовата индустрия. Тя е обект на въглеродни разходи чрез Схема за търговия на емисии (СТЕ). Това включва намаляване с 40% на емисиите на парникови газове от нивата от 1990 година. В дългосрочен план ЕС ще продължава да действа за преминаване към икономика с нулеви емисии и се ангажира да намали емисиите на парникови газове с най-малко 80% под нивата от 1990 г. до 2050 година. Производството на торове вече е достатъчно засегнато от Схемата за търговия на емисии, а разработваните планове за по-нататъшно декарбонизиране, които трябва да бъдат изпълнени в периода 2021 - 2030 г., допълнително ще „ударят“ европейските производители с тенденция индустрията да премества производството към по-нискорискови региони - извън ЕС – това посочва като факти в писмото Стефан Димитров, прокурист на „Неохим“ АД.  И коментира още, че заплаха за индустрията представляват и навлизащите в страната торове, произведени в държави, в които правилата и регламентите на ЕС отсъстват и където няма рестрикции по отношение на въглеродните емисии.  \r\n- Ако искаме да заемем достойно място като част от Европа и да се превърнем в основна световна търговска сила, то първо трябва да имаме силна икономика. В случая това не може да бъде постигнато, защото цял един отрасъл от тази икономика е застрашен от фалит – категоричен бе Димитров. И продължи: „Икономическата политика на ЕС е съсредоточена върху създаването на работни места и стимулирането на растежа чрез по-интелигентно използване на финансовите ресурси, премахване на пречките пред инвестициите. Като отговорна компания ние постоянно инвестираме в модернизация на производствените инсталации и в развитието на човешките ресурси. В „Неохим“ работят 850 човека, които издържат семействата си. А, ако производството спре, те ще загубят работата си.“.  \r\nСпоред Димитров, подкрепа в борбата си да съхранят торовата индустрия в България могат да окажат именно членовете на Европейския парламент. А, за да се случи това те трябва да се запознаят лично с проблема.  \r\n- Според правилника за дейността на ЕП, евродепутатите изпълняват своя мандат свободно и не са обвързани с поръчки или указания. Най-важното задължение на евродепутата през 5-годишния му мандат обаче, е да защитава чрез своята дейност интересите на съгражданите си. Именно затова отправяме и тази покана към всички кандидати – заключи Димитров.", "date": "2019.05.07", "title": "„Неохим“ АД кани кандидатите за евродепутати да се запознаят с проблемите на торовата индустрия"}
{"url": "http://www.focus-news.net/news/2019/05/07/2654640/plovdiv-mobilni-ekipi-na-politsiyata-shte-osashtestvyat-sreshti-i-priem-na-grazhdani-v-48-malki-naseleni-mesta-prez-may.html", "text": "През месец май мобилни екипи на полицията в Пловдив ще осъществят срещи и прием на граждани в 48 малки населени места. Това съобщиха за  Радио „Фокус“ – Пловдив  от Областната дирекция на МВР. Мобилните екипи ще бъдат съставени от служители на отдел „Охранителна полиция“ и секторите „Икономическа полиция“ и „Криминална полиция“.  \r\nДнес ще се осъществят срещи с жителите на селата Марково, Първенец, Храбрино, Брани поле, Белащица и Брестник, а на 9 май – в селата Бачково, Нареченски бани, Косово, Лясково, Яврово и Добралък.  \r\nСрещите продължават на 14 май в населените места Анево, Иганово, Пролом, град Калофер, Куртово и Горни Домлян, на 16 май – в селата Златитрап, Скобелево, Чурен, Оризари, Кадиево и Йоаким Груево, а на 21 май – в селата Мало Крушево, Старо Железаре, Черничево, Иван Вазово, Горна махала и Житница.  \r\nНа 23  май мобилните екипи на полицията ще посетят населените места Дълбок извор, Поройна, Бяла река, Езерово, Брягово и Искра, а на 28 май – селата Белозем, Чалъкови, Стряма, Чехларе, Зелениково и Дрангово. Последните посещения на мобилни екипи в рамките на месеца ще бъдат на 30 май в селата Калековец, Динк, Крислово, Церетелево, Царимир и Неделево. \r\nОт месец ноември 2017 година мобилни екипи от служители в отделите „Криминална полиция” и „Охранителна полиция” ежемесечно посещават селата, в които няма постоянно полицейски инспектори. Целта е хората да имат възможността  пряко да информират униформените за нарушения на обществения ред и Закона за движение по пътищата, извършени или подготвяни престъпления, както и за случаи, за които е необходима намесата на други компетентни институции.", "date": "2019.05.07", "title": "Пловдив: Мобилни екипи на полицията ще осъществят срещи и прием на граждани в 48 малки населени места през май"}
{"url": "http://www.focus-news.net/news/2019/05/07/2654641/politika-sarbiya-nato-ochakva-plana-na-bosna-i-hertsegovina.html", "text": "НАТО очаква от властите в Босна и Херцеговина да представят първата годишна национална програма за активиране на Плана за действие за членство (ПДЧ), тъй като в организацията не виждат причина защо всички в страната не биха искали тя да стане част от западния военен съюз. Това заяви командващият Съвместното командване на силите на НАТО адмирал Джеймс Фого от Сараево, отбелязва електронното издание на белградския ежедневник  „Политика“ . \r\nИзпълняващият длъжността министър на отбраната на Босна и Херцеговина Марина Пендеш подчерта подчерта в отговор, че програмата, поискана от НАТО, не може да бъде осъществена без съгласието или решението на председателството на страната или на Съвета на министрите. \r\nМестни медии коментират, че след изявленията се очаква Пендеш „на своя глава“ да предаде годишната национална програма на Брюксел и по този начин да открие пътя за членство в НАТО на Босна и Херцеговина. Процесът е в застой заради противопоставянето на опозицията, която настоява, че страната трябва да запази военен неутралитет, защото „след болезнения опит от 1995 г.“ това е „единственият приемлив вариант“.  \r\nТвърди се, че Фого е уверил събеседниците си, че влизането в Алианса означава сигурност и икономически напредък, като същевременно е заявил, че Република Сръбска е променила отношението си и от съюзник е станала противник на НАТО. \r\n„Аз изцяло подкрепям годишната национална програма и искам да я предадете на Брюксел, за което настоява и генералният секретар на НАТО. Когато това се случи, ще получите стабилност и сигурност, и ще подобрите въоръжените си сили, което ще доведат до икономически просперитет“, цитира изданието думите на Фого.  . Тереза Герова", "date": "2019.05.07", "title": "„Политика“ (Сърбия): НАТО очаква плана на Босна и Херцеговина"}
{"url": "http://www.focus-news.net/news/2019/05/07/2654644/veliko-tarnovo-vse-oshte-e-v-sila-preduprezhdenieto-za-opasnost-ot-padashti-kamani-na-prohoda-na-republikata.html", "text": "Отворен за движение е Прохода на Републиката, но там все още е в сила предупреждението за опасност от падащи камъни, предаде репортер на  Радио „Фокус“ – Велико Търново . Патрули има на входовете и изходите на старата столица, както и в по-натоварените първокласни пътища в региона. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Натоварен е трафикът по улица „Магистрална“ в областния център. Интензивно е движението и в района на пътен възел „Качица“,  Южен пътен възел и по „Беляковско шосе“. Настилките в града са частично мокри, времето – облачно, но без валежи. В едната лента се осъществява движението в участък от ул. „Климент Охридски“, причината е свлачище. В отсечката под крепостта Царевец трафикът се пренасочва в едното платно със светофар. Други нови въведени ограничения във Велико Търново няма. Светофарите навсякъде работят нормално. Екипи на полицията следят за правилното протичане на движението.  \r\nЛуиза ТРАНЧЕВА", "date": "2019.05.07", "title": "Велико Търново: Все още е в сила предупреждението за опасност от падащи камъни на Прохода на Републиката"}
{"url": "http://www.focus-news.net/news/2019/05/07/2654631/papa-frantsisk-kam-premiera-borisov-ostanah-mnogo-dovolen-zashtoto-ste-edin-zdrav-narod.html", "text": "Останах много доволен, защото сте един здрав народ. Благодаря ви, че се стремите да поддържате добри отношения със съседните страни, да изграждате мир, мостове, каза Негово Светейшество на министър-председателя Бойко Борисов, който го изпрати на летище София, съобщиха от  правителствената информационна служба . Светия Отец беше на Апостолическо пътуване в България между 5 и 7 май. Днес то ще продължи в Република Северна Македония. Премиерът Бойко Борисов благодари на Негово Светейшество папа Франциск за това, че посети страната ни и подчерта, че България ще продължава да работи за мир в региона. „Правя го по убеждение. „Добрият съсед е повече от роднина“ - казваме в България. Народът се радваше, видях го“, посочи министър-председателят. „Продължавайте да изграждате мир, сейте добро“. С тези думи завърши срещата между Негово Светейшество папа Франциск и министър-председателя Бойко Борисов.", "date": "2019.05.07", "title": "Папа Франциск към премиера Борисов: Останах много доволен, защото сте един здрав народ"}
{"url": "http://www.focus-news.net/news/2019/05/07/2654634/premierat-boyko-borisov-papa-frantsisk-e-golyam-priyatel-na-balgariya.html", "text": "В лицето на папа Франциск имаме приятел на България и то голям. Това каза премиерът Бойко Борисов пред журналисти за посещението на папа Франциск в България, предаде репортер на  Агенция „Фокус“ . „Мисля, че тридневното му посещение е една добра реклама за България. Всички медии отразяват посещението му, призивите му за мир. Той ги прави от всяко кътче на света“, заяви Борисов. Той обърна внимание на отношението на Светия отец към децата и към хората. „Мисля, че беше добро посещение“, коментира министър-председателят.  \r\nНа въпрос кое е най-силното послание на папата у нас, премиерът заяви: „Това е мирът. Години наред и аз, когато съм говорил пред вас съм казвал, че опасенията ми са за мира в размирен регион“. Бойко Борисов посочи, че последните думи на папата към него са били да продължава да прави мостове и магистрали на Балканите. „Темата ни за Западните Балкани се оказа, че е важна и за света“, заяви Борисов.", "date": "2019.05.07", "title": "Премиерът Бойко Борисов: Папа Франциск е голям приятел на България"}
{"url": "http://www.focus-news.net/news/2019/05/07/2654645/evropeyski-izbori-2019-rumen-gechev-bsp-zapochna-protsesa-po-prisaedinyavane-na-balgariya-kam-es.html", "text": "\"БСП започна процеса по присъединяване на България към ЕС през декември 1995 г. с премиер-социалист, страната ни стана член на ЕС. Затова европейското ни верую и програмата на БСП е насочена към задълбочаване и разширяване на европейската ни интеграция.\" Това каза по БНТ кандидатът за евродепутат от \"БСП за България\" проф. Румен Гечев, съобщиха от пресцентъра на  Националния съвет на БСП . Той добави, че лявата партия, както много други в ЕС, иска сериозни корекции на модела, така че да са застъпени нашите интереси в ЕС, които да осигурят по-висок жизнен стандарт. Проф. Гечев припомни, че в края на миналата година, в продължение на месеци, БСП разясни пред българите своята \"Визия за България\", а програмата е координирана с \"Визия за Европа\", в която ясно е разписано развитието на страната ни в ЕС. Той увери зрителите, че кандидатите за евродепутати от страна на левицата са изключително подготвени, мотивирани и тяхната цел не е да отидат в европарламента, за да \"натискат копчето\". Проф Гечев допълни, че защитата на родните ни интереси минава през синхронната работа на българските представители в различните комисии в европарламента и сформиране на общоевропейски политики. \"Управлението в България се оказа най-послушното в ЕС и най-слабо звено през последните 10 години. Водещите страни Германия, Франция, Великобритания и др. си измиват ръцете с България, която най-стриктно спазва санкциите спрямо Русия с цената на загуби с милиарди\", посочи проф Румен Гечев. Той припомни, че страната ни спря изграждането на тръбопровода \"Бургас - Александруполис\", докато Германия е удвоила доставките си от руски газ, търговският оборот между двете страни се увеличава непрекъснато, а инвестициите на Берлин в Масква са за 18 милиарда долара само за миналата година. \"Докато нашите юнаци слугуват, немци, французи, чехи, унгарци, поляци и др. си оплитат кошницата. Ние не сме съгласни с такова поведение на българското правителство и когато се формират общоевропейски политики, всички страни-членки трябва да са поставени при равни условия. Затова във \"Визия за Европа\" искаме да сме равнопоставени в ЕС и да бъдат защитени интересите на Източноевропейските страни, в това число и България\", категоричен беше проф. Румен Гечев. Той заключи, че промяната в Европа минава през промяната в България и изборите за европарламент ще решат и бъдещето на управлението на страната.", "date": "2019.05.07", "title": "Европейски избори 2019: Румен Гечев: БСП започна процеса по присъединяване на България към ЕС"}
{"url": "http://www.focus-news.net/news/2019/05/07/2654648/sport-svetlana-kuznetsova-otpadna-ot-turnira-v-madrid.html", "text": "Светлана Кузнецова отпадна от турнира по тенис на клей в испанската столица Мадрид след загуба от Белинда Белич със 7:6, 2:6, 6:3. На осминафиналите тя ще играе срещу победителката от двубоя между Каролина Плишкова и Катерина Козлова. \r\nЗа следващия етап на турнира се класира и осмата в света Ашли Барти, която победи Даниъл Колинс с 6:1, 1:6, 6:1. На осминафиналите тя ще играе срещу Юлия Путинцева. \r\nВиктория Кузмова надигра представителката на домакините Карла Суарес Наваро с 6:4, 7:6 и ще играе осминафинал срещу третата в света Симона Халеп или Джоана Конта.", "date": "2019.05.07", "title": "Спорт: Светлана Кузнецова отпадна от турнира в Мадрид"}
{"url": "http://www.focus-news.net/news/2019/05/07/2654649/shumen-vyatarat-v-grada-e-sas-sredna-skorost-15-msek-s-porivi-do-17-18-msek.html", "text": "Вятърът в Шумен е със средна скорост 15 м/сек, с пориви до 17 - 18 м/сек. Това съобщи за  Радио „Фокус“ - Шумен  дежурният в Хидрометеорологичната обсерватория. Вятърът е силен с посока от запад. Времето е облачно. Температурата на въздуха е от 6 до 10 градуса. Очакваната максимална температура за района е около 15 градуса. \r\nИвелина ИВАНОВА", "date": "2019.05.07", "title": "Шумен: Вятърът в града е със средна скорост 15 м/сек, с пориви до 17 - 18 м/сек"}
{"url": "http://www.focus-news.net/news/2019/05/07/2654620/nezavisen-makedoniya-predsedatelyat-na-ek-izprati-pozdravitelno-pismo-na-stevo-pendarovski.html", "text": "Председателят на Европейската комисия Жан-Клод Юнкер изпрати поздравително писмо до новоизбрания президент на Северна Македония Стево Пендаровски, отбелязва електронното издание на скопския вестник  „Независен“ . \r\nЮнкер поздрави Пендаровски за победата от името на целия Европейски съюз. „Използваме тази възможност, за да потвърдим още веднъж недвусмислената подкрепа на ЕС за европейската перспектива на Западните Балкани,\" пише Юнкер. \r\nОсвен това той призова новия президент на Северна Македония да продължи пътя на реформите към ЕС по устойчив начин, тъй като този процес се основава на заслуги, напомни председателят на ЕК, като увери Пендаровски, че страната има „абсолютната подкрепа\" на органа за усилията си в тази посока. \r\n„ЕС смята, че Преспанското споразумение е забележителен политически успех, това е важна стъпка по пътя ви към Европейския съюз, който модел за помирение за целия регион“, написа още Юнкер. \r\nОт името на ЕК той пожела успешен президентски мандат на Пендаровски и сподели очаквания си да продължи да работи със Северна Македония за изграждането на обединена и просперираща Европа. Тереза Герова", "date": "2019.05.07", "title": "„Независен“ (Македония): Председателят на ЕК изпрати поздравително писмо на Стево Пендаровски"}
{"url": "http://www.focus-news.net/news/2019/05/07/2654647/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi-shofyorite-tryabva-da-karat-vnimatelno-v-otsechkata-ot-km-0-do-km-14.html", "text": "Ремонт се извършва в участък от пътя между Севлиево и село Драгановци, шофьорите трябва да карат внимателно в отсечката от км 0 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово. От там уточниха, че трафикът в региона към този час е интензивен. Времето е облачно и ветровито. Настилките са сухи, но в по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 май. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.05.07", "title": "Габрово: Ремонт се извършва в участък от пътя между Севлиево и село Драгановци, шофьорите трябва да карат внимателно в отсечката от км 0 до км 14"}
{"url": "http://www.focus-news.net/news/2019/05/07/2654650/varnaha-v-divata-priroda-tri-mecheta-koito-predi-godina-byaha-spaseni-kray-yazovir-dospat.html", "text": "На 6 май при съвместна акция на Министерство на околната среда и водите и „Четири лапи“ в Национален парк „Централен Балкан“ бяха освободени три млади мечета, които преди година бяха спасени край язовир „Доспат“. Това съобщиха от пресцентъра на  организацията „Четири лапи“ . Радостина, Митко и Йонас прекараха близо година в спасителния център „Арктурос“ в Гърция, където по специална програма за реадаптация бяха приучени да оцеляват в дивата природа. \r\nСпоред специалистите от гръцка и българска страна животните вече са достигнали възраст и размери, подходящи за връщането им в естествената им среда. През уикенда екип от Парка за танцуващи мечки край Белица и „Арктурос“ направиха преглед на мечетата и ги подготвиха за около 10-часов път от Гърция до България. Мястото, на което мечетата бяха освободени, беше определено от експертите от двете страни, като то отговаря напълно на изискванията за успешна реадаптация на мечетата. То попада в границите на резерват, в който се осъществява контрол от служители на Дирекция НП „Централен Балкан“, растителността в тази местност е преобладаващо широколистна гора, не са засечени трайни следи от други екземпляри от вида кафява мечка и е отдалечено от населени места. Преди да бъдат транспортирани и освободени, на трите мечета бяха поставени нашийници с GPS устройство за проследяване, които ще дадат възможност да се следи поведението им и тяхната реадаптация.  \r\nПодобна спасителна акция, продължила около година, се осъществява за първи път у нас, а на европейско ниво са единични случаите на успешно отгледани и върнати в природата кафяви мечки.  Въпреки всички усилия, все още няма пълна гаранция за успех на мисията, тъй като процесът на реадаптацията е труден и специфичен за всеки отделен индивид. Предвид бързите и адекватни  действия на всички участници обаче, шансовете мечетата успешно да се върнат към своя естествен начин на живот са доста големи.  \r\nТрите мечета бяха намерени в края на април миналата година до шосе в близост до язовир „Доспат“. Тяхната майка не беше открита, като предположенията са, че или е била прогонена от човешкото присъствие в района, или е била преследвана от бракониери. Възрастта на мечетата беше определена на около три месеца. Първия месец след като бяха спасени Радостина, Митко и Йонас прекараха под карантина и наблюдение в Парка за танцуващи мечки край Белица, а след като укрепнаха достатъчно и състоянието им позволяваше, те бяха транспортирани до разположения в Северна Гърция спасителен център „Арктурос“, който има голям опит и добра успеваемост в реадаптацията и връщането в дивата природа на осиротели мечета. \r\nБългария е една от малкото европейски страни със стабилна популация на кафяви мечки. Според последните проучвания, в дивата природа у нас живеят между 500 и 1000 екземпляра от този защитен вид, като популацията им е съсредоточена в Старопланинския и Рило-родопския планински масиви. Много от животните мигрират в съседни на България страни – Гърция, Сърбия и Северна Македония.  \r\nПаркът за танцуващи мечки е създаден през 2000 г. благодарение на съвместните усилия на „Четири лапи“ и фондацията на известната френска актриса Бриджит Бардо, които осигуряват финансирането му. До 2007 г. в парка бяха настанявани единствено спасени от България бивши танцуващи мечки, а след като беше сложен край на тази петняща името на страната ни атракция, там бяха приютени последните танцуващи мечки от Сърбия и Албания, както и от български зоопаркове, в които условията не отговарят на законовите изисквания. Днес в Парка за танцуващи мечки на площ от 120 декара живеят 25 представители на вида кафява мечка.", "date": "2019.05.07", "title": "Върнаха в дивата природа три мечета, които преди година бяха спасени край язовир „Доспат“"}
{"url": "http://www.focus-news.net/news/2019/05/07/2654652/pazardzhik-traditsionnite-velichkovi-dni-shte-se-provedat-do-9-may-v-grada.html", "text": "От днес  до 9 май 2019 година в Пазарджик ще се проведат традиционните Величкови дни, съобщиха от Регионалния исторически музей в Пазарджик. По традиция в трите вечери от 17:00 часа, в къща музей „Константин Величков“, участие ще вземат ученици и дейци на културата. Честванията ще започнат с официално поднасяне на цветя на паметника на бележития възрожденец от 16.45 часа. В 17.00 часа е официалното откриване на „Величкови дни 2019“ със спектакъла „Мила родна картинка” на театрални формации от ЕГ „Бертолт Брехт” – Пазарджик.  \r\nНа 8 май от 17.00 часа е рециталът „Момичето с плитките, което остана на 18“, по стихове на Петя Дубарова, в изпълнение на ученици от ПГ „Ив.С.Аксаков” – Пазарджик.  \r\nНа 9 май от 17.00 часа е концертът на възпитаници от Градска школа по изкуствата при НЧ „Христо Ботев – 1897“ – Пазарджик, с ръководители Чавдар Ралчев и Георги Иванов. Същата вечер е и представянето на Годишник на Регионален исторически музей – Пазарджик, том IX.", "date": "2019.05.07", "title": "Пазарджик: Традиционните Величкови дни ще се проведат до 9 май в града"}
{"url": "http://www.focus-news.net/news/2019/05/07/2654651/burgas-130-godini-ot-sazdavaneto-na-24-ti-pehoten-chernomorski-polk-shte-badat-otbelyazani-v-grada.html", "text": "130 години от създаването на 24-ти пехотен Черноморски полк ще бъдат отбелязани в Бургас. Спечелените от него победи на бойното поле го нареждат сред най-знаменитите части на Българската армия. Това съобщиха от пресцентъра на  Община Бургас . Той ще остане в историята с героичните сражения при Люлебургас и Бунархисар по време на Балканската война. Бойната част от Бургас участва и при обсадата на Одринската крепост, като подсигурява срещу удари от противника тила и фланговите на българското нападение. Честванията по повод 130-годишнината от създаването на полка започват на 7 май. От 11.00 часа на ул. „Петко Каравелов“ №22 ще бъде открита паметна плоча на полк. Георги Д. Генчев. В церемонията ще участват представители на Младежкия гвардейски духов оркестър при ПГЕЕ – Бургас. От 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на РД архив – Бургас. В 17.00 часа ще бъдат връчени наградите на победителите в националния конкурс „На мира в света“. В церемонията ще участват представители на художествените състави от Военен клуб – Бургас. В 18.00 часа започва церемонията по поднасяне на венци и цветя пред Войнишкия паметник.  \r\nНа 8 май, сряда, програмата продължава с изпълнения на Представителния духов оркестър на военноморските сили от Варна. Събитието е от 10:00 часа на пл. „Св. св. Кирил и Методий“. В 10.15 започва военен ритуал, по време на който ще бъде посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към паметника на загиналите във войните от 24-ти Черноморски полк. В 11.15 шествието ще продължи от щаба на полка към параклиса „Св. Георги Победоносец“ в Морската градина, където ще бъде отслужен молебен. От 12.30 часа Представителният духов оркестър ще изнесе концерт при Часовника. Организатори на честванията са Военен клуб – Бургас, Инициативен комитет и Община Бургас.", "date": "2019.05.07", "title": "Бургас: 130 години от създаването на 24-ти пехотен Черноморски полк ще бъдат отбелязани в града"}
{"url": "http://www.focus-news.net/news/2019/05/07/2654653/dobrich-sedmitsa-na-kamernata-muzika-s-mezhdunarodno-uchastie-konstantin-iliev-shte-se-provede-v-perioda-7-i-10-may.html", "text": "Седмица на камерната музика с международно участие \"Константин Илиев\" ще се проведе в периода от днес до 10 май 2019 г. Това съобщиха от пресцентъра на  Община Добрич . Събитието ще бъде в Огледална зала „Нели Божкова“ в четири поредни вечери от 18.00 часа  и ще потопи посетителите в света на камерната музика. Тази година освен на познати изпълнители и автори, Община град Добрич дава сцена и на младите дарования. Програмата на седмицата на камерната музика с международно участие по дни:   \r\n7 май - Камерен концерт на Линка Стоянова - сопран и Клавирно трио: Ростислав Йовчев - пиано, Ангел Василев - цигулка, Кремена Христова - виолончело. В този състав ансамбълът е млад, но всеки от музикантите е с впечатляваща творческа кариера и богата биография. Общите проекти, които са реализирани, представят наши и чужди автори и са с голям концертен успех, а и с 3 телевизионни записи. Специално за квартета, композиторът Георги Андреев написва своя първи струнен квартет и дебютното му изпълнение е в Радио Варна през 2011 г. Сопраното Линка Стоянова от 2005 г. е солист в Държавна опера Варна. Притежава богат репертоар и гастролира в големи оперни театри в Европа и САЩ. Участва в спектакли на Националната опера - София, Пловдивската и Старозагорската опери, а също концертира и с различни камерни формации. \r\nРостислав Йовчев е известен пианист, интерпретатор, преподавател и концертиращ артист в България и по света. Пофесор по пиано в НМА “Проф. П. Владигеров” – София и ръководител-катедра “Пиано” към Теоретико-композиторския и диригентски факултет. \r\nЦигуларят Ангел Василев е Примариус на струнен квартет „Колегиум Варна“, бил е концертмайстор на камерния оркестър в Ямбол. Концертира като солист и участва в различни ансамбли. Кремена Христова е концертмайстор  -  виолончело на Държавна опера Варна, член на струнен квартет „Арте“. Изнася концерти с различни камерни състави и оркестри. \r\nВ програмата на концерта в Добрич са предвидени арии и песни от изтъкнати български композитори, като по този начин ще се отбележат 85 години от създаването на Съюза на Българските Композитори и 120 годишнината от рождението на Панчо Владигеров. Централно място в програмата е отредено на Трио за пиано, цигулка и виолончело от Любомир Пипков, а началото ще поставят песните на Лудвиг Туиле, австрийски композитор от края на 19 и началото на 20 век, малко познат на широката добричка публика. \r\n8 май - Клавирен рецитал на Марио Ангелов  \r\nПианист с брилянтна техника и стилна интерпретация. В репертоара му присъстват произведения от Барока до музика на ХХ век. Реализирал е огромно количество студийни записи във всякакви формати. Завършва НМА „Проф. Панчо Владигеров“ при проф. Мара Петкова - една от  изтъкнатите  ученици  на световноизвестния пианист Клаудио Арау. Дейността му като пианист е многообразна - той се изявява като солист на симфонични оркестри, участник в различни камерни формации, осъществява самостоятелни клавирни рецитали.  Дълги години е солист- пианист в Симфоничния оркестър на БНР. В момента заема длъжността продуцент Симфонична музика към „Музикална къща“ - БНР. \r\nВ програмата за концерта в Добрич са Прелюд и фуга в до минор и Хроматична Фантазия и Фугаре минор на Бах, Соната до мажор на Хайдн, една Соната на Моцарт и Соната оп. 13 до минор на Бетовен. \r\n9 май - Концерт на Български камерен оркестър - Добрич с диригент Алексей Измирлиев \r\nСолист Александър Зайранов - цигулка. Блестящо младо дарование (р. 2001 г.), ученик в НУИ „Добри Христов“ гр. Варна с преподавател Евгения Паскова и младши студент в класа по цигулка на проф. Марио Хосен. На 10 г. вече дебютира като солист на Les Orpheistes Festival Orchestra във Виена, Австрия. От 2012 г. до сега е редовен участник в майсторския клас на проф. Марио Хосен в Международна лятна академия „Орфеус” – Виена. Лауреат е на български и международни  конкурси, сред които: “Светослав Обретенов”- Провадия; “EUROASIA – 2013” Токио, Япония,; ”проф. Недялка Симеонова”; XXI Международен конкурс „Андреа Постакини” - Италия; „Млади виртуози“ – София; „Млади вируози” – Румъния, „Охридски бисери“ – Охрид, Македония; „Надежди, таланти,майстори“ – Добрич; \"Васко Абаджиев\" – София; „Антонио Вивалди” – Виена; конкурс за Немска и австрийска музика – Бургас и мн. др. Солист на именити наши и чужди оркестри, работи с диригенти като Франсоа Декамп, Мартин Пантелеев, Пламен Джуров, Максим Ешкенази, Деян Чобанов, Дарио Мачелари. Носител  e на  награда „Варна – 2013” и награда на фондация „Отворено общество” 2014 г. Заедно с брат си Мартин Зайранов печелят Голямата награда за полет в изкуството \"Стоян Камбарев\" 2015, Голямата награда на „Ротари клуб“ – Варна, 2016 г.  Стипендиант на Министерство на културата. В момента свири на цигулка на немския лютиер Алфред Бинер, спечелена на І Национален музикален конкурс „Алфред Бинер”, 2018 г. \r\nВ програмата ще чуем произведения на Антон Брукнер, Моцарт и Хайдн. \r\n10 май - Дуо „Валмор“ - Ива Недева -цигулка и Розалинд Фанг, Малайзия - пиано \r\nЕдни от най-младите участници в историята на този камерен фестивал, но с впечатляващи успехи на световните сцени. За тяхното дуо Ралф Готони твърди: „И двете притежават изключителна музикалност, дълбоко разбиране на вътрешната същност на музиката, перфектно камерно сътрудничество…“ \r\nИва Недева е родена е през 1993 г. в България. Музикалните й наставници са имена като Антон Сороков в Университета за музикални и сценични изкуства във Виена и Олга Войтова в Академията за музика и театър в Мюнхен. Понастоящем завършва магистърска степен по соло цигулка в Университета по музика в Лозана в класа на проф. Павел Верников. На 14 г. е поканена да учи със стипендия от кралицата, пред която изнася концерт, в музикална школа „Йехуди Менухин“ в Лондон. Печели челни места в конкурси в България и Европа. Свири като солист на световни оркестри. Има редица майсторски класове. Тази година осъществява дебют в престижната зала Esplanade в Сингапур, като част от турнето в Азия с пианистката Розалинд Фанг. Предстои им и издаването на първи CD.  Ива свири на цигулка \"Никола Амати 1658\". \r\nРозалинд Фанг  е родена в Малайзия. Започва да свири на пиано на 5 г. и изнася първия си рецитал в Джакарта, когато е само на 8 г.  На 10 г. й е предложено място за обучение при проф. Рут Най в музикалната школа „Йехуди Менухин“ в Лондон. Оттогава тя свири в най - известните концертни зали. Носител е на много награди в международни конкурси за пианисти. Солира с оркестри в Европа, Азия и Япония. Завършва Университета за музика, театър и медии в Хановер при проф. Бернд Гьотцке. Учила е също клавесин при проф. Асен Бояджиев и акомпанимент при проф. Ян Филип Шулце. С Ива основават дуото „Валмор“ и заедно също имат блестящи изяви по цял свят. \r\nВ програмата за концерта си в Добрич са подбрали: Клод Дебюси със Соната за цигулка и пиано в сол минор, Оторино Респиги - Соната за цигулка в си минор и Соната за цигулка и пиано от Фазил Сей, който е млад турски композитор, известен повече в Европа.   \r\nБилети на входа на Концертна зала „Добрич“ и преди началото на концертите.", "date": "2019.05.07", "title": "Добрич: Седмица на камерната музика с международно участие \"Константин Илиев\" ще се проведе в периода 7 и 10 май"}
{"url": "http://www.focus-news.net/news/2019/05/07/2654654/burgas-blagotvoritelen-kontsert-shte-se-provede-v-kulturniya-dom-na-neftohimika.html", "text": "Благотворителен концерт под надслов „Цвети събира парички, за да бъде като всички“ ще се проведе от 18.30 часа в залата на Културния дом на нефтохимика в Бургас. Това съобщиха от пресцентъра на  Община Бургас . Участие в концерта ще вземат: ДГ „Звездица“, ДГ „Ханс Кристиан Андерсен“, НУМСИ „Панчо Владигеров“, Деян Митев, Фолклорен ансамбъл „Атанас Манчев“, Фолклорен ансамбъл „Лукойл Нефтохимик“, Вокална група „Морски песъчинки“, Танцово студио „Денс парадайз“, Кристина Гугучкова, Таня Иванова, Даниела Павлова, Божана Иванова, Краси Филипов и Дишо от група „Four“.  \r\nЦвети е с детска церебрална парализа – спастична диплегия – мозъкът й не може да контролира добре движенията и мускулите. Единственото трайно решение за премахване на спастичноста е сложна хирургична намеса в САЩ. Мечтата на Цвети е на стойност 75 000 щатски долара ( 127 000 лева).  \r\nМоже да помогнете и на откритата сметка на името на Цвети: \r\nУниКредит Булбанк \r\nIBAN: BG48UNCR70001523488966 \r\nBIC: UNCRBGSF \r\nЦвети Владимирова Байлова.", "date": "2019.05.07", "title": "Бургас: Благотворителен концерт ще се проведе в Културния дом на нефтохимика"}
{"url": "http://www.focus-news.net/news/2019/05/07/2654655/evropeyski-izbori-2019-g-ivan-krastev-balgarite-v-angliya-spodelyat-che-sa-zabraveni-ot-pravitelstvoto.html", "text": "\"Към момента поне 280 000 българи кандидатстват за постоянна уседналост във Великобритания. На този фон, вероятно броят на постоянно живеещите българи в Обединеното кралство надхвърля сигурно 300 000\". Това каза кандидатът за евродепутат от \"БСП за България\" Иван Кръстев пред БСТВ след завръщането си от Източноевропейския фестивал, провел се преди дни в Лондон, съобщиха от пресцентъра на  БСП . \"Сънародниците ни там споделят, че са забравени и изоставени от българската държава\", добави той. \"Посолството ни в Лондон оперира с изключително малък личен състав, който е крайно недостатъчен да обслужва интересите на българските граждани. През последните 10 години се закриха много дипломатически мисии в чужбина. Бяха продадени и много сгради на българската държава. Явно средствата не са инвестирани в укрепване на онези наши мисии в държави, в които има големи и компактни емигрантски общности. Нашите сънародници в Англия могат да се уповават само на двама човека, които се занимават с техните проблеми\", заяви Иван Кръстев. \"Цялата работа, свързана с проблемите на българите с местните власти се извършва от благотворителни организации на българи във Великобритания и най-вече на структура, свързана с БСП - Лондон, в лицето на г-н Нишан Джингозан\", каза още Кръстев. По думите му активните българи там са изключително тясно свързани с нашата страна. \"Те се опитват да създадат една своя България на другия край на Европа, като поддържат жив контакт със страната ни\", добави той. Кръстев уточни, че заради недоимъка тук, много наши сънародници са избрали да живеят в Англия, но това за настоящото правителство означава, че вече проблемите им не го касаят.", "date": "2019.05.07", "title": "Европейски избори 2019 г.: Иван Кръстев: Българите в Англия споделят, че са забравени от правителството"}
{"url": "http://www.focus-news.net/news/2019/05/07/2654657/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . В най-високите части на планините има мъгла и духат силни ветрове. Температурите варират от минус 6 до 7 градуса. През нощта е превалял сняг във високите части на планините, като снежната покривка е незначителна -  около 2-3 сантиметра. Няма регистрирани инциденти с туристи през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.05.07", "title": "ПСС: Лоши са  условията за туризъм в планините"}
{"url": "http://www.focus-news.net/news/2019/05/07/2654660/dobrich-v-hudozhestvenata-galeriya-shte-bade-predstavena-debyutnata-kniga-lus-na-ventsislav-rachev-shaman.html", "text": "В Художествената галерия ще бъде представена дебютната книга „Лус“ на Венцислав Рачев – Шаман. Премиерата е тази вечер от 18.00 часа, предаде кореспондент на  Радио „Фокус” – Варна . Събитието е в рамките на благотворителен проект  на фондация „Искам бебе“, българско издателство, в партньорство с галерията в добруджанския град. Част от приходите от всяка продадена книга авторът ще дари на фондация „Искам бебе“. С думи за книгата гостуват редакторите ѝ Ива Спиридонова и Симеон Аспарухов. Откъси от текста ще чете авторът, а специален гост на събитието ще бъде Атанас Капитанов – цигулка.  За своята книга авторът на „Лус” посочва: „В книгата има прозаични и поетични текстове. Искрена книга, описваща моменти от живота ми, които съм преживял при срещата си с жена, която остави дълготрайна следа в живота ми. Описвам всичко, което обичам: животни, природа и хора. Книга за търсенето, за преодолени страхове, за любов. „Лус“ е моята изповед.“ \r\nЖулиета НИКОЛОВА", "date": "2019.05.07", "title": "Добрич: В Художествената галерия ще бъде представена дебютната книга „Лус“ на Венцислав Рачев – Шаман"}
{"url": "http://www.focus-news.net/news/2019/05/07/2654656/d-r-bobi-bobev-bivsh-poslanik-na-balgariya-v-albaniya-i-kosovo-otslabva-edinnostta-na-albanskite-politicheski-formatsii-v-severna-makedoniya.html", "text": "Отслабва единността на албанските политически формации в Северна Македония. Това каза за сутрешния блок „Добро утро, България“ на  Радио „Фокус“  д-р Боби Бобев, бивш посланик в Албания и Косово. „Спада влиянието и политическият авторитет на лидерът на партия „Демократичен съюз за интеграция“ (ДСИ) Али Ахмети. Той не може да ръководи толкова еднопосочно албанците и в крайна сметка изчисленията показват, че до голяма степен Алиансът на албанците донесе победата на Пендаровски, а не толкова Интеграционният съюз на Ахмети. Сред албанските политически кръгове настъпи разцепление, те действат отделно“, обясни той. Д-р Боби Бобев каза още, че от албанските политически формации трудно може да се очакват различни действия, освен по кардинални въпроси, засягащи албанското население.  \r\nЕлеонора ЧОЛАКОВА", "date": "2019.05.07", "title": "Д-р Боби Бобев, бивш посланик на България в Албания и Косово: Отслабва единността на албанските политически формации в Северна Македония"}
{"url": "http://www.focus-news.net/news/2019/05/07/2654659/die-sueddeutsche-zeitung-darzhavniyat-sekretar-na-sasht-pristiga-na-parvo-poseshtenie-v-berlin.html", "text": "Държавният секретар на САЩ Майк Помпео пристига на първото си посещение във федералната германска столица, съобщава баварският вестник  Die Sueddeutsche Zeitung . \r\n„Графикът на държавния секретар на САЩ Майк Помпео тази седмица може да се тълкува политическа декларация. Той пристига на първото си посещение в Берлин във вторник, при това от Лапландия, където се проведе среща на Арктическия съвет. Помпео обаче не е просто министър, който напуска студените региони. От встъпването в длъжност на президента на САЩ Доналд Тръмп трансатлантическите отношения са хладни; връзките между Германия и САЩ са почти замръзнали“, коментират в редакцията на най-тиражирания германски вестник.  \r\nМинистърът на външните работи на ФРГ Хайко Маас (ГСДП) просто трябваше да се вслуша в ехото от тържествата за 70-годишнината на НАТО във Вашингтон, защото амбициите на Германия за увеличаване на разходите за отбрана изостават далеч от договорените с НАТО. Германия трябва най-накрая да „разбере, че така не може и няма да се продължи цяла вечност“, предупреди американският посланик в Берлин Ричард Гринел. \r\nБюджетът за отбрана е само един от многото спорни въпроси, по които Помпео ще трябва да работи по време на краткия си престой в Берлин по пътя към Лондон. Преговори с него ще проведе германският канцлер Ангела Меркел. Очаква се те да засегнат въпроса за разполагането на самолетоносач и ескадрила бомбардировачи в района на Близкия Изток. Със сигурност на преден план ще излезе и конфликта около Иран.  \r\nФедералното правителство в Берлин е силно критикувано и заради планирания газопровод „Северен поток 2\". Санкциите на САЩ не биха засегнали правно проекта, но може би Вашингтон иска да му навреди по други начини. От гледна точка на САЩ, спорът за газопровода под Балтийско море е неизбежна тема. Помпео ще припомни за загрижеността на САЩ „за енергийната сигурност на Германия, останалата част от ЕС и това, което „Северен поток 2 \"означава по отношение на зависимостта си от Русия\", разкри високопоставен служител на Държавния департамент на САЩ. Междувременно Меркел и Маас вероятно ще се придържат към своята линия: въпреки критиките от страна на САЩ, други страни от ЕС и Украйна, те ще изразят подкрепата си за новия газопровод. Тереза Герова", "date": "2019.05.07", "title": "Die Sueddeutsche Zeitung: Държавният секретар на САЩ пристига на първо посещение в Берлин"}
{"url": "http://www.focus-news.net/news/2019/05/07/2654643/premierat-boyko-borisov-protiv-nezakonnoto-preminavane-na-granitsata-sme-zatova-ya-pazim-usardno.html", "text": "Ние сме против тези, които нощно време през границата, нарушавайки закона искат да стигнат някъде, където не ги желаят. Затова много стриктно, усърдно пазим своята граница. Това каза премиерът Бойко Борисов пред журналисти след като изпрати папа Франциск на летище „София“, предаде репортер на  Агенция „Фокус“ . Премиерът благодари на всички служители на МВР, „Бърза помощ“ и на местните власти. „Най-вече да се извиним на тези, които не харесват папата и сме им причинили неудобство с тежкия трафик“, коментира министър-председателят. „Нека, когато сме си само ние тук българите да знаем, че атентатът срещу папата, е приписан на България. Истински и за Сергей Антонов съжалявам, че толкова много изстрада този човек от една световна конспирация. Нямахме нищо общо. Така или иначе десетилетия наред този атентат се свързваше с България“, подчерта Борисов. „Месата я излъчвахте и вие, и всички в света. Папата отправяше своите послания, когато на сцената до него бяха всички вероизповедания и отправиха молитви за мир и благоденствие – мисля, че това са добри резултати“, изтъкна министър-председателят. На въпрос как би коментирал думите на папа Франциск, че трябва да сме по-толерантни към хората, които търсят убежище, Борисов заяви, че българите винаги са били такива векове наред. „Винаги много ясно съм разграничавал хората , които бягат от войните. Длъжни сме да им оказваме помощ, защото тези войни ги правим ние. Казвам ние, от съюзите, които сме. Икономическите мигранти и тези, които нелегално искат да влязат в страната и нарушават закона. Това са две различни неща“, коментира премиерът. По думите му историята на България е такава, че българите също са бягали и са ги приютявали. Попитан да коментира негативни изказвания за посещението на папата от страна на Православната църква, премиерът заяви, че не се бърка в божиите работи. „Господ Иисус Христос е назначил и папата и патриарха. Така е преценил, така е сторил“, допълни той и посочи, че му е било приятно да види как папата целува кръста на нашия патриарх. „След това са решили друго да правят. Пак тяхно решение. Правителството отиде на месата, хиляди хора  се стекоха и мисля, че стана добре“, каза Борисов. На въпрос дали е имало връзка между посещението на папата и европейските избори, премиерът заяви, че когато го е канил не е знаел датата за вота. Попитан дали заедно с президента Румен Радев са работили по визитата на папа Франциск, Борисов отговор: „Оставям вие да прецените“. Той допълни, че страната ни има прекрасна комуникация с неговия държавен секретар и с папата.", "date": "2019.05.07", "title": "Премиерът Бойко Борисов: Против незаконното преминаване на границата сме, затова я пазим усърдно"}
{"url": "http://www.focus-news.net/news/2019/05/07/2654646/premierat-boyko-borisov-shefat-na-fond-zemedelie-otiva-v-balgarene-i-v-drugite-postradali-ot-gradushki-mesta-za-da-vidi-kak-da-im-pomogne.html", "text": "Шефът на Фонд „Земеделие“ след обяд е в Българене и на другите места, пострадали от градушки, за да види как да им помогне. Това каза премиерът Бойко Борисов пред журналисти след като изпрати папа Франциск на летище „София“, предаде репортер на  Агенция „Фокус“ . Борисов заяви, че шефът на Фонда ще е там със службите в региона на Българене, както и на другите засегнати от градушка места. Министър-председателят уточни, че идеята е с индвидуален de minimis да им се помогне.", "date": "2019.05.07", "title": "Премиерът Бойко Борисов: Шефът на Фонд „Земеделие“ отива в Българене и в другите пострадали от градушки места, за да види как да им помогне"}
{"url": "http://www.focus-news.net/news/2019/05/07/2654662/plovdiv-do-11-may-izbiratelite-s-trayni-uvrezhdaniya-tryabva-za-zayavyat-zhelanieto-si-da-glasuvat-v-podvizhna-izbiratelna-kutiya-na-predstoyashtite-evropeyski-izbori.html", "text": "До 11 май избирателите с трайни увреждания в Пловдив трябва за заявят желанието си да гласуват в подвижна избирателна кутия на предстоящите избори за членове на Европейския парламент на 26 май. Това съобщиха за  Радио „Фокус“ – Пловдив  от Общината. Избирателите с трайни увреждания, които не им позволяват да упражнят избирателното си право в съответното изборно помещение и желаят да гласуват в подвижна избирателна кутия, могат да заявят желанието си в писмена форма, чрез заявление до районната администрация, подписано саморъчно и подадено чрез писмо, факс или на електронна поща info@plovdiv.bg, като приложат и копие на документ от ТЕЛК (НЕЛК). \r\nОт Общината съобщават още, че до 11 май кандидатите за членове на Европейския парламент от Република България, членовете на Централната избирателна комисия, членовете на районната избирателна комисия и наблюдателите могат да подадат заявления до районната администрация за издаване на удостоверение за гласуване на друго място. Избирател, чийто настоящ адрес е в град Пловдив, а постоянният адрес е в друго населено място, може да подаде заявление за гласуване по настоящ адрес в районната администрация по настоящия му адрес. \r\nВсеки избирател в срок до 18 май може да подаде до кмета на общината или кмета на района заявление за отстраняване на непълноти и грешки в избирателните списъци.", "date": "2019.05.07", "title": "Пловдив: До 11 май избирателите с трайни увреждания трябва за заявят желанието си да гласуват в подвижна избирателна кутия на предстоящите европейски избори"}
{"url": "http://www.focus-news.net/news/2019/05/07/2654664/kyustendil-v-grada-shte-se-provede-uchilishtna-panorama-na-profesionalnoto-obrazovanie.html", "text": "В града ще се проведе училищна панорама на професионалното образование. Това съобщиха за  Радио „Фокус” – Кюстендил  от Регионално управление на образованието – Кюстендил. Инициативата ще се проведе от 14.00 часа в залата на читалище „Братство” в Кюстендил. На нея са поканени ученици, родители, представители на образователните институции, представители на бизнеса и обществеността. Самата инициатива е в изпълнение на комуникационните дейности съгласно правилата за планиране и реализиране на държавния план-прием в осми клас в неспециализираните профилирани и професионални гимназии, средните и обединените училища и дейности по реализиране на държавния план-прием за новата учебна година. Целта е информиране на учениците от седми клас и техните родители с предлаганите профили и професии в профилираните, професионалните гимназии и средни училища от община Кюстендил. \r\nВенцеслав ИЛЧЕВ", "date": "2019.05.07", "title": "Кюстендил: В града ще се проведе училищна панорама на професионалното образование"}
{"url": "http://www.focus-news.net/news/2019/05/07/2654665/blagoevgrad-predstoi-parva-kopka-na-obekt-po-proekta-obnovyavane-i-modernizatsiya-na-obrazovatelnata-infrastruktura-v-blagoevgrad.html", "text": "Първа копка за изграждане на нова сграда към ДГ №8 \"Вечерница“ ще бъде направена в Благоевград. Церемонията ще се състои на 8 май от 11.30 часа в двора на детското заведение, съобщиха от пресцентъра на  Общината . В 10.30 часа в зала 5 на Община Благоевград ще бъде проведена и пресконференция, на която ще бъдат разяснени дейностите  по проект „Обновяване и модернизация на образователната инфраструктура в Благоевград“.  \r\nОбектът към ДГ „Вечерница“ е част от проекта „Обновяване и модернизация на образователната инфраструктура в Благоевград“. Освен самото изграждане на сградата, е предвидено и нейното оборудване. В двора на ДГ №8 \"Вечерница\" ще бъдат ремонтирани и обновени детските площадки и ще бъде изградена една нова площадка. Отделно от това в основната сграда на детската градина ще бъдат доставени и монтирани нови уреди в кухненското помещение и пералното помещение. \r\nПроектът „Обновяване и модернизация на образователната инфраструктура в Благоевград“ се финансира по приоритетна ос 1 „Устойчиво и интегрирано градско развитие”, процедура BG16RFOP001-1.008 „Изпълнение на интегрирани планове за градско възстановяване и развитие 2014-2020 Благоевград”. Той предвижда създаване и осигуряване на модерна, функционална, здравословна, енергийно ефективна и достъпна среда на образователната инфраструктура в Благоевград. Обект на интервенция са три училища - НХГ \"Св. св. Кирил и Методий\", Трето ОУ \"Димитър Талев\" и Пето СУ \"Георги Измирлиев\", както и ДГ № 8 \"Вечерница\". Проектът е с административен Договор №BG16RFOP001-1.008-0009-C01/13.02.2018 г., с анекс №BG16RFOP001-1.008-0009-C02.  \r\nСтойността е 3 923 211.00 лв., а срокът за изпълнение е 24 месеца. \r\nС обновяването на материално-техническата база в трите обекта, заложени в проекта, ще се подобрят условията  за учебно-възпитателния процес, ще се улесни въвеждането на нови методи на обучение, които да повишат и задържат интереса на децата и учениците и ще се отрази благоприятно на мотивацията им за усвояване на знания и придобиване на умения. Ще бъде осигурен и достъп на деца и ученици с увреждания чрез монтирането на устройства.", "date": "2019.05.07", "title": "Благоевград: Предстои „Първа копка“ на обект по проекта „Обновяване и модернизация на образователната инфраструктура в Благоевград“"}
{"url": "http://www.focus-news.net/news/2019/05/07/2654666/mvr-edin-chovek-e-zaginal-a-12-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 12 са ранени при 9 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежко, при които има четирима ранени и 16 леки пътни инцидента. От началото на годината са станали 1827 пътнотранспортни произшествия, при които са загинали 153 души, а 2318 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (162) през същия период на 2018 г. се отчитат 9 (девет) по-малко загинали участници в движението по пътищата през 2019 г.", "date": "2019.05.07", "title": "МВР: Един човек е загинал, а 12 са ранени при катастрофи в страната през изминалото денонощие"}
{"url": "http://www.focus-news.net/news/2019/05/07/2654668/gabrovo-nyama-registrirani-intsidenti-vav-vrazka-s-meteorologichnata-obstanovka-na-teritoriyata-na-oblastta-prez-izminaloto-denonoshtie.html", "text": "Няма регистрирани инциденти във връзка с метеорологичната обстановка на територията на областта през изминалото денонощие. Това потвърдиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. На тел. 112 не са подавани сигнали за наводнения, паднали или изкоренени от бурите дървета и пътни инциденти. Обстановката в областта остана спокойна през последните 24 часа. Сериозни градушки не са регистрирани, големи поражения по земеделска продукция също. През денонощието имаше интензивни валежи с гръмотевични бури. На места в областта те бяха с количества до 25 - 30 л/кв. м. \r\nЗа днес в областта също е в сила жълт код, но за силен вятър. Очаква се поривите да достигнат 18 - 20 м/сек. \r\nНадежда КРЪСТЕВА", "date": "2019.05.07", "title": "Габрово: Няма регистрирани инциденти във връзка с метеорологичната обстановка на територията на областта през изминалото денонощие"}
{"url": "http://www.focus-news.net/news/2019/05/07/2654669/vidin-natovaren-e-trafikat-v-posoka-dunav-most-2-patuvat-predimno-tezhkotovarni-avtomobili.html", "text": "Натоварен е трафикът в посока за \"Дунав мост 2\", пътуват предимно тежкотоварни автомобили, съобщиха за  Радио „Фокус“ – Видин  от Областно пътно управление. Най-натоварен е участъкът между град Дунавци и Видин. На граничния пункт „Дунав мост 2“  работят всички гишета. На другите два гранични пункта в областта – \"Връшка чука\" и \"Брегово\" трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.05.07", "title": "Видин: Натоварен е трафикът в посока \"Дунав мост 2\", пътуват предимно тежкотоварни автомобили"}
{"url": "http://www.focus-news.net/news/2019/05/07/2654670/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "За поредна година в Свищов бе организирано общоградско честване по случай 6 май. Как премина то и кой се включи в него ще чуете в минутите на предаването „Добре дошли в Свищов“ на  Радио „Фокус“ – Велико Търново . В днешното издание ще говорим и за един предстоящ празник – Общински фестивал на Културните клубове на пенсионера. Събитието ще се случи в навечерието на Деня на Европа – 9 май. Участие ще вземат общо 19 състава от Свищов и населените места в общината, а повече за това какво да очаква публиката ще ни разкаже Мария Радулова, председател на Общинските клубове и зам.-председател на Централния съвет на „Съюз на пенсионерите 2004“. Днес ще говорим още за култура и по-специално какво прави Община Свищов за развитието на туризма в града и региона. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.05.07", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/05/07/2654672/shumen-16-lkv-m-e-kolichestvoto-valezhi-registrirani-v-rayona-na-varbitsa-prez-izminaloto-denonoshtie-slaba-gradushka-e-imalo-v-shumen-i-todor-ikonomovo.html", "text": "В района на Върбица са паднали 16 л/кв. м дъжд през изминалото денонощие. Това съобщи за  Радио „Фокус“ - Шумен  дежурният в Хидрометеорологичната обсерватория в Шумен. В Шумен измереното количество валежи е 12 л/кв. м, в Смядово - 10 л/кв. м, Риш - 6 л/кв. м, Венец - 5 л/кв. м. Валежите в Тодор Икономово са били 4 л/кв. м, във Велики Преслав - 3 л/кв. м. В района на Хърсово са отчетени 1 л/кв. м дъжд. Слаба градушка е паднала в района на Шумен и Тодор Икономово. \r\nИвелина ИВАНОВА", "date": "2019.05.07", "title": "Шумен: 16 л/кв. м е количеството валежи, регистрирани в района на Върбица през изминалото денонощие, слаба градушка е имало в Шумен и Тодор Икономово"}
{"url": "http://www.focus-news.net/news/2019/05/07/2654661/d-r-borislav-tsekov-prepodavatel-po-tsarkovno-pravo-iztsyalo-politicheski-e-harakterat-na-poseshtenieto-na-papa-frantsisk.html", "text": "Изцяло политически е характерът на посещението на папа Франциск. Това каза за сутрешния блок „Добро утро, България“ на  Радио „Фокус“  д-р Борислав Цеков, преподавател по църковно право. Главата на Римокатолическата църква беше у нас в качеството се на държавен глава на Ватикана и като политически фактор със световно значение, обясни той, като припомни, че поканата дойде от министър-председателя Бойко Борисов. „ Той е тук като политически фактор със световно значение, а не толкова и само като духовен водач на католиците. И в този смисъл трябва да се разделя на две посещението на римския папа, от една страна естествената духовна радост на католиците в България, че техния духовен водач е тук и това за тях е едно истинско празненство, от друга страна са посланията, които имат своето политическо значение“ каза той. Д-р Борислав Цеков каза още, че отказът на Светия синод на Българската православната църква за отслужване на обща литургия с папа Франциск не показва хладнина, а отстояване на вярата и следване на непроменимите канони.  \r\nЕлеонора Чолакова", "date": "2019.05.07", "title": "Д-р Борислав Цеков, преподавател по църковно право: Изцяло политически е характерът на посещението на папа Франциск"}
{"url": "http://www.focus-news.net/news/2019/05/07/2654671/blagoevgrad-tsvetya-shte-badat-polozheni-pred-pametnika-na-dimitar-blagoev-po-povod-navarshvane-na-95-g-ot-smartta-mu.html", "text": "От 11.00 часа ще се състои ритуал по полагане на цветя в знак на признателност по повод 95 г. от смъртта на Димитър Благоев. Това съобщиха от пресцентъра на община  Благоевград  . Церемонията ще бъде пред паметника на Димитър Благоев, при площад „Георги Измирлиев“.", "date": "2019.05.07", "title": "Благоевград: Цветя ще бъдат положени пред паметника на Димитър Благоев по повод навършване на 95 г. от смъртта му"}
{"url": "http://www.focus-news.net/news/2019/05/07/2654676/veliko-tarnovo-s-19-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 19 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 334 см, а температурата на водата 15.1 градуса. Облачно, със слаби превалявания от дъжд, ще е времето над българския участък на Дунав днес. Ще духа умерен до силен вятър от северозапад. Ще захладнее и максималните температури ще са между 9° и 16°.", "date": "2019.05.07", "title": "Велико Търново: С 19 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/07/2654658/dobrich-s-bogata-kulturna-programa-v-kavarna-beshe-otbelyazan-praznikat-na-grada.html", "text": "На 6 май жителите на Каварна честват празника на своя град. Това съобщиха от пресцентъра на  Община Каварна . Кметът Нина Ставрева официално откри празничната програма, която започна в 10.30 часа на площад „Защитата на Каварна”. Специални гости в празничния ден бяха народните представители Красимир Янков и Даниел Йорданов, кандидатът за евродепутат Момчил Неков и делегация от побратимения град Михайловце, Словакия. Те отправиха поздрави към жителите и гостите на Каварна. За доброто настроение допринесоха певицата Нели Петкова и фолклорен танцов ансамбъл „Бизоне” с художествен ръководител Стела Йорданова.", "date": "2019.05.07", "title": "Добрич: С богата културна програма в Каварна беше отбелязан празникът на града"}
{"url": "http://www.focus-news.net/news/2019/05/07/2654675/sliven-85-uchastnika-se-vklyuchiha-v-turnira-po-borba-v-selo-zhelyo-voyvoda.html", "text": "85 участника се включиха в турнира по борба, организиран в село Жельо войвода на Гергьовден, по повод празника на селото. Това съобщиха от пресцентъра на  Община Сливен . Състезателите бяха разделени в общо 14 категории. Кметът Стефан Радев награди победителите и пожела надпреварата да стане още по-мащабна следващата година. Той поздрави жителите и гостите на Жельо войвода с големия християнски празник. \r\nОрганизатори на мероприятието са Община Сливен, кметството на селото, Народно читалище „Даскал Димитър Димов - 1908“ и местни спонсори. \r\nГости на празника бяха още народният представител Десислава Танева, председателят на Общинския съвет Димитър Митев, петкратната световна и шесткратна европейска шампионка Станка Златева, Байо Баев – четирикратен европейски шампион по борба, европейският шампион по вдигане на тежести Божидар Андреев и др.", "date": "2019.05.07", "title": "Сливен: 85 участника се включиха в турнира по борба в село Жельо войвода"}
{"url": "http://www.focus-news.net/news/2019/05/07/2654678/vidin-nivoto-na-reka-dunav-pri-novo-selo-se-e-povishilo-s-22-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 22 см и водният стоеж е 366 см, съобщиха от местната  Хидрометеорологична станция . Нивото на реката край Видин е 415 см, регистрираното повишение е от 8 см. Край Лом през последното денонощие е измерено понижение от 4 см и водният стоеж е 434 см. Нивото на реката край Оряхово е 320 см., там е регистрирано понижение за последното денонощие от 8 см. Температурата на водата край Ново село е 15.4 градуса, край Оряхово е 16.2 градуса.", "date": "2019.05.07", "title": "Видин: Нивото на река Дунав при Ново село се е повишило с 22 см за последното денонощие"}
{"url": "http://www.focus-news.net/news/2019/05/07/2654679/sliven-v-grada-zapochva-sedmitsa-na-ispanskata-i-iberoamerikanskata-kultura.html", "text": "В града започва Седмица на испанската и ибероамериканската култура. Това съобщиха от пресцентъра на  Община Сливен . Програмата ще започне с представяне на книгата на Луис Монтеро „Неразказни легенди за маите“ и откриване на изложба с илюстрации към книгата от художничката Ана Монтеро. Събитието ще се състои във фоайето на зала „Сливен“ от 18.00 часа. На него ще присъства и директорът на институт „Сервантес“ в София Хавиер Валдивиелсо Одриосола. \r\nВ програмата е предвидено участие на Луис Монтеро в кулинарно ателие „Меню Мексико“ на 8 май в Професионална гимназия по хотелиерство и туризъм „Акад. Неделчо Неделчев“. \r\nСред заглавията, включени в Панорама на испанското кино, е „10 000 KM“, който ще бъде прожектиран на 8 май от 19.00 часа в зала „Сливен“. Ден по-късно, отново в зала „Сливен“ в 19.00 часа ще бъде прожекцията на „Романтични изгнаници“. На 10 май почитателите на испанското кино ще имат възможност да гледат „Цветя“. Седмицата ще завърши на 11 май с филма „Годеницата“. \r\nОрганизатори на Седмица на испанската и ибероамериканската култура в Сливен са Община Сливен и Институт „Сервантес“ – София.", "date": "2019.05.07", "title": "Сливен: В града започва Седмица на испанската и ибероамериканската култура"}
{"url": "http://www.focus-news.net/news/2019/05/07/2654681/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.07", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/07/2654677/d-r-bobi-bobev-bivsh-poslanik-v-albaniya-i-kosovo-razdelnata-liniya-po-prespanskiya-dogovor-shte-prodalzhi-da-sashtestvuva-v-severna-makedoniya-i-sled-izbora-na-stevo-pendarovski.html", "text": "Разделната линия по Преспанския договор ще продължи да съществува в Северна Македония и след избора на Стево Пендаровски за президент. Това каза за сутрешния блок „Добро утро, България“ на  Радио „Фокус“  д-р Боби Бобев, бивш посланик в Албания и Косово. „Ако сравним резултатите с гръмката победа на СДСМ в местните избори, което действително беше в неочаквани мащаби, те са малко променени в полза на ВМРО-ДПМНЕ. Социалдемократическият съюз спечели по-малко гласове, отколкото на местните избори, за разлика от ВМРО, което показва, че в Северна Македония съществува разделение в отношението към Преспанския договор, ако приемем, че това е мерилото за проинтеграционните настроения в югозападната ни съседка. Решението на спора за името с Гърция беше незаобиколимото условие от ЕС и НАТО. Това се случи, но съвсем не означава, че нещата са приключени, защото при всяко положение има и обществени, и политически настроения в минус на договора от Преспа“, обясни той. Д-р Боби Бобев каза още, че с победата на Стево Пендаровски на президентските избори политическото противопоставяне по темата за Преспанския договор ще продължи. Изборите обаче доближиха Северна Македония до членството в НАТО и ЕС, добави бившият посланик в Албания и Косово. \r\nЕлеонора ЧОЛАКОВА", "date": "2019.05.07", "title": "Д-р Боби Бобев, бивш посланик в Албания и Косово: Разделната линия по Преспанския договор ще продължи да съществува в Северна Македония и след избора на Стево Пендаровски"}
{"url": "http://www.focus-news.net/news/2019/05/07/2654683/varna-dvizhenieto-po-patya-panorama-kumanovo-tryabva-da-se-izvarshva-s-povisheno-vnimanie-poradi-neravnosti-po-asfaltovata-nastilka.html", "text": "По пътя Кранево – Варна е в сила ограничение за движението на моторни превозни средства с маса над 10 тона, предаде репортер на  Радио „Фокус“ – Варна . Обходният маршрут е през Кичево и Оброчище. В два участъка по автомагистрала „Хемус“ след Варна движението се осъществява двупосочно в едно платно. Между Неофит Рилски и Девня трафикът е двупосочен в дясното платно в посока Варна. Ограничено е качването и слизането на пътен възел „Неофит Рилски“. Движението се пренасочва по път I-2 Варна – Шумен. Преминаването през участъка между Повеляново и Слънчево също се осъществява двупосочно в платното в посока Варна поради ремонтни дейности. Трафикът се отбива при км 416+200 до км 406+850 по път I-2 Русе – Варна. Ограничено е качването и слизането от пътен възел „Слънчево“. Движението по пътя Панорама – Куманово трябва да се извършва с повишено внимание поради неравности по асфалтовата настилка. Водачите не трябва да надвишават 30 километра в час в участъка при 11-тия километър. \r\nДиана СТОЕВА", "date": "2019.05.07", "title": "Варна: Движението по пътя Панорама – Куманово трябва да се извършва с повишено внимание поради неравности по асфалтовата настилка"}
{"url": "http://www.focus-news.net/news/2019/05/07/2654682/stara-zagora-izdirva-se-tyaloto-na-41-godishen-mazh-v-ezeroto-zagorka.html", "text": "Издирва се тялото на 41-годишен мъж в езерото Загорка в града. Това потвърдиха за  Агенция „Фокус“  от  ОДМВР – Стара Загора . Според данни на очевидци мъжът е влязъл в езерото и не е излязъл. Тялото се издирва от вчера. Инцидентът е станал към 15.40 часа.", "date": "2019.05.07", "title": "Стара Загора: Издирва се тялото на 41-годишен мъж в езерото Загорка"}
{"url": "http://www.focus-news.net/news/2019/05/07/2654667/tass-vav-varhovnata-rada-e-vneseno-predlozhenie-za-inauguratsiyata-na-zelenskiy-na-19-may.html", "text": "В украинския парламент е внесено предложение за провеждане на тържествено заседание на 19 май, на което новоизбраният президент на страната Владимир Зеленски да положи клетва за встъпване в длъжност, предава  TACC , като се позовава на съобщение, публикувано на официалната интернет страница на законодателния орган в Киев. \r\n„Регистрирах във Върховната Рада проектопостановление за определяне на дата за тържествено заседание на парламента, на което новият президент трябва да положи клетва и да започне да изпълнява функциите си“, написа в социалната мрежа „Фейсбук“ Виктор Балога, автор на предложението.  \r\nТой подчерта, че документът не е изготвен по искане на Зеленски. „Това е моя лична инициатива. Мотивацията ми за нея е проста: ако нов екип иска да започне работа възможно най-рано, тогава няма нищо лошо в това. Дори ако Зеленски иска да направи това, за да има време да разпусне парламента, то лично аз не се страхувам от това\", обясни Балога. В същото време той призова сегашния президент на Украйна, Петро Порошенко и неговия екип в парламента „да не се намесва в работата на младите\". Тереза Герова", "date": "2019.05.07", "title": "ТАСС: Във Върховната рада е внесено предложение за инаугурацията на Зеленский на 19 май"}
{"url": "http://www.focus-news.net/news/2019/05/07/2654684/kyustendil-muzikalno-sdruzhenie-marin-goleminov-otkriva-mayskite-muzikalni-dni-v-grada.html", "text": "Музикално сдружение „Марин Големинов” открива Майските музикални дни в Кюстендил. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. Първият концерт от Майските музикални дни ще се състои от 19.00 часа в Художествена галерия „Владимир Димитров – Майстора”. Той е посветен на Жанет Лангова - Чавдарова - дългогодишен диригент на представителния кюстендилски хор „Дружба”. Участие в концерта ще вземат Софийски камерен хор “Васил Арнаудов”, с диригент проф. Теодора Павлович. Концертът ще бъде открит с изпълнения на Катя Василева и нейният музикален педагог Павел Чавдаров, както и със слово за приноса на Жанет Лангова към хоровото изкуство. \r\nВенцеслав ИЛЧЕВ", "date": "2019.05.07", "title": "Кюстендил: Музикално сдружение „Марин Големинов” открива Майските музикални дни в града"}
{"url": "http://www.focus-news.net/news/2019/05/07/2654674/stevo-pendarovski-napravihme-izbori-koito-ni-davat-shans-za-es.html", "text": "Направихме избори, които ни дават шанс за ЕС. Това каза в интервю за  БНТ  новоизбраният президент на Р Северна Македония Стево Пендаровски. В отговор на въпрос защо е имало страх в македонското общество дали ще се стигне до ценза от 40% от всички записани в избирателните списъци, той коментира: „Защо беше този страх? Страхът не беше само на кандидатите и на политическите партии- ако една държава не е готова да избере президент, тази държава най- вероятно не заслужава да бъде кандидат за преговори за членство в ЕС“. „Имахме много избори през последните 3-4 години. Това са четвъртите избори през последните 4 години“, припомни Пендаровски. „Една политическа партия трябва да може да мобилизира електората си, за да каже, че има президент, независимо кой е“, посочи той. „Успяхме да изберем президент, което само по себе си е добро. Това е последният камък в мозайката, от досието ни, от файла за ЕС. Направихме всичко, което трябва, включително мирни и демократични избори. Тяхно е решението да отсъдят дали ще ни дадат дата за преговори“, заяви новият президент на Северна Македония. Според него това е аргумент страната му още през юни да получи дата за начало на преговори за членство в ЕС. По думите му трите приоритетни задачи, с които има намерение да се захване веднага след като поеме поста си, Пендаровски, са: укрепване на вътрешното единство и на междуетническите отношения, развиване на отношенията с петте съседни на Северна Македония държави и евроатлантическата интеграция на държавата. Попитан каква е позицията му за правата на македонските граждани с българско самосъзнание, новият президент на Северна Македония заяви, че с политиката на тормоз и полицейско преследване на хората с българско самосъзнание вече е приключено. „Хората, чувстващи се българи ще имат същите права, както всички останали в страната“, изтъкна той, но уточни, че очаква същото и за онези български граждани, които се определят като македонци.", "date": "2019.05.07", "title": "Стево Пендаровски: Направихме избори, които ни дават шанс за ЕС"}
{"url": "http://www.focus-news.net/news/2019/05/07/2654663/mvr-dvama-mladezhi-sa-zadarzhani-za-otpravyane-na-zaplahi-sreshtu-papa-frantsisk.html", "text": "Двама младежи са задържани за отправяне на заплахи срещу папа Франциск, потвърдиха за  Агенция „Фокус“  от пресцентъра на  МВР . Заплахите са отправени на телефон 112. Полицията е идентифицирала извършителите, след като са арестувани е станало ясно, че заплахите са фалшиви.", "date": "2019.05.07", "title": "МВР: Двама младежи са задържани за отправяне на заплахи срещу папа Франциск"}
{"url": "http://www.focus-news.net/news/2019/05/07/2654673/d-r-borislav-tsekov-prepodavatel-po-tsarkovno-pravo-pozitsiyata-na-papa-frantsisk-za-migratsiyata-i-bezhanskata-valna-beshe-tsentralnoto-poslanie-na-poseshtenieto-mu-u-nas.html", "text": "Позицията на папа Франциск за миграцията и бежанската вълна беше централното послание на посещението му у нас. Това каза за сутрешния блок „Добро утро, България“ на  Радио „Фокус“  д-р Борислав Цеков, преподавател по църковно право. Според него отношението на главата на Римокатолическата църква към България е като страна, която е на границата на бежанската вълна. Д-р Цеков припомни призива на папата държавата ни да свали оградите и да приеме със сърцето си мигрантите. Според преподавателя по църковно право това е неприемливо политическо послание, но в пълен синхрон с глобалисткия дневен ред.“Това, което ми направи впечатление и то негативно е, че извън общите послания, които са адресирани към човечеството, той като че ли нямаше конкретно послание към бедните, страдащите в България. Нямаше послание към унизените български пенсионери,  нямаш посещение на дом за сирачета. Всичко за него бяха мигрантите, единственото му знаково посещение извън неговия държавно-религиозен маршрут беше мигрантски център, а не например дом за български сирачета, каза той. Според д-р Борислав Цеков останалите послания на папа Франциск за значението на мира, за младите хора и необходимостта от пътища за преодоляване на различията са стандартни позиции. \r\nЕлеонора ЧОЛАКОВА", "date": "2019.05.07", "title": "Д-р Борислав Цеков, преподавател по църковно право: Позицията на папа Франциск за миграцията и бежанската вълна беше централното послание на посещението му у нас"}
{"url": "http://www.focus-news.net/news/2019/05/07/2654688/smolyan-zadarzhan-e-42-godishen-mazh-za-opit-za-ubiystvo.html", "text": "Задържан е 42-годишен мъж за опит за убийство. Това съобщиха от  ОДМВР – Смолян . На 03 май в РУ - Смолян е образувано досъдебно производство срещу 42-годишния мъж с инициали А.Д. от гр. София. Мъжът е задържан за това, че на 3 май около 21.40ч. в гр.Смолян на ул.\"Родопи\" до читалище \"Балкански просветители\" е направил опит умишлено да умъртви 37-годишен мъж от гр. Смолян. Обвиняемият му е нанесъл удар с нож в областта на лявата слабинна област на корема, с което му причинил прободна рана. Пострадалият е транспортиран до МБАЛ - гр. Смолян. Местопроизшествието е посетено от дежурна оперативна група при РУ и ОДМВР - Смолян. Извършен е оглед и е образувано досъдебно производство. 42-годишният А.Д. е задържан за срок от 72 часа. Работата по случая продължава.", "date": "2019.05.07", "title": "Смолян: Задържан е 42-годишен мъж за опит за убийство"}
{"url": "http://www.focus-news.net/news/2019/05/07/2654687/sliven-s-okolo-20-sm-se-e-pokachilo-nivoto-na-yazovir-asenovets.html", "text": "Обемът на яз. „Асеновец“ се запазва на 17 милиона куб. м заради дъждовете, съобщиха  от  ВиК – Сливен . След като е спаднал под 17 млн. куб. м при капацитет 28 млн., в края на април нивото на язовира се е покачило отново с 18 - 20 см. \r\nЗадържането на обема на същото нивото, според управителя на „ВиК“ – Сливен инж. Севдалин Рашев, е добра новина, като се има предвид, че месечния разход на вода за питейни нужди от язовира е около 2 млн. куб. м. \r\nАко се осъществят прогнозите за още пролетен дъжд, до края на първото шестмесечие нивото на язовира няма да спадне. За този период на годината, положението с водните запаси в яз. „Асеновец“ може да се счита за нормално, смятат специалисти.", "date": "2019.05.07", "title": "Сливен: С около 20 см се е покачило нивото на язовир „Асеновец“"}
{"url": "http://www.focus-news.net/news/2019/05/07/2654689/veliko-tarnovo-navodneni-mazeta-i-padnali-darveta-sa-ravnosmetkata-ot-prolivnite-dazhdove-v-oblastta.html", "text": "Наводнени мазета и паднали дървета по пътя са равносметката от проливните дъждове във Великотърновска област. На тел. 112 са подадени три сигнала за наводнения и два за осигуряване на техническа помощ при отстраняване на опасни предмети. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението в областта“. Пораженията са основно в Свищов и Еленския балкан. Наводненията са в мазе на къща, гаражно помещение и жилищна кооперация в Свищов. Сигналите за паднали дървета са от 21.30 часа на улица „Неювци“ в Елена и по същото време на път II- 53 на изхода на града посока Велико Търново. Други сериозни инциденти за изминалото денонощие не са регистрирани. Обстановката в областта е спокойна към този час. За днес в региона е обявено предупреждение за силен вятър, очаква се поривите да достигнат 22-24 м/сек. \r\nЛуиза ТРАНЧЕВА", "date": "2019.05.07", "title": "Велико Търново: Наводнени мазета и паднали дървета са равносметката от проливните дъждове в областта"}
{"url": "http://www.focus-news.net/news/2019/05/07/2654685/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Победата на Стево Пендаровски на президентските избори в Северна Македония, срещата на формата „Бърдо-Бриони“ в Тирана в контекста на опитите за възобновяване на диалога между Белград и Прищина, както и гласуването на пореден вот на доверие към кабинета на гръцкия министър-председател Алексис Ципрас са част от основните теми, върху които акцентират водещите балкански печатни издания. \r\n***  Тази седмица се очаква нов кръг от политическо напрежение – в парламента в Атина ще бъде гласуван вот на доверие към правителството на премиера Алексис Ципрас в отговор на искането за вот на недоверие към здравния министър Павлос Полакис, внесено от опозиционната партия „Нова демокрация“, съобщава електронното издание на гръцкия ежедневник  Kathimerini . \r\nОбявявайки гласуването на вота за доверие, вицепремиерът Янис Драгасакис определи предложението на консервативната партия като опит за реклама. Вотът за доверие, добави той, ще позволи „дискусии по проблемите на хората\". \r\nОчаква се гласуването на вота да бъде проведено в петък. То ще е второто по рода си за кабинета на Ципрас от началото на текущата година. Минаването му ще изкисва подкрепата на 145 депутати от СИРИЗА и най-малко на шест независими депутати в 300-местния законодателен орган на южната ни съседка. \r\nВ началото на миналата седмица правителството представи проектозакон, който очертава нови планове за неизплатени задължения към данъчните власти и пенсионните фондове на милиони гърци.  Този ход съвпадна с пристигането на ръководителите на мисиите на европейските кредитори в страната преди третия доклад за Гърция. \r\n***  НАТО очаква от властите в Босна и Херцеговина да представят първата годишна национална програма за активиране на Плана за действие за членство (ПДЧ), тъй като в организацията не виждат причина защо всички в страната не биха искали тя да стане част от западния военен съюз. Това заяви командващият Съвместното командване на силите на НАТО адмирал Джеймс Фого от Сараево, отбелязва електронното издание на белградския ежедневник  „Политика“ . \r\nИзпълняващият длъжността министър на отбраната на Босна и Херцеговина Марина Пендеш подчерта подчерта в отговор, че програмата, поискана от НАТО, не може да бъде осъществена без съгласието или решението на председателството на страната или на Съвета на министрите. \r\nМестни медии коментират, че след изявленията се очаква Пендеш „на своя глава“ да предаде годишната национална програма на Брюксел и по този начин да открие пътя за членство в НАТО на Босна и Херцеговина. Процесът е в застой заради противопоставянето на опозицията, която настоява, че страната трябва да запази военен неутралитет, защото „след болезнения опит от 1995 г.“ това е „единственият приемлив вариант“.  \r\nТвърди се, че Фого е уверил събеседниците си, че влизането в Алианса означава сигурност и икономически напредък, като същевременно е заявил, че Република Сръбска е променила отношението си и от съюзник е станала противник на НАТО. \r\n„Аз изцяло подкрепям годишната национална програма и искам да я предадете на Брюксел, за което настоява и генералният секретар на НАТО. Когато това се случи, ще получите стабилност и сигурност, и ще подобрите въоръжените си сили, което ще доведат до икономически просперитет“, цитира изданието думите на Фого. \r\n***  След срещата на върха във федералната столица Берлин опитите за деблокиране на диалога за нормализиране на двустранните отношения между Сърбия и Косово ще получи нов тласък – от Албания. В сряда, 8 май, представители на страните от Западните Балкани се събират в рамките на процеса „Бърдо-Бриони\" в Тирана, където се очаква да бъде обсъден диалогът и възможностите за неговото възобновяване. Темата ще бъде в дневния ред, но едва ли ще бъде постигнато конкретно решение по нея, отбелязва електронното издание на водещия прищински ежедневник  Zeri . \r\nСпоред някои политици, известни дискусията за преговорите между Косово и Сърбия в Тирана отслабва важността на диалога. \r\nЗаместник-председателят на Демократическата партия на Косово и вицепремиер на страната Енвер Ходжай подчерта, че е погрешно да се очаква диалогът между Косово и Сърбия да бъде тема номер едно на срещата в Тирана. „Това не е двустранна среща, няма характер за преговори и е погрешно да очакваме, че ще настъпи обрат в рамките й. Всеки от лидерите на страните в региона може да представи гледна точка, но тя не е задължителна“, подчерта Ходжай. \r\nВъпреки че спомена, че събитието в Тирана не е двустранна среща между Косово и Сърбия, Ходжай все пак отбеляза, че темата на диалога може да бъде обсъдена на тази среща. \r\n***  Председателят на Европейската комисия Жан-Клод Юнкер изпрати поздравително писмо до новоизбрания президент на Северна Македония Стево Пендаровски, отбелязва електронното издание на скопския вестник  „Независен“ . \r\nЮнкер поздрави Пендаровски за победата от името на целия Европейски съюз. „Използваме тази възможност, за да потвърдим още веднъж недвусмислената подкрепа на ЕС за европейската перспектива на Западните Балкани,\" пише Юнкер. \r\nОсвен това той призова новия президент на Северна Македония да продължи пътя на реформите към ЕС по устойчив начин, тъй като този процес се основава на заслуги, напомни председателят на ЕК, като увери Пендаровски, че страната има „абсолютната подкрепа\" на органа за усилията си в тази посока. \r\n„ЕС смята, че Преспанското споразумение е забележителен политически успех, това е важна стъпка по пътя ви към Европейския съюз, който модел за помирение за целия регион“, написа още Юнкер. \r\nОт името на ЕК той пожела успешен президентски мандат на Пендаровски и сподели очаквания си да продължи да работи със Северна Македония за изграждането на обединена и просперираща Европа. \r\n***", "date": "2019.05.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/07/2654686/dobromir-gushterov-biznesmen-investitsiya-ot-strana-na-obshtinata-v-imota-v-ravda-bi-bila-ogromna-zaguba-koyato-mozhe-da-povleche-byudzheta-na-kazanlak-mnogo-seriozno-nazad.html", "text": "Неизгодно за Община Казанлък би било да влага средства, за да строи хотели и почивни станции на имота си в Равда. Това каза за  Радио „Фокус”  бизнесменът Добромир Гущеров, по повод възникналия казус „за” или „против” продажбата на имота, за който Общината води близо 20 години съдебни дела, за да си го върне. Проблемът възникна при гласуване в Общинския съвет, когато съветниците гласуваха „за” продажбата на този имот на цена приблизително 88 евро на квадратен метър, против гласуваха съветниците на БСП. Те инициираха подписка сред казанлъчани имотът да си остане на Общината и тя да търси начини да го стопанисва.  \r\n„Озадачен съм и не мога да разбера къде е проблемът. Като човек, който е бил и е собственик на много имоти, мога да кажа, че цената за продажба от 88 евро на квадратен метър е една изключително добра и изгодна цена, особено за района на Равда, а и става въпрос за имот, който не е добре урбанизиран. В момента в следствие на презастрояването на Черноморието един хотел на Слънчев бряг струва 1 милион, най-много 2 милиона. Проблемът е, че няма кой да инвестира повече. А това принципно говори, че няма туристи в България”, каза Гущеров. В този смисъл той подчерта, че вариантът за стопанисване на имота от страна на Община Казанлък е изключително неизгодно. А и не е нейна работа да строи хотели или почивни станции. „Всички приказки как това може да се направи база за отдих - това не е характерно за Общината. Например, в Австрия, общините нямат такива имоти, нито се занимават с такава дейност. Да не говорим, че Казанлък е една община от тези, които имат между 12 – 13 до 18 милиона бюджет. И би било абсурдно да прави някакви големи инвестиции за подобни неща. А и най – важното е, че цената за продажбата от 88 евро на квадратен метър, е добра цена за продавача. Аз бих продал мой имот за такава цена”, каза Гущеров. \r\nПо отношение на предприетата подписка с идеята да бъде върнат някогашния пионерски лагер в Равда, Гущеров заяви, че е проблем това, че хората към чиито спомени се апелира за някогашния пионерски лагер на Равда, не са недобре информирани: „Това е една носталгия за период, когато всяко предприятие имаше една, две, три и повече почивни бази, а и всичко беше безплатно в тях. Този период го няма вече. Тук нещата са разделени на две: спомен носталгичен за някакво минало, което не съществува и не може да съществува, и реалността, свързана с пазарна икономика. Защото тези, които организират този тип обществено недоволство, трябва да казват цялата истина, а тя е, че инвестицията в този имот би била огромна загуба за Общината, която може да повлече бюджета на Казанлък много сериозно назад. Затова казвам, че това е свързано с некоректната информираност на гражданите. Кое да си върне Общината? Миналото? Няма как да стане, защото това е невъзможно. Ако същите тези, които организират подписките, попитат гражданите дали са съгласни половината от бюджета на Общината да не отива за дейности, които са необходими, а да се влага в благоустройството на имота в Равда, същите тези хора ще кажат, че искат и база, и да се влага в полезни дейности. Но няма как да стане. Единственият начин е да бъдат увеличени данъците, което също е невъзможно. В случая опираме и до политическа коректност, когато организираш едно допитване или една подписка, да бъдеш коректен, като информираш коректно за фактологията на проблемите тези, които питаш”, заяви Гущеров. \r\nСлавяна ГАЙДАРОВА", "date": "2019.05.07", "title": "Добромир Гущеров, бизнесмен: Инвестиция от страна на Общината в имота в Равда би била огромна загуба, която може да повлече бюджета на Казанлък много сериозно назад"}
{"url": "http://www.focus-news.net/news/2019/05/07/2654680/zeri-kosovo-sled-berlin-tirana-v-opit-za-nov-tlasak-v-dialoga-mezhdu-belgrad-i-prishtina.html", "text": "След срещата на върха във федералната столица Берлин опитите за деблокиране на диалога за нормализиране на двустранните отношения между Сърбия и Косово ще получи нов тласък – от Албания. В сряда, 8 май, представители на страните от Западните Балкани се събират в рамките на процеса „Бърдо-Бриони\" в Тирана, където се очаква да бъде обсъден диалогът и възможностите за неговото възобновяване. Темата ще бъде в дневния ред, но едва ли ще бъде постигнато конкретно решение по нея, отбелязва електронното издание на водещия прищински ежедневник  Zeri . \r\nСпоред някои политици, известни дискусията за преговорите между Косово и Сърбия в Тирана отслабва важността на диалога. \r\nЗаместник-председателят на Демократическата партия на Косово и вицепремиер на страната Енвер Ходжай подчерта, че е погрешно да се очаква диалогът между Косово и Сърбия да бъде тема номер едно на срещата в Тирана. „Това не е двустранна среща, няма характер за преговори и е погрешно да очакваме, че ще настъпи обрат в рамките й. Всеки от лидерите на страните в региона може да представи гледна точка, но тя не е задължителна“, подчерта Ходжай. \r\nВъпреки че спомена, че събитието в Тирана не е двустранна среща между Косово и Сърбия, Ходжай все пак отбеляза, че темата на диалога може да бъде обсъдена на тази среща.  Тереза Герова", "date": "2019.05.07", "title": "Zeri (Косово): След Берлин – Тирана в опит за нов тласък в диалога между Белград и Прищина"}
{"url": "http://www.focus-news.net/news/2019/05/07/2654692/pregled-na-osnovnite-temi-vav-varnenskiya-pechat.html", "text": "„Три пъти повече са ухапаните от кърлежи“ е водещо заглавие в днешния брой на вестник  „Черно море“ . 68 души са потърсили медицинска помощ след ухапване от кърлежи през миналата седмица. Броят им е близо 3 пъти по-висок в сравнение с предходната, сочат последните данни от Регионалната здравна инспекция във Варна. 55 от пострадалите са от Варна, останалите 13 – от селища в областта. Броят на ухапаните, които са се опитали да се справят сами с проблема, не е известен, но се предполага, че е няколко пъти по-висок от официално оповестения. 98 души от Варненско са потърсили медицинска помощ след атаки от паразитите през април, сочат още данните от РЗИ. „Засякоха нитрати в 3 местни чешми в областта“, се посочва в друга публикация в днешния брой. „Нитрати над нормата са открити във водата от 3 местни чешми във Варненска област. Това сочат анализите на Регионалната здравна инспекция в периода 1 – 15 април т.г. 61.1 мг/л при норма 50 мг/л са установени в чешмата на завоя за с. Звездица, 95.3 мг/л в Мирковата чешма в с. Градинарово и над 110 мг/л в Хаджийска чешма в с. Чайка. В Чайлък чешма пък в с. Славейково е открито незначително превишаване на нормата за амоний. „Скаути ще чистят река Камчия“, се съобщава на втора страница. WWF България и Организация на българските скаути отново обединяват сили, за да мобилизират деца и младежи да се грижат за опазването на планетата. Предвид огромните предизвикателства пред нашия общ дом ролята на младите хора в създаването на по-добър свят е от изключително значение. „Отново тръгва туристически влак от Минск до Варна и обратно“ е водещото заглавие на трета страница. От 10 юни до 7 септември Белоруските държавни железници предлагат на туристите влак до Варна. Маршрутът към Черно море е от столицата Минск през Лвов, Ивано-Франковск и Букурещ. „Митко Петев стана вицеадмирал“, пише още на страниците на броя. Президентът Румен Радев освобождава контраадмирал Митко Петев от длъжността командир на Военноморските сили от 23 юни т.г. и го назначава от същата дата за военен представител на началника на отбраната във Военния комитет на НАТО и във Военния комитет на Европейския съюз. Върховният главнокомандващ удостои Петев с висше офицерско звание вицеадмирал.", "date": "2019.05.07", "title": "Преглед на основните теми във варненския печат"}
{"url": "http://www.focus-news.net/news/2019/05/07/2654691/smolyan-36-godishen-mazh-e-zadarzhan-za-poboy-nad-bashta-i-sin-v-selo-barutin.html", "text": "36-годишен мъж е задържан за побой над баща и син в село Барутин. Това съобщиха от  ОДМВР – Смолян . На 02 май 2019 г. около 22.50 часа на тел.112 е получено обаждане от 24-годишна жена от с. Барутин, която съобщава, че пред дома ѝ 36-годишен с инициали К. Т. от селото е нанесъл побой на съпруга ѝ и неговия баща, като и двамата са получили разкъсно-контузни рани, а единия от тях и комоцио. Пострадалите са настанени за лечение в МБАЛ „Д-р Братан Шукеров“ АД гр. Смолян. Местопроизшествието е запазено и посетено от дежурна оперативна група на РУ - Девин. Извършен е оглед и е образувано досъдебно производство. Инцидентът е станал след употреба на алкохол както от страна на извършителите, така и от страна а пострадалите. Извършителят е задържан за срок от 24 часа. Работата по случая продължава.", "date": "2019.05.07", "title": "Смолян: 36-годишен мъж е задържан за побой над баща и син в село Барутин"}
{"url": "http://www.focus-news.net/news/2019/05/07/2654693/burgas-nagradite-ot-natsionalniya-literaturen-konkurs-koyto-spasi-edin-choveshki-zhivot-spasyava-tsyala-vselena-shte-badat-vracheni-na-9-may.html", "text": "Известни са победителите в шестото издание на Националния литературен конкурс „Който спаси един човешки живот, спасява цяла вселена“. Наградите ще бъдат връчени на 9 май от 18.00 часа в Културен център „Морско казино“, съобщиха от пресцентъра на  Община Бургас . Темата „Да обичаш, въпреки…“, за любовта и приятелството между българи и евреи, вдъхнови близо 150 млади творци от цялата страна. Тази година „Алеф“ отправи ново предизвикателство пред младежите, като ги насочи към създаване на художествена творба – разказ, в който се смесват историческата правда и въображението. Бе разширен и обхватът на конкурса, който се проведе в две възрастови категории. За първи път, освен ученици, в него се включиха и студенти. Разказите оцени жури в състав: Румен Леонидов – поет и издател на сайта Факел.бг, Асен Йорданов – журналист и директор на сайта Бивол.бг, и Алберта Алкалай – председател на ЦЕБС „Алеф“. Двадесет от номинираните автори са поканени да присъстват на официалната церемония по награждаването на разноските на Център „Алеф“. Голямата награда в категория „Ученици“ ще връчи Н. Пр. Румяна Бъчварова – посланик на България в Израел, ексминистър на вътрешните работи и вицепремиер. Победителят ще участва в едноседмичен конгрес за млади лидери в експерименталното училище Хакфар Хаярок, Херцлия, Израел. Център „Алеф“ за трета поредна година изпраща победителя в конкурса на престижния световен форум, който е своеобразен „инкубатор“ за бъдещи политици и ръководители. В него участват млади хора от Германия, Холандия, Полша, България, Южна Корея, Тайван, Финландия, Италия, Израел и други страни. Бъдещите лидери дискутират актуални теми на съвремието, като опазването на околната среда, мира и международното сътрудничество. Ще бъдат раздадени още парични и материални награди с общ награден фонд 3500 лв. – I награда в категория „Студенти“, две втори и две трети награди съответно в двете категории. Всички награди са осигурени от Център „Алеф“ и спомоществователи. Церемонията за награждаването ще бъде предшествана от официален ритуал за връчване званието „Пазител на паметта“.  \r\nЗа втора поредна година Център „Алеф“ удостоява с това отличие изявени личности и професионалисти, посветили се на съхраняването и популяризиране на непреходните примери на хуманизъм, доблест и толерантност. Ритуалът ще се състои на 9 май 2019 г. от 17.00 часа пред Мемориала на благодарността, изграден в почит на доблестните бургазлии, недопуснали депортацията на евреите от морския град към лагерите на смъртта, в градското пространство „Толерантност“ до хотел „България“. Зоната бе именувана официално с това име в края на февруари 2019 г. след решение на Общинския съвет в  Бургас по предложение на ЦЕБС „Алеф“ и инициативен комитет. Община Бургас е партньор на инициативите.  \r\nОчаква се официални гости на двете събития да бъдат представители на местната и държавната власт, на бизнеса, общественици, учители и ученици, съмишленици. По време на церемонията за награждаването за първи път в Бургас ще бъде представена документалната изложба „1943: Преследване и защита. Съдбата на българските евреи“ на Централен държавен архив. Тя ще бъде експонирана в зала „Георги Баев“ на Морското Казино и ще бъде на разположение  на граждани и гости на Бургас до 17 май. Ще бъде представен и сборникът с есета „Който спаси един човешки живот, спасява цяла вселена“, който събира най-добрите творби от първите пет издания на конкурса. Ден след церемонията младежите, гости на Център „Алеф“, ще посетят града – музей Несебър. Голямата награда е участие в международен конгрес за млади лидери в Израел.", "date": "2019.05.07", "title": "Бургас: Наградите от Националния литературен конкурс „Който спаси един човешки живот, спасява цяла вселена“ ще бъдат връчени на 9 май"}
{"url": "http://www.focus-news.net/news/2019/05/07/2654696/smolyan-rayonniyat-sad-shte-gleda-delo-za-telefonni-izmami-v-razmer-na-blizo-30-000-lv.html", "text": "Дело за телефонни измами в размер на близо 30 000 лв. ще бъде гледано в Районен съд – Смолян от 10.30 часа. Това съобщиха от  Съда . Районна прокуратура – Смолян повдигна обвинение на Д. И. Д., в това, че в периода от 09 май 2018 г. до 15 май 2018 г. в условията на продължавано престъпление, в съучастие като помагач с неустановено лице действащо като извършител, умишлено е улеснил неизвестен извършител, който чрез телефонни разговори е възбудил и поддържал заблуждение у В. Д. Б. и М. А. М., че е полицейски служител Л. И. при „Криминална полиция“. Пострадалите е трябвало да му съдействат за провеждане на полицейска операция за задържане на извършители на телефонни измами  като оставят всичките си пари и ценности на посочени от него места, които Д. И. Д. взел и с това им причинил имотна вреда в размер на сума от 19 800 лева; 4 000 евро с левова равностойност 7 823,32 лева; златни накити на стойност 2 142 лева; три броя пластмасови кутийки за бижута на стойност– 6 лева и един брой дамско кожено портмоне на стойност – 5 лева , всичко на обща стойност 29 776,32 лева. \r\nНа 09 май 2018 година като помагач с неустановено лице , действащо като извършител , с цел да набави за себе си и за друго неустановено лице имотна облага , умишлено е улеснил неизвестния извършител , който чрез телефонни разговори е  възбудил и поддържал заблуждение у М. А. М., че е длъжностно лице–полицейски служител Л. И. при „Криминална полиция“ и  трябва да му съдейства за провеждане на полицейска операция за задържане на извършители на телефонни измами , като остави всичките си пари и ценности на посочено от него място – до контейнер за смет в близост до къщата ѝ в, които Д. И. Д. взел и с това й причинил имотна вреда в размер на 1 800 лева ; златни накити – 3 броя златни синджира с тегло по 2 гр. на обща стойност 378 лева ; 1 брой златен медальон с формата на кръст с тегло 2 гр. на стойност 126 лева ; 1 брой златен медальон с формата на сърце с тегло 2 гр. на стойност 126 лева; 1 брой златен медальон с формата на зодия „близнаци“ с тегло 3 гр. на стойност 189 лева;  1 брой златен  пръстен–тип халка , с бели камъни с тегло 3 гр. на стойност 189 лева ; 1 брой златен  пръстен–тип халка , с орнаменти с тегло 3 гр. на стойност 189 лева и 1 брой сребърен пръстен с розово – лилав камък с тегло 4 гр. на стойност 252 лева–всичко на обща стойност 3 249 лева. \r\nНа 15 май 2018 година като помагач с неустановено лице , действащо като извършител , с цел да набави за себе си и за друго неустановено лице имотна облага, умишлено е улеснил неизвестния извършител , който чрез телефонни разговори е  възбудил и поддържал заблуждение у В. Д. Б. , че е длъжностно лице – полицейски служител Л. И. при „Криминална полиция“ и  трябва да му съдейства за провеждане на полицейска операция за задържане на извършители на телефонни измами, като остави всичките си пари и ценности на посочено от него място, които Д. И. Д. взел и с това ѝ причинил имотна вреда в размер на: 18 000 лева; 4 000 евро с левова равностойност 7 823,32 лева; 1 брой дамско кожено портмоне на стойност  5 лева; 3 броя пластмасови кутийки за бижута на стойност 6 лева; златни накити – 1 брой златен пръстен с розов камък с тегло 2 гр. на стойност 126 лева ; 1 брой златен пръстен–тип халка , с орнаменти с тегло 3 гр. на стойност 189 лева ; 2 броя златни пръстени с тегло по 2 гр. на обща стойност 252 лева; 1 брой златно синджирче с тегло 2 гр. на стойност 126 лева – всичко на обща стойност 26 527,32 лева.", "date": "2019.05.07", "title": "Смолян: Районният съд ще гледа дело за телефонни измами в размер на близо 30 000 лв."}
{"url": "http://www.focus-news.net/news/2019/05/07/2654697/balgarskiyat-cherven-krast-organizira-vtoro-izdanie-na-uchilishte-za-humannost-po-povod-svetovniya-den-na-cherveniya-krast-i-cherveniya-polumesets.html", "text": "По случай Световния ден на Червения кръст и Червения полумесец Българският червен кръст организира второ издание на „Училище за хуманност“, което ще се състои на 8 май 2019 г. от 13.00 часа в Мултидисциплинарното пространство ДНК в Националния дворец на културата. Това съобщиха от пресцентъра на  БЧК . Събитието ще предизвика сетивата, емоциите и ума, и ще предостави пространство, в което свободно и вдъхновено ще се говори по темите, по които обикновено не се коментират – освен анонимно и онлайн. \r\nВ училището ще има място за различни видове смелост: смелостта да чуеш истинската история на човека зад обобщения медиен образ – тъжна, смешна клиширана или изненадваща; смелостта да видиш нещата, от които обичайно старателно отвръщаш поглед или отбягваш; смелостта да споделиш собствената си история; смелостта наистина да кажеш какво мислиш – и смелостта да приемеш, че някой друг не мисли като теб. \r\nПо време на „занятията“ участниците ще се опитат да се поставят на мястото на представители на различни уязвими групи – незрящи, мигранти и др. Така те ще се докоснат до тяхното ежедневие, а всички истории и мнения, които ще споделят след това, ще бъдат обединени в Малка онлайн книга на хуманността. \r\nНа събитието ще присъстват акад. Христо Григоров, д-р х.к. – председател на БЧК, проф. Красимир Гигов – генерален директор на БЧК, Огнян Златев – ръководител на офиса на Европейската комисия в България, представители на дипломатически мисии, Рада Стаменкова – изпълнителен директор на Българска асоциация по семейно планиране и сексуално здраве, Моника Писанкънева – Фондация “Ресурсен център Билитис“, партньори, доброволци и ръководители на БМЧК.", "date": "2019.05.07", "title": "Българският червен кръст организира второ издание на „Училище за хуманност“ по повод Световния ден на Червения кръст и Червения полумесец"}
{"url": "http://www.focus-news.net/news/2019/05/07/2654690/afp-kitay-potvardi-pregovorite-sas-sasht-prodalzhavat.html", "text": "Китай потвърди, че търговските преговори със САЩ няма да бъдат прекъсвани – в четвъртък главният преговарящ на Пекин Лиу Хе ще се отправи към Вашингтон за нов кръг на разговори, въпреки че по-рано американците заплашиха да продължат с повишаване на митата за вноса от азиатската страна, предава  AFP . \r\nМинистерството на търговията в Пекин потвърди в изявление, че Лиу Хе ще бъде в САЩ в четвъртък и петък за 11-ия кръг от преговорите на високо равнище. \r\nПървоначално се очакваше преговорите да започнат в сряда, но Китай не потвърди участие, след като президентът на САЩ Доналд Тръмп заяви, че ще увеличи тарифите на китайските стоки на стойност 200 млрд. долара. Тереза Герова", "date": "2019.05.07", "title": "AFP: Китай потвърди – преговорите със САЩ продължават"}
{"url": "http://www.focus-news.net/news/2019/05/07/2654698/v-ministerstvo-na-obrazovanieto-i-naukata-shte-se-provede-preskonferentsiya-vav-vrazka-s-predstoyashtiya-festival-webit.html", "text": "На 8 май в 13.30 часа в МОН (ет.5, Ротонда) ще се проведе пресконференция във връзка с предстоящия фестивал Webit. Това съобщиха от пресцентъра на  Министерството . Участие ще вземат министърът на образованието и науката Красимир Вълчев и организаторите на фестивала.", "date": "2019.05.07", "title": "В Министерство на образованието и науката ще се проведе пресконференция във връзка с предстоящия фестивал Webit"}
{"url": "http://www.focus-news.net/news/2019/05/07/2654701/silistra-lek-avtomobil-e-izgoryal-v-tutrakan-zasegnata-e-i-parkirana-v-sasedstvo-kola.html", "text": "Лек автомобил е изгорял в Тутракан, засегнат е и паркиран в съседство друг автомобил. Това съобщиха от  ОДМВР - Силистра . Произшествието е станало на 6 май около 03.56 часа по неустановени към момента причини. Екип на местната противопожарна служба е загасил пожара. Дежурна оперативна група е извършила оглед, разследват се причините и обстоятелствата около произшествието. Образувано е досъдебно производство.", "date": "2019.05.07", "title": "Силистра: Лек автомобил е изгорял в Тутракан, засегната е и паркирана в съседство кола"}
{"url": "http://www.focus-news.net/news/2019/05/07/2654699/ministar-krasimir-valchev-razporedil-sam-proverka-vav-vtu-za-otnemane-na-studentski-prava-na-predstaviteli-na-studentskiya-savet.html", "text": "Изпратил съм проверка във ВТУ за отнемането на студентски права на представители на Студентския съвет. Това каза министърът на образованието и науката Красимир Вълчев пред журналисти във връзка със съмненията за опорочен избор на студентско самоуправление във Великотърновския университет, предаде репортер на  Агенция „Фокус“ . „Отнемането на студентски права на представители на Студентския съвет е намеса в студентското самоуправление, което е част от академичното самоуправление. Тя е недопустима и рискува да опорочи предстоящия избор на ректор и отчетно-изборно събрание“, заяви той и уточни, че като министър има малко корективни действия в случая с ВТУ. „Изпратил съм проверка във ВТУ относно избора за попълване на студентския съвет. Това, което съм дал като становище е, че мандатът на Общото събрание изтича, но мандатът на членовете на Студентския съвет, респективно представители на студентите в Общото събрание на университета е индивидуален и те не бива да  бъдат подновявани всички“, обясни образователният министър. „Това, което трябва да се направи е да се равни съставът и този на Общото събрание и да се организира частичен избор, ако това е необходимо за попълването на квотата. Препоръчахме на ректора да върне студентите и да се въздържи от каквато и да е форма на намеса в избора на представители на студентите в Общото събрание“, заяви министърът. Той посочи, че МОН уважава академичната автономия на висшите училища. „Изключително предпазливи сме да се намесваме в тази академична автономия, но ако те я  уважават, трябва да уважават и студентското самоуправление като част от нея“, каза още Вълчев. \r\nДеница КИТАНОВА", "date": "2019.05.07", "title": "Министър Красимир Вълчев: Разпоредил съм проверка във ВТУ за отнемане на студентски права на представители на Студентския съвет"}
{"url": "http://www.focus-news.net/news/2019/05/07/2654702/sport-pol-pogba-iska-da-premine-v-real-madrid.html", "text": "Полузащитникът на Манчестър Юнайтед Пол Погва се е обърнал към ръководството на клуба с искане да премине в Реал Мадрид, съобщава британският вестник  The Telegraph . \r\nПо данни на изданието Манчестър Юнайтед е готов да отстъпи френския национал на Реал Мадрид, в случай че се съгласи да заплати за него 190 милиона евро. Испанският гранд обаче е готов на сделка за 120 милиона евро. Агентът на 26-годишния футболист Мино Райола се опитва да разреши ситуацията, допълват от редакцията.  \r\nИспанците не са готови да плащат същата заплата на Погба, каквато той взима в Манчестър Юнайтед – 335 хиляди евро на седмица. Французинът обаче е готов на отстъпки, уверява вестникът.", "date": "2019.05.07", "title": "Спорт: Пол Погба иска да премине в Реал Мадрид"}
{"url": "http://www.focus-news.net/news/2019/05/07/2654700/spetsializiranata-prokuratura-vnese-iskane-za-postoyanen-arest-na-minyu-staykov-obvinen-za-zloupotrebi-s-evropeyski-fondove.html", "text": "Специализираната прокуратура внесе в Специализирания наказателен съд искане за определяне на най-тежка мярка за неотклонение „Задържане под стража“ на Миню Стайков, обвинен за участие в престъпен сговор за злоупотреби с европейски фондове. Това съобщиха от пресцентъра на  Апелативна специализирана прокуратура . Очаква се съдът за насрочи час на делото по мярката днес.", "date": "2019.05.07", "title": "Специализираната прокуратура внесе искане за постоянен арест на Миню Стайков, обвинен за злоупотреби с европейски фондове"}
{"url": "http://www.focus-news.net/news/2019/05/07/2654704/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-may.html", "text": "„Софийска вода” временно ще прекъсне водоснабдяването в някои части на столицата на 8 май. Това съобщиха от пресцентъра на  дружеството . \r\nВъв връзка с подмяна на спирателни кранове на ул. „Иван Щерев“ в кв. „Подуене“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Иван Щерев“ от ул. „Атанас Узунов“ до ул. „Румен войвода“; ул. „Иван Миланов“ от ул. „Иван Щерев“ до ул. „Братя Пешеви\", ул. „Детелин войвода“ от ул. „Иван Щерев“ до ул. „Братя Пешеви“; ул. „Румен войвода“ от ул. „Иван Щерев“ до ул. „Детелин  войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Щерев“ ъгъла с ул. „Детелина войвода“.  \r\nВъв връзка с  изграждане на уличен водопровод на ул. „Георги Русев“ в жк. „Малинова долина“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nпо бул. „Симеоновско шосе“ от ул. „Околовръстен път“ до ул. „Проф. Иван Странски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Русев“ ъгъла с бл. 23. \r\nВъв връзка с пресвързване на уличен водопровод в вилна зона „Иваняне“ в гр. Банкя се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nвилна зона „Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдан“ ъгъла с ул. „Мусала“. \r\nВъв връзка с изграждане на сградно водопроводно отклонение на ул. „Хаджи Мано Стоянов“ жк. „Надежда“ , се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Хаджи Мано Стоянов“ от бул. „Ломско шосе“ до ул. „Екзарх Стефан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ломско шосе“ ъгъла с ул. „Хаджи Мано Стоянов“.  \r\nВъв връзка с подмяна на сградно водопроводно отклонение на ул. 2 в кв. „Враждебна“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. 1, ул.2, ул. 60, ул. 61. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 №65.  \r\nВъв връзка с прекъсване на сградно водопроводно отклонение на ул. „Божур“ в с. Кривина се налага спиране на водоподаването от 11.00 до 18.00 часа на клиентите на „Софийска вода”, живеещи в района на: ул. „Божур“ от ул. „Демокрация“ до ул. „Латинка“ и ул. „Просвета“ №7, 9, 11. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Божур“ 4. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.07", "title": "„Софийска вода” временно ще прекъсне водоснабдяването в някои части на столицата на 8 май"}
{"url": "http://www.focus-news.net/news/2019/05/07/2654708/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за узаконяването на курорта Свети Константин като населено място. Ще ви разкажем и за дарение на ценна икона за параклиса „Св. Георги“ край Пещера, както и за актуалното състояние на църквата „Св. Петка“ в родопския град. събеседник по темата ще бъде отец Димитър от християнския храм в града. Ще отделим време и за Деня на отворените врати на крепостта \"Перистера\", както и за връчването посмъртно на почетно отличие на Красимир Узунов, президент на Радиоверига и Агенция „Фокус“, който е родом от Пещера.  \r\nТелефоните за връзка със студиото са 0885 606692 и 034  420020.", "date": "2019.05.07", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/05/07/2654705/kardzhali-teatar-dimitar-dimov-shte-gostuva-na-detski-gradini-s-postanovkite-bremenskite-muzikanti-i-prikazki-s-mnogo-pesni-vse-za-lichnosti-chudesni.html", "text": "Театър „Димитър Димов“ ще гостува на детски градини с „Бременските музиканти“ и „Приказки с много песни все за личности чудесни“, предаде кореспондент на  Радио „Фокус“ . На 8 и 9 май децата от Детска градина „Щастливо детство\" - Момчилград и Детска градина „Баба Тонка\" - Кърджали ще бъдат зарадвани с приказната история от кукления състав на театъра. Трупата ще представи пиесата  „Бременските музиканти\" по приказката на Братя Грим, сценария и режисурата на постановката са на Леонард Капон, сценографията на Виржиния Петкова и музиката е на Веселин Койчев.  \r\nНа 9 май друг състав на театъра ще играе в читалището на село Търън от 11.00 часа и следобед от 16.00 часа в детска градина „Слънце“ в Смолян. Пиесата \"Приказки с много песни все за личности известни“ е адаптирана за музикален мини театър по текста на Ран Босилек, драматизацията е на Димитър Жеков, режисурата на Гълъб Бочуков, автор на сценографията и костюмите е Томиана Томова-Начева и музика на Петър Дееничин. На 11 май спектакълът \"Бременските музиканти“ ще бъде представен на язовир \"Черногорово\", а на 14 май трупата ще гостува на децата от детските градини в с. Крислово и с. Войводиново, Пловдивско. \r\nДарина ДЕЕНИЧИНА", "date": "2019.05.07", "title": "Кърджали: Театър „Димитър Димов“ ще гостува на детски градини с постановките „Бременските музиканти“ и „Приказки с много песни все за личности чудесни“"}
{"url": "http://www.focus-news.net/news/2019/05/07/2654695/politico-samoletnata-katastrofa-v-moskva-mozhe-da-zazemi-aviatsionnata-industriya-na-rusiya.html", "text": "Самолетната катастрофа в Москва може да заземи авиационната индустрия на Русия – „Сухой Суперджет 100“ бе последното усилие на страната да запази наследството на гражданското въздухоплаване, но тези амбиции може да бъдат смазани след катастрофата в неделя в Москва, която уби най-малко 41 души, коментират в европейската редакция на  Politico . \r\nНе е ясно защо пилотите на полет SU1492 се завърнаха в летище „Шереметиево“ в Москва малко след излитане в посока Мурманск. Самолетът се удари силно при кацане и се запали, припомня изданието.  \r\nКатастрофата е последният удар срещу модела пътнически самолет, който имаше серия проблеми с двигателите и надеждността, които изплашиха не само руските клиенти. \r\nЕдинственият европейски купувач на самолета е ирландската компания CityJet, която я е отдала под наем на Brussels Airlines, но авиокомпанията прекрати използването на самолета в началото на тази година. CityJet сама отстрани пътническия самолет от флота си. \r\nНито CityJet, нито Brussels Airlines коментираха защо са спрели да използват самолета само две години след въвеждането му в експлоатация, но докладите показват, че – „Сухой Суперджет 100“са ненадеждни, но авиокомпаниите изпитват затруднения с поддръжката и намирането на резервни части. \r\nСССР имаше голяма авиационна промишленост, по-голямата част от която се срина след края на комунизма, когато превозвачите преминаха към по-икономични и надеждни самолети, построени от „Еърбъс“ и „Боинг“. \r\nРусия все още е световна сила в производството на изтребители, но създаването на самолети за гражданското въздухоплаване е източник на национална гордост и знак за индустриална мощ - ето защо Китай също се опитва да построи собствен пътнически самолет. При президента Владимир Путин, руският държавен производител обедини всички производители на граждански въздухоплавателни средства в страната и се прицели в по-малкия, регионален пазар на въздухоплавателни средства, доминиран от кандаския Bombardier и бразилския Embraer. \r\nОсновната стратегия за проникване в сегмента на пазара бе цената. „Сухой Суперджет 100“ бяха рекламирани с продажна цена от 31,7 млн. долара - с около една трета по-евтино от канадските и бразилските.  Руснаците подписаха партньорства с утвърдени европейски компании за помощ при разработването на двигатели и за маркетинг и поддръжка, припомнят от редакцията. Тереза Герова", "date": "2019.05.07", "title": "Politico: Самолетната катастрофа в Москва може да заземи авиационната индустрия на Русия"}
{"url": "http://www.focus-news.net/news/2019/05/07/2654706/ministar-krasimir-valchev-sledvashtata-godina-shte-razrabotim-nyakolko-natsionalni-programi-za-vissheto-obrazovanie.html", "text": "За следващата година мислим да разработим няколко национални програми за висшето образование. Това каза министърът на образованието и науката Красимир Вълчев пред журналисти, предаде репортер на  Агенция „Фокус“ . „Последната среща, която имахме с ректорите и с националното представителство на студентските съвети говорихме по тази тема. За следващата година мислим да разработим няколко национални програми. По-скоро като инструмент да провокираме или да подпомогнем висшето училища в тези насоки. Те ще бъдат различни, още е рано да кажем, но ще бъдат свързани с промяната в учебните програми“, заяви той. Според него следващите десетилетия все повече ще се изискват умения, отколкото диплома за висше образование. „Тя все по-малко ще ни казва, че един човек е по-подготвен  от друг. Все по-малко висшето образование ще има селективна функция. Затова говорим и за компетентностен подход във висшето образование“, допълни още министърът. По думите му сегашните висши училища трябва да подготвят повече умения в студентите. Според него това е променящата се задача на висшето образование и училища.  \r\nВъв връзка с най-голямото студентско събитие в Европа – Среща на борда на Европейския студентски съюз, министърът уточни, че фактът, че то се провежда в България е чест за нас. „Тук съм да поздравя студентите в останалите страни, които членуват в съюза. Също така да поздравя националното представителство на студентския съвети, че организира събитието тук в България, в Софийския университет. Да им благодаря за добрата съвместна работа, която имаме. Те участват не само в обсъждането на въпросите свързани със социално-битовото обслужване на студентите, но и на всички важни теми, които има в сектора „Висше образование“, развитието на млади преподаватели, инвестициите в подобряване на образователната среда, компетентностия подход, създаването на студентски европейски мрежи“, каза Вълчев. По думите му в края на 2017 г. ЕС е взел решение за създаване на европейско образователно пространство, като една от дейностите по него е създаването на европейски университетски мрежи. Министърът изрази надежда повече български висши училища да се включат в такива мрежи. „Висшето образование, както всички останали обществени процеси се развиват във все по-големи рамки на сътрудничество. Необходима ни е тази рамка на сътрудничество“, допълни още министърът. Вълчев уточни, че е било предложено по време на Българското европредседателство да се удвоят средствата по програма „Еразъм“. \r\nДеница КИТАНОВА", "date": "2019.05.07", "title": "Министър Красимир Вълчев: Следващата година ще разработим няколко национални програми за висшето образование"}
{"url": "http://www.focus-news.net/news/2019/05/07/2654709/kardzhali-ekip-na-pozharnata-sluzhba-e-izteglil-zakasal-tovaren-avtomobil-v-selo-cherna-niva.html", "text": "Екип на пожарната служба е изтеглил тази сутрин закъсал товарен автомобил в село Черна нива. Това съобщиха от   ОДМВР - Кърджали  . През последното денонощие екипите на пожарната са работили и по сигнали за паднали дървета заради силния вятър, създавали предпоставки за пътнотранспортни произшествия. Пет екипа са отстранявали паднали дървета по пътищата в районите на Кърджали, Момчилград и Крумовград. Премахнати са също висяща ламарина от сграда, обезопасени са скъсани кабели за интернет в областния град.", "date": "2019.05.07", "title": "Кърджали: Екип на пожарната служба е изтеглил закъсал товарен автомобил в село Черна нива"}
{"url": "http://www.focus-news.net/news/2019/05/07/2654710/ruse-vremenno-dvizhenieto-po-pat-i-5-ruse-byala-pri-razklona-za-pirgovo-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-5 Русе – Бяла при разклона за Пиргово се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на \"Пътна полиция\".", "date": "2019.05.07", "title": "Русе: Временно движението по път I-5 Русе – Бяла при разклона за Пиргово се осъществява в една лента поради пътнотранспортно произшествие"}
{"url": "http://www.focus-news.net/news/2019/05/07/2654707/germanskiyat-diplomat-volfgang-ishinger-nyama-chlenstvo-v-es-za-sarbiya-bez-priznavane-na-kosovo.html", "text": "Сърбия не бива да бъде допускана в Европейския съюз преди да признае независимостта на Косово. Това подчерта германският дипломат Волфганг Ишингер, председател на годишната конференция по сигурността в Мюнхен (МСС), в съобщение в  социалната мрежа „Туитър“. \r\n„Сега всеки знае малко повече за това какво не е желателно. Как можем да продължим? Какво трябва да получи Сърбия (за признаване на Косово)? Бързо присъединяване към ЕС? Едно е ясно: няма признаване - няма присъединяване! А Косово трябва веднага да спре повишаването на митата и да получи либерализация на визовия режим!\", написа германският дипломат. Тереза Герова", "date": "2019.05.07", "title": "Германският дипломат Волфганг Ишингер: Няма членство в ЕС за Сърбия без признаване на Косово"}
{"url": "http://www.focus-news.net/news/2019/05/07/2654712/evropeyski-izbori-2019-g-bsp-podpisva-sporazumenie-za-vzaimodeystvie-i-podkrepa-za-evropeyskite-izbori-s-12-partii-i-grazhdanski-organizatsii.html", "text": "На 08 май 2019 г. в 11.00 часа в зала \"Сердика\" на Гранд хотел \"София\" лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за европейските избори с 12 политически и граждански организации - Движение за радикална промяна - Българската пролет; Българска земеделска партия; Общонароден комитет за защита на националните интереси; Съюз на пенсионерите - 2004; Национален синдикат \"Защита\"; Европейска сигурност и интеграция; ПП Подем; Съвет на европейската научна и културна общност; Партия на българските комунисти; Отечествен съюз; Български антифашистки съюз; Демократичен съюз на жените. Това съобщиха от пресцентъра на  БСП .", "date": "2019.05.07", "title": "Европейски избори 2019 г.: БСП подписва споразумение за взаимодействие и подкрепа за европейските избори с 12 партии и граждански организации"}
{"url": "http://www.focus-news.net/news/2019/05/07/2654711/dimitar-stefanov-narodno-chitalishte-yordan-yovkov-1870-g-mesets-may-e-nay-praznichniyat-mesets-v-godinata-za-nas-zashtoto-togava-otbelyazvame-svoya-rozhden-den.html", "text": "Месец май е най-празничният месец в годината за Народно читалище „Йордан Йовков - 1870 г.“, защото тогава то отбелязва своя рожден ден. Това съобщи Димитър Стефанов, експерт „Връзки с обществеността“ в читалището, предаде кореспондент на  Радио „Фокус” – Варна . 149 години читалището развива активна дейност и има своето авторитетно място в културния облик на града. Началото на празничната програма бележи изложбата на Школата по изобразително изкуство Румяна Стоянова. Творбите бяха представени в Арт галерията на читалището. Изложбата е озаглавена „Цветя“, темата е в унисон с пролетния и цветен месец май. Над 70 рисунки са включени в изложбата, която след откриването ще радва посетителите на Областна пощенска станция – Добрич, дългогодишен партньор на читалището. Благотворителният спектакъл на Театрална студия „Зорница“ „Криворазбраната цивилизация“ е друг акцент в празничния афиш на читалището. Постановката се представя с голям успех в последните месеци, посочи Димитър Стефанов. Тя вече е гледана от възпитаници на много училища в Добрич. Над 10 са играните представления и продължава да се играе. „Изключително успешна постановка, забавна, с много настроение и със своя благотворителен спектакъл театралната студия се включва в нашите чествания“, посочи Димитър Стефанов и допълни: „На 10 май е концертът на смесения читалищен хор с диригент Димитър Вангелов. Всички почитатели на хоровата музика познават нашия хор добре и знаят, че на техните концерти репертоарът им е изключително разнообразен. В програмата му са включени не само класически произведения, но и популярни мелодии. Концертът ще бъде във фоайето на читалището и всички техни почитатели ще могат да ги видят и чуят отново“. За почитателите на традиционния български фолклор е спектакълът на Детската танцова школа за народни танци „Хорце“ с хореограф Севдалина Атанасова. В последните години тази школа е изключително активна с изяви както в нашата страна така и в чужбина. Наскоро те са имали турне в Турция, предстои пътуване и в Хърватия. На 17 май ще бъде техният концерт в зала „Зорница“ в читалището. „Изключително са атрактивни децата, танцуват с голяма любов, подготвят винаги интересни танци и прокарват във времето традициите, които нашият фолклорна носи“, отбеляза Димитър Стефанов. Предстои и концерт на Формацията за градски шлагери „Добрич“ с ръководител Валентин Георгиев, както и концерт на Музикалната школа към читалището. Изявите им са обединени в една концертна вечер, която ще бъде на 30 май. В музикалната школа се изучават различни музикални инструменти – китара, пиано и цигулка. Публиката ще има възможност да чуе произведения, изпълнени на тези музикални инструменти. Ръководителите в Музикалната школа Вела Желева, Светлана Димова и Красимир Димитров обикновено подбират за своите възпитаници поп произведения, а формацията за градски шлагери радва своите почитатели вече 25 години с разнообразие от носталгични, лирични и хумористични песни. Пълна информация за културната програма на читалището през този месец е публикувана на интернет страницата му. \r\nЖулиета НИКОЛОВА", "date": "2019.05.07", "title": "Димитър Стефанов, Народно читалище „Йордан Йовков - 1870 г.“: Месец май е най-празничният месец в годината за нас, защото тогава отбелязваме своя рожден ден"}
{"url": "http://www.focus-news.net/news/2019/05/07/2654713/haskovo-65-godishen-mazh-e-zaginal-pri-pozhar-v-dimitrovgrad.html", "text": "65- годишен мъж е загинал при пожар в Димитровград. Това съобщиха от  ГД „Пожарна безопасност и защита на населението“ . Сигналът за инцидента е подаден на 6 май в 16.27 часа. Пожарът е възникнал в къща в града.", "date": "2019.05.07", "title": "Хасково: 65- годишен мъж е загинал при пожар в Димитровград"}
{"url": "http://www.focus-news.net/news/2019/05/07/2654714/pazardzhik-55-sa-zabolelite-ot-varitsela-v-oblastta-prez-mesets-april.html", "text": "Спокойна е епидемиологичната обстановка в областта, съобщиха от  РЗИ - Пазарджик . През месец април са регистрирани 158 случая на остри респираторни заболявания, а пневмониите са 70. Най-голям е броят на заболелите от варицела – 55 като 32 от случаите са в Пазарджик, а 23 в областта. Шестима са болните от морбили, а четирима от хепатит. Единични са случаите на заболели от скарлатина, марсилска треска, ехинококоза и туберкулоза.", "date": "2019.05.07", "title": "Пазарджик: 55 са заболелите от варицела в областта през месец април"}
{"url": "http://www.focus-news.net/news/2019/05/07/2654715/plovdiv-zona-za-hipoterapiya-za-detsa-i-palnoletni-s-uvrezhdaniya-shte-bade-otkrita-v-kompleksa-za-sotsialni-uslugi-sv-georgi.html", "text": "Зона за хипотерапия за деца и пълнолетни с увреждания ще бъде открита в Комплекса за социални услуги „Св. Георги“ в Пловдив. Това съобщиха за  Радио „Фокус“ – Пловдив  от комплекса. Откриването ще се състои от 13.00 часа.  \r\nХипотерапията е терапевтична конна езда за хора с различни видове увреждания. В Пловдив се прилага за първи път в социална услуга, а два броя коне ще помагат за подобряване състоянието на хората с увреждания.", "date": "2019.05.07", "title": "Пловдив: Зона за хипотерапия за деца и пълнолетни с увреждания ще бъде открита в Комплекса за социални услуги „Св. Георги“"}
{"url": "http://www.focus-news.net/news/2019/05/07/2654717/dobrich-predlozheno-e-obshtinski-fond-zdrave-da-finansira-noshtno-dezhurstvo-v-aptekite.html", "text": "Предложено е Общински фонд „Здраве” да финансира нощно дежурство в аптеките. Това съобщиха от секретариата на  Общинския съвет  в Добрич. Предложението е отправено от неговия председател Иво Пенчев. Общински фонд „Здраве“ да стимулира финансово нощното дежурство в аптеките, за да може в Добрич да има денонощна аптека. Това ще предложи председателят на Общински съвет град Добрич Иво Пенчев на извънредно заседание на Управителния съвет на фонда, в сряда – 8 май. „В момента в Добрич няма нощна аптека, а само фармацевтична фирма, която работи до 01.00 часа. Проблемът е огромен. Липсата на денонощна аптека може да бъде животозастрашаваща“, казва Пенчев. Той вече е уговорил срещи с представители на регионалната фармацевтична колегия, които са му обяснили, че нощната смяна е губеща. Затова Пенчев предлага промяна в Правилника на фонд „Здраве“, чрез която да бъдат подпомогнати финансово аптеките, така че да могат да поддържат нощно дежурство. „Идеята е фармацевтичната фирма, която поеме ангажимент да работи през нощта да бъде дофинансирана от общинския фонд, в \r\nразмер на една минимална работна заплата месечно“, уточнява председателят на местния парламент. По време на заседанието, което ще започне в 15.00 часа в сряда, той очаква да уточни параметрите с членовете на Управителния съвет и юристите от ОбС. „Няма значение къде в Добрич се намира аптеката, кандидатстваща за финансовия стимул. Единственото условие е да работи през нощта“, коментира Пенчев.", "date": "2019.05.07", "title": "Добрич: Предложено е Общински фонд „Здраве” да финансира нощно дежурство в аптеките"}
{"url": "http://www.focus-news.net/news/2019/05/07/2654720/pazardzhik-rik-naznachi-chlenovete-na-sektsionni-izbiratelni-komisii-v-obshtinata.html", "text": "Районната избирателна комисия назначи членовете на секционни избирателни комисии на територията на община Пазарджик, съобщиха от  РИК . Определени са съставите на комисиите в областния град и 31 села на територията на общината. РИК - Пазарджик е утвърдила и резервни членове на СИК на територията на Община Пазарджик за произвеждане на изборите за членове на Европейския парламент от Република България на 26 май 2019 година. На назначените членове на СИК следва да се издадат съответните удостоверения. Освен на територията на община Пазарджик, членове на СИК са назначени и на територията на останалите 11 общини.", "date": "2019.05.07", "title": "Пазарджик: РИК назначи членовете на секционни избирателни комисии в общината"}
{"url": "http://www.focus-news.net/news/2019/05/07/2654722/petya-yordanova-noi-veliko-tarnovo-pensionerite-veche-shte-imat-pravo-sami-da-opredelyat-nachina-na-izchislyavane-na-pensiite-si.html", "text": "Пенсионерите вече ще имат право сами да определят начина на изчисляване на пенсиите си. Това съобщи директорът на ТП НОИ-Велико Търново Петя Йорданова, предаде репортер на  Радио „Фокус“ – Велико Търново . Тя посочи, че от 4 май е влязло в сила обнародваното изменение в Кодекса за социално осигуряване. С параграф 22ц от Предходните и заключителни разпоредби се урежда правото на избор и начинът за изчисляване на пенсиите на бъдещите пенсионери, а така също и на пенсионерите, на които е отпусната пенсия или са подали заявление за отпускане с начална дата 31 декември 2018 година. „С промените се урежда въпросът за пенсионерите, които се оказват ощетени от изчисляването на пенсията без три години базисен период преди 1997 година. Това вече е облечено в законова промяна“, посочи Петя Йорданова. Тя обясни, че Съгласно алинея 1 на параграф 22ц до 1 януари 2023 година едновременно с подаване на заявлението за отпускане на пенсия, свързана с трудовата дейност, с начална дата след 31 декември 2018 година лицето има право да избере размера на пенсията му да бъде определен с индивидуален коефициент, изчислен по старата методика или по новата методика, ако това е по-благоприятно за него. В тези случаи е необходимо лицата да подадат едновременно със заявлението за пенсия за трудова дейност документи за брутно трудово възнаграждение или доход, върху който са внесени осигурителни вноски за три последователни години от последните 15 години осигурителен стаж по избор на пенсионера преди 1 януари 1997 година. „Налага се общо мнението, че за държавни служители, които са работили в системата – учители, военни, лекари, е по-благоприятно пенсиите да бъдат изчислени по новата методика. В единични случаи новата методика може да се окаже по-добре и за хора, които са работили с големи заплати в реалното производство и сега са на по-нисък осигурителен доход, но разликата не е фрапираща. Тя е в рамките на няколко лева между двете методики“, посочи Петя Йорданова. \r\nС алинея 2 на параграф 22ц в шестмесечен срок от влизането в сила на тази разпоредба, лицата с подадени заявления за отпускане на трудова пенсия, с начална дата след 31 декември 2018 година, както и тези, на които е отпусната такава пенсия до влизането в сила на разпоредбата, могат да упражнят еднократно правото си на избор по ал.1. като в тези случаи пенсията се отпуска в новия размер от същата начална дата, ако това е по–благоприятно за съответното лице. \r\nНадежда КРЪСТЕВА", "date": "2019.05.07", "title": "Петя Йорданова, НОИ – Велико Търново: Пенсионерите вече ще имат право сами да определят начина на изчисляване на пенсиите си"}
{"url": "http://www.focus-news.net/news/2019/05/07/2654719/ministar-krasimir-valchev-pred-studentite-ot-evropeyskiya-studentski-sayuz-stoi-zadachata-da-uchastvat-v-razgovora-za-badeshteto-na-vissheto-obrazovanie.html", "text": "Пред студентите от Европейския студентски съюз стои една от задачите да участват в разговора за бъдещето на висшето образование. Това каза министърът на образованието и науката Красимир Вълчев по време на церемонията по откриването на най-голямото студентско събитие в Европа - среща на борда на Европейския студентски съюз, предаде репортер на  Агенция „Фокус“ . „Радвам се да ви поздравя по повод 76-ото заседание на Управителния съвет на Европейския студентски съюз. Надявам се в не многото време, което имате да се докоснете до част от нашия дух и до красивите неща, които може да видите в София“, заяви министърът. „Благодаря на Националното представителството на студентските съвети. Поздравления, че успя да организира форума. Благодаря за добрата съвместна работа“, допълни министър Вълчев. Той уточни, че Националното представителство на студентските съвети е партньор във сферата на висшето образование. „Организирането на форума тук е доказателство за активната дейност на Националното представителство на студентските съвети и неговата европейска разпознаваемост и доказателство за това, че всички ние имаме нужда да бъдем по-свързани в едно по-голямо европейско пространство“, коментира министър Вълчев. „България винаги е била част от Европа, винаги е била част от европейската цивилизация“, изтъкна той. „За нас е изключително полезно да партнираме в рамките на всички европейски структури“, каза Вълчев. Той припомни, че миналата година по време на Българското председателство страната ни се е опитала да изиграе важна роля в редица теми, касаещи сектора „Висше образование\". Министърът отчете и направеното за програмата „Еразъм“ и нейната роля в живота на висшето образование и свързаността. „Днес пред вас една от задачите като студентски представители е да участвате в разговора за бъдещето на висшето образование, който е разговор за бъдещето на обществата, в които живеем. Следващите десетилетия светът ще претърпи още по-мащабни трансформации. Много малка част от вашите поколения ще работят 40 години една и съща професия. Това променя и ролята на висшето образование“, каза още министър Вълчев. По думите му все по-голяма част от хората ще бъдат студенти през целия си живот.  \r\nДеница КИТАНОВА", "date": "2019.05.07", "title": "Министър Красимир Вълчев: Пред студентите от Европейския студентски съюз стои задачата да участват в разговора за бъдещето на висшето образование"}
{"url": "http://www.focus-news.net/news/2019/05/07/2654721/dimitar-stefanov-kmet-na-tutrakan-na-konsultativniya-savet-po-pchelarstvo-tryabva-da-bade-obsadeno-sazdavaneto-na-dobri-praktiki-i-edinen-normativen-dokument.html", "text": "На Консултативния съвет по пчеларство трябва да бъде обсъдено създаването на добри практики в пчеларството, както във всички области на животновъдството и да се издаде един нормативен документ. Това каза за сутрешния блок „Добро утро, България“ на Радио „Фокус“ кметът на Община Тутракан Димитър Стефанов, относно свикания за утре съвет от министъра на земеделието храните и горите Румен Порожанов. Той каза още, че в този документ трябва да се изясни кога, какво и по какъв начин трябва да се прави като профилактика и  техническите манипулации за развитие на пчелните семейства. И второто нещо, което трябва да се направи земеделците и пчеларите да си стиснат ръце, защото тяхната дейност е свързана, допълни Стефанов и допълни, че ако няма  пчеларство, няма да има земеделие, ако няма земеделие, няма да има и пчеларство.  Според него на една кръгла маса могат да седнат организациите, които са в областта на земеделието и областта на пчеларството и да се разберат и да работят в синхрон.  Димитър Стефанов каза още, че в България има внос на различни пчелни майки, в това няма нищо лошо, добави той и обясни, че има нужда от промяна на генотипа на пчелните семейства. „Проблемът е, че голяма част от тези пчелни майки се внасят нелегално – без да бъдат изследвани, без да се види какъв е техният здравен статус и тук е ролята на БАБХ и Агенция „Митници“ – да се засили контрола при внасянето на такива пчелни майки, защото внасяйки пчелни майки можем да внесем много заболявания, които са по пчелите. Говоря и за заразни, говоря и за паразитни заболявания. Много трябва да внимаваме в това отношене“, каза той. Димитър Стефанов добави още, че в България има един вид пчела, който трябва да бъде запазен – българската медоносна. Това е пчела, която е климатизирана към нашите особености, обясни той. \r\nЕлеонора ЧОЛАКОВА", "date": "2019.05.07", "title": "Димитър Стефанов, кмет на Тутракан: На Консултативния съвет по пчеларство трябва да бъде обсъдено създаването на добри практики и единен нормативен документ"}
{"url": "http://www.focus-news.net/news/2019/05/07/2654703/oblastniyat-upravitel-na-pleven-miroslav-petrov-ministar-rumen-porozhanov-idva-da-proveri-kakvi-sa-porazheniyata-ot-gradushkite.html", "text": "Министърът на земеделието, храните и горите Румен Порожанов идва в област Плевен, за да провери какви са пораженията след вчерашните градушки. Това съобщи за  Агенция „Фокус“  областният управител на Плевен Мирослав Петров. Той заяви, че има поражения по продукцията в района на село Българене.  \r\nТеодора ПАТРОНОВА", "date": "2019.05.07", "title": "Областният управител на Плевен Мирослав Петров: Министър Румен Порожанов идва да провери какви са пораженията от градушките"}
{"url": "http://www.focus-news.net/news/2019/05/07/2654725/pleven-22-godishen-mladezh-e-zadarzhan-za-podavane-na-falshiv-signal-za-poboy.html", "text": "22-годишен младеж от село Брест е подал фалшив сигнал за побой. Това съобщиха от  ОДМВР - Плевен . На 3 май в РУ - Никопол е постъпил сигнал за побой в село Брест. Тъжителят – 22-годишен от селото, е обяснил, че минути преди обаждането в парка на стадион група мъже са го нападнали и са му отнели мобилен телефон. Местопроизшествието е посетено от полицейски служители. От проведените бързи оперативни действия е установено, че е подадена по телефона невярна информация. За повиквания или заблуждаващи знаци за помощ, злополука или тревога наказателната отговорност е за  престъпление от Наказателния кодекс. 22-годишният е задържан за срок до 24 часа. Уведомен е прокурор при РП - Никопол. Образувано е бързо производство, по което работата продължава.", "date": "2019.05.07", "title": "Плевен: 22-годишен младеж е задържан за подаване на фалшив сигнал за побой"}
{"url": "http://www.focus-news.net/news/2019/05/07/2654726/pleven-dvizhenieto-po-patya-iskar-dolni-dabnik-ot-km-102-do-km-103-tryabva-da-se-osashtestvyava-s-povisheno-vnimanie-poradi-mehanizirani-deynosti.html", "text": "Движението по път II-13 Искър – Долни Дъбник от км 102 до км 103 трябва да се осъществява с повишено внимание поради механизирани дейности по оформяне на земен изкоп. Това съобщиха за  Радио „Фокус“  от Областно пътно управление - Плевен. Срокът на ремонта е до 7 май. Пътните настилки в областта са мокри, духа силен вятър. Температурите са между 12° и 15°. До 16 юни е ограничено движението по път Ясен – Дисевица – Петърница – Катунец. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли. \r\nВиолета КРЪСТЕВА", "date": "2019.05.07", "title": "Плевен: Движението по пътя Искър – Долни Дъбник от км 102 до км 103 трябва да се осъществява с повишено внимание поради механизирани дейности"}
{"url": "http://www.focus-news.net/news/2019/05/07/2654727/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Първото по рода си посещение на държавния секретар на САЩ Майк Помео в Берлин, предстоящите избори за Европейски парламент, разследването на предполагаемата руска намеса в гласуването за американски президент през 2016 г. и последиците от самолетната катастрофа в Москва са част от основните теми, върху които акцентират водещите европейскои издания. \r\n***  Държавният секретар на САЩ Майк Помпео пристига на първото си посещение във федералната германска столица, съобщава баварският вестник  Die Sueddeutsche Zeitung . \r\n„Графикът на държавния секретар на САЩ Майк Помпео тази седмица може да се тълкува политическа декларация. Той пристига на първото си посещение в Берлин във вторник, при това от Лапландия, където се проведе среща на Арктическия съвет. Помпео обаче не е просто министър, който напуска студените региони. От встъпването в длъжност на президента на САЩ Доналд Тръмп трансатлантическите отношения са хладни; връзките между Германия и САЩ са почти замръзнали“, коментират в редакцията на най-тиражирания германски вестник.  \r\nМинистърът на външните работи на ФРГ Хайко Маас (ГСДП) просто трябваше да се вслуша в ехото от тържествата за 70-годишнината на НАТО във Вашингтон, защото амбициите на Германия за увеличаване на разходите за отбрана изостават далеч от договорените с НАТО. Германия трябва най-накрая да „разбере, че така не може и няма да се продължи цяла вечност“, предупреди американският посланик в Берлин Ричард Гринел. \r\nБюджета за отбрана е само един от многото спорни въпроси, по които Помпео ще трябва да работи по време на краткия си престой в Берлин по пътя към Лондон. Преговори с него ще проведе германският канцлер Ангела Меркел. Очаква се те да засегнат въпроса за разполагането на самолетоносач и ескадрила бомбардировачи в района на Близкия Изток. Със сигурност на преден палн ще излезе и конфликта около Иран.  \r\nФедералното правителство в Берлин е силно критикувано и заради планирания газопровод „Северен поток 2\". Санкциите на САЩ не биха засегнали правно проекта, но може би Вашингтон иска да му навреди по други начини. От гледна точка на САЩ, спорът за газопровода под Балтийско море е неизбежна тема. Помпео ще припомни за загрижеността на САЩ „за енергийната сигурност на Германия, останалата част от ЕС и това, което „Северен поток 2 \"означава по отношение на зависимостта си от Русия\", разкри високопоставен служител на Държавния департамент на САЩ. Междувременно Меркел и Маас вероятно ще се придържат към своята линия: въпреки критиките от страна на САЩ, други страни от ЕС и Украйна, те ще изразят подкрепата си за новия газопровод. \r\n***  Три съдилища в Мадрид постановиха, че бившият председател на Женералитата на Каталуния Карлес Пудемон и още двама представители на правителството в Барселона - Тони Комин и Клара Понсати, избягали от Испания след едностранното обявяване на независимост на североизточния регион, може да участват в европейските избори на 26 май, съобщава националният ежедневник  El Pais . \r\nРешенията противоречат на това на Централната избирателна комисия, която забрани на тримата да се кандидатират за гласуването за нов Европейски парламент заради бягството си от Испания. Технически те живеят в чужбина, но не регистрирани като испанци, пребиваващи в друга държава. \r\nПо-рано Върховният съд на Испания реши, че това положение не означава, четримата каталунски лидери не може да бъдат допуснати до участие в гласуването.  \r\nПоддръжниците на каталунската независимост приветстваха решението на мадридските съдилища. „Това е справедливост. На 26 май Каталуния ще може да избере варианта за независимост, който я представя най-добре”, заяви Марта Вилата, говорител на каталунската републиканска левица (ERC), друга сепаратистка партия. \r\n***  Самолетната катастрофа в Москва може да заземи авиационната индустрия на Русия – „Сухой Суперджет 100“ бе последното усилие на страната да запази наследството на гражданското въздухоплаване, но тези амбиции може да бъдат смазани след катастрофата в неделя в Москва, която уби най-малко 41 души, коментират в европейската редакция на  Politico . \r\nНе е ясно защо пилотите на полет SU1492 се завърнаха в летище „Шереметиево“ в Москва малко след излитане в посока Мурманск. Самолетът се удари силно при кацане и се запали, припомня изданието.  \r\nКатастрофата е последният удар срещу модела пътнически самолет, който имаше серия проблеми с двигателите и надеждността, които изплашиха не само руските клиенти. \r\nЕдинственият европейски купувач на самолета е ирландската компания CityJet, която я е отдала под наем на Brussels Airlines, но авиокомпанията прекрати използването на самолета в началото на тази година. CityJet сама отстрани пътническия самолет от флота си. \r\nНито CityJet, нито Brussels Airlines коментираха защо са спрели да използват самолета само две години след въвеждането му в експлоатация, но докладите показват, че – „Сухой Суперджет 100“са ненадеждни, но авиокомпаниите изпитват затруднения с поддръжката и намирането на резервни части. \r\nСССР имаше голяма авиационна промишленост, по-голямата част от която се срина след края на комунизма, когато превозвачите преминаха към по-икономични и надеждни самолети, построени от „Еърбъс“ и „Боинг“. \r\nРусия все още е световна сила в производството на изтребители, но създаването на самолети за гражданското въздухоплаване е източник на национална гордост и знак за индустриална мощ - ето защо Китай също се опитва да построи собствен пътнически самолет. При президента Владимир Путин, руският държавен производител обедини всички производители на граждански въздухоплавателни средства в страната и се прицели в по-малкия, регионален пазар на въздухоплавателни средства, доминиран от кандаския Bombardier и бразилския Embraer. \r\nОсновната стратегия за проникване в сегмента на пазара бе цената. „Сухой Суперджет 100“ бяха рекламирани с продажна цена от 31,7 млн. долара - с около една трета по-евтино от канадските и бразилските.  Руснаците подписаха партньорства с утвърдени европейски компании за помощ при разработването на двигатели и за маркетинг и поддръжка, припомнят от редакцията. \r\n***  Доналд Тръмп щеше да бъде обвинен във възпрепятстване на правосъдието, ако не заемаше президентския пост, се казва в писмо подписано от стотици бивши федерални прокурори в САЩ, пише на електронното си издание британският вестник  Independent .  \r\nПрокурорите разкритикуваха решението на главния прокурор на САЩ Уилям Бар да оневини президента, след като специалния прокурор Робърт Милър завърши своето разследване относно руска намеса в президентските избори през 2016 година. \r\n„Всеки от нас смята, че действията на президента Тръмп, описани в доклада на специалния прокурор Робърт Милър, биха довели да повдигане на няколко обвинения за възпрепятстване на правосъдието, по отношение на всяко лице, върху което не се разпростират правилата, регулиращи дейността на Управлението по юридическите въпроси на министерството на правосъдието на САЩ, които забраняват повдигането на обвинения по отношение на действащ президент“, се казва в открито писмо, публикувано на сайт на бивши служители на американското правосъдно ведомство.  \r\nРазследването на специалния прокурор е установило най-малко десет възможни случая на възпрепятстване на правосъдието от страна на президента, както и „обширни и систематични“ операции проведени от Русия в полза на Тръмп и във вреда на Демократическата партия и нейния кандидат, бившия държавен секретар Хилари Клинтърн.  \r\nВсе пак главния прокурор на Тръмп се опита да изчисти името на президента от всяко нарушение на правилата, в обобщение от четири страници, публикувано малко след като Мюлер завърши разследването си, като заяви, че министерството на правосъдието няма основания да повдигне обвинение срещу Тръмп.  \r\nНай-малко 375 бивши федерални прокурори са се подписали под откритото писмо. \r\n***", "date": "2019.05.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/07/2654728/smolyan-12-godishno-dete-e-spaseno-ot-zasednal-asansyor-v-zhk-petrovitsa.html", "text": "12-годишно дете е спасено от заседнал асансьор в жк. „Петровица“ в Смолян. Това съобщиха от  ОДМВР – Смолян . На 05 май 2019 г. в 12.56 часа е получен сигнал за заседнало 12-годишно дете в асансьор на жилищен блок, намиращ се в гр. Смолян, жк. „Петровица“, ул. „Атанас Беров“, бл. Б, бх. Б, между 2-ри и 3-ти етаж. На място е пристигнал екип на РСПБЗН-Смолян за оказване съдействие, като своевременно е сигнализиран и дежурен асансьорен техник. Повредата в асансьора е отстранена и детето е издавено невредимо.", "date": "2019.05.07", "title": "Смолян: 12-годишно дете е спасено от заседнал асансьор в жк. „Петровица“"}
{"url": "http://www.focus-news.net/news/2019/05/07/2654729/premierat-boyko-borisov-pozdravyavam-myusyulmanite-s-nastapvaneto-na-sveshteniya-za-tyah-mesets-ramazan-neka-prodalzhim-da-zhiveem-v-mir-i-razbiratelstvo.html", "text": "Поздравявам всички мюсюлмани с настъпването на свещения за тях месец Рамазан. Пожелавам им здраве, благоденствие и да продължим да живеем в мир и разбирателство помежду си. Това написа премиерът Бойко Борисов в социалната мрежа  \"Фейсбук\" .", "date": "2019.05.07", "title": "Премиерът Бойко Борисов: Поздравявам мюсюлманите с настъпването на свещения за тях месец Рамазан, нека продължим да живеем в мир и разбирателство"}
{"url": "http://www.focus-news.net/news/2019/05/07/2654731/shumen-22-godishen-e-postradal-pri-sbivane-v-selo-pet-mogili.html", "text": "22-годишен е пострадал при сбиване в село Пет Могили. Това съобщиха от  ОДМВР - Шумен . Около 17.00 часа на 6 май след възникнал скандал неизвестен му нанесъл удар с дървена сопа и вила. Пострадалият е откаран в болничното заведение в Шумен, където след преглед са установени фрактури на череп, ляв глезен и носни лицеви кости на А.А. Настанен е за лечение. Образувано е досъдебно производство за нанесената телесна повреда. Работата по изясняване на случая продължава.", "date": "2019.05.07", "title": "Шумен: 22-годишен е пострадал при сбиване в село Пет Могили"}
{"url": "http://www.focus-news.net/news/2019/05/07/2654723/veliko-tarnovo-nyama-registrirani-intsidenti-na-teritoriyata-na-obshtina-svishtov-sled-obilnite-valezhi-prez-izminaloto-denonoshtie.html", "text": "Няма регистрирани инциденти на територията на община Свищов след обилните валежи през изминалото денонощие. Това потвърдиха за  Радио „Фокус“ – Велико Търново  от пресцентъра на Общината. Община Свищов е тази, в която бяха регистрирани най-сериозни количества на валежите в областта. По тази причина още вчера и рано тази сутрин служители е събрана информация от всички населени места за поражения и кризисни ситуации. Такива, за щастие, няма. Стефан Димитров, директор на Дирекция „Управление при отбранително-мобилизационна подготовка“ е разговарял лично с Валентина Тодорова, кметски наместник на село Деляновци, намиращо се най-близо до село Българене, където лошото време нанесе сериозни поражения. В населеното място от община Свищов такива няма. „Фокус“ припомня , че силна градушка валя в плевенското село Българене. По данни на Изпълнителна агенция „Борба с градушките“ количествата паднала градушка в селото са най-големите в страната. Селото обаче е извън защитаваната от противоградно съоръжение. Ледените късове са били с големината на яйца. Дворовете на жителите на селото бяха побелели от градушката. В района валя и дъжд, който наводни пътя Българене - Обнова. От АПИ въведоха обходен маршрут, а по-късно движението беше възстановено. В плевенското село Каменец градушката беше с размер на монета. Обилният валеж образува ледена покривка в дворовете в селото. Освен градушка там валя и дъжд, в следствие на който се наводни пътят между селата Каменец и Одърне. \r\nЛуиза ТРАНЧЕВА", "date": "2019.05.07", "title": "Велико Търново: Няма регистрирани инциденти на територията на община Свищов след обилните валежи през изминалото денонощие"}
{"url": "http://www.focus-news.net/news/2019/05/07/2654730/dobrich-dvama-mladezhi-sa-postradali-pri-katastrofa-v-rayona-na-selo-lyahovo.html", "text": "Двама младежи са пострадали при катастрофа в района на село Ляхово. Това съобщават от  ОДМВР - Добрич . Около 17.40 часа на телефон 112 е получено съобщение за възникнало ПТП в района на село Ляхово. На място е установено, че 19-годишен мъж от село Оброчище при движение с несъобразена скорост губи контрол над автомобила, който се удря в метален стълб и се преобръща. Вследствие на инцидента, водачът и пътникът – 20-годишен мъж, са отведени в Центъра за спешна медицинска помощ в Балчик със съмнение за комоцио, без опасност за живота. Пътнотранспортното произшествие е обслужено по административен ред.", "date": "2019.05.07", "title": "Добрич: Двама младежи са пострадали при катастрофа в района на село Ляхово"}
{"url": "http://www.focus-news.net/news/2019/05/07/2654736/shumen-44-godishen-mazh-ot-novi-pazar-e-zadarzhan-za-nanasyane-na-poboy-na-negov-sagrazhdanin.html", "text": "44-годишен жител на Нови пазар е задържан, след като нанесъл побой на негов съгражданин. Това съобщиха от  ОДМВР - Шумен . Случаят е от 2 май. Скандалът възникнал около 22:40 часа на ул. “Ангел Ангелов- Дядото“ в града. Неизвестен нанесъл побой на 52-годишен местен жител. След преглед в болнично заведение била установена фрактура на челюст. Избити зъби и комоцио. Пострадалият е настанен за лечение в МБАЛ - Шумен. Извършителят с инициали В.Д. на 44 г. е установен и задържан за срок до 24 часа в полицейското управление в Нови пазар. Образувано е досъдебно производство.", "date": "2019.05.07", "title": "Шумен: 44-годишен мъж от Нови пазар е задържан за нанасяне на побой на негов съгражданин"}
{"url": "http://www.focus-news.net/news/2019/05/07/2654734/dobrich-21-godishen-mazh-e-s-opasnost-za-zhivota-sled-chelen-sblasak-na-patya-za-selo-plachidol.html", "text": "21-годишен шофьор е отведен в болница с опасност за живота след катастрофа, станала на разклона за село Плачидол. Това съобщават от пресцентъра на  ОДМВР -  Добрич . Сигналът за пътното произшествие е постъпил около 22.15 часа снощи. Лек автомобил с добричка регистрация навлиза в лентата за насрещно движение и се удря в друго превозно средство. Вследствие на инцидента 21-годишният водач  на  първия автомобил от град Добрич е настанен в Многопрофилната болница в града, с травма на гърди и бял дроб, с опасност за живота. Пострадала е и возещата се в другата кола жена на 47-години. Тя е с фрактура на горен десен крайник. По случая е образувано досъдебно производство.", "date": "2019.05.07", "title": "Добрич: 21-годишен мъж е с опасност за живота след челен сблъсък на пътя за село Плачидол"}
{"url": "http://www.focus-news.net/news/2019/05/07/2654733/blagoevgrad-v-grada-shte-se-provede-miren-protest-v-podkrepa-na-petimata-politsai-osadeni-za-ubiystvoto-na-angel-dimitrov-chorata.html", "text": "В града ще се проведе мирен протест под надслов „Полицаите не са убийци!“ в подкрепа на петимата полицаи, осъдени на 7 години затвор за убийството на Ангел Димитров-Чората. Това съобщиха за  Радио „Фокус“ – Пирин  организаторите на събитието. Протестът ще започне в 17.30 часа, като ще се състои пред съда. Оттам ще тръгне и шествие, чиято крайна точка ще бъде сградата на ОДМВР – Благоевград. Организаторите посочват, че протестът е в защита на хората, които са оставяли деца, жени, майки, бащи и са се молили да се приберат при тях живи и здрави след всяка операция. Събитието се организира в една от социалните мрежи, а до този момент своето желание да участват и интерес към събитието са заявили над 1000 души. „Фокус“ припомня : \r\nНа 20 април Върховният касационен съд отсъди по 7 години затвор за петимата полицаи, обвинени за смъртта на Ангел Димитров-Чората, който почина при задържане по време на акция „Респект“ през 2005 година в Благоевград. Наказания са получили и петимата, участвали в акцията – Мирослав Писов, Георги Калинков, Янко Граховски, Иво Иванов и Борис Механджийски. \r\nПетимата полицаи, участвали в задържането, са осъдени първоначално на общо 91 години затвор. Близо шест години и три различни съдебни инстанции по-късно ВКС отменя напълно осъдителните присъди и връща делото. Военноапелативният съд се произнася през 2018 г. с поредните осъдителни присъди, но за причиняване на смърт по непредпазливост. След това магистратите автоматично прекратяват казуса поради изтекла абсолютна давност. \r\nЛивия НИНОВА", "date": "2019.05.07", "title": "Благоевград: В града ще се проведе мирен протест в подкрепа на петимата полицаи, осъдени за убийството на Ангел Димитров - Чората"}
{"url": "http://www.focus-news.net/news/2019/05/07/2654718/nimh-nyama-predpostavki-za-gradushki-v-stranata.html", "text": "Няма предпоставки за градушки в страната. Това съобщиха за  Агенция „Фокус“  от Националния институт по метеорология и хидрология (НИМХ). Жълт код за силен вятър е в сила за 18 области. В Дунавската равнина в много райони средната стойност на вятъра е между 9 и 17 м/сек. По-високите стойности са във Видин и Оряхово, където има пориви на вятъра от 20 м/сек. 17 м/сек са поривите на вятъра в Лом и Шумен, в Пазарджик са 25 м/сек., а в Сливен 18 м/сек.  \r\nТеодора ПАТРОНОВА", "date": "2019.05.07", "title": "НИМХ: Няма предпоставки за градушки в страната"}
{"url": "http://www.focus-news.net/news/2019/05/07/2654737/dobrich-71-godishen-mazh-e-zadarzhan-za-umishlen-palezh-v-mlekoprerabotvatelno-predpriyatie-v-selo-zhezhlartsi.html", "text": "71-годишен мъж е задържан за умишлен палеж в млекопреработвателно предприятие в село Жежларци. Това съобщиха от  ОДМВР - Добрич . Сигналът за инцидента е подаден на 4 май около 17.15 часа. На място е установено, че са запалени неустановен брой дървени палети, като пожарът е обхванал и съседен имот. В резултат е изгорял товарен автомобил. 71-годишният извършител е задържан за 24 часа. По случая е образувано досъдебно производство.", "date": "2019.05.07", "title": "Добрич: 71-годишен мъж е задържан за умишлен палеж в млекопреработвателно предприятие в село Жежларци"}
{"url": "http://www.focus-news.net/news/2019/05/07/2654738/polk-rosen-arabadzhiev-55-ti-inzheneren-polk-polkat-uspeshno-izpalnyava-svoite-zadachi-i-e-gotov-da-posreshtne-vsichki-predizvikatelstva.html", "text": "55-ти инженерен полк успешно изпълнява своите задачи и е готов да посрещне всички предизвикателства. Това заяви в предаването „Добре дошли в Свищов“ на  Радио „Фокус“ – Велико Търново  неговият командир полк. Росен Арабаджиев. Той припомним, че военното формирование е едно от основните в състава на сухопътните войски на българската армия и винаги е заемало своето достойно място там. „В съответствие с основната мисия на полка и произтичащите от нея задачи през втората половина на миналата година и през настоящата – до сега беше направено много. Проведени бяха много командно-строеви учения, полеви лагери, ротни тактико-специални учения с всички роти от състава на полка, както и тактико-специални обучения с батальоните, сборове за повишаване подготовката на водолазните формирования и екипите за обезвреждане на боеприпаси. Организирахме и курсове за обучение по специална военна подготовка“, уточни още полк. Арабаджиев. Той добави, че се провеждат и дейности за повишаване квалификацията на екипите от формированията за преодоляване на последствията от бедствия и аварии като принос към националната сигурност при мирно време. 55-ти инженерен полк има и екип за охрана на съветници в операцията на НАТО в Афганистан. Предстоят и нови командно-щабни учения. \r\nЛуиза ТРАНЧЕВА", "date": "2019.05.07", "title": "Полк. Росен Арабаджиев, 55-ти инженерен полк: Полкът успешно изпълнява своите задачи и е готов да посрещне всички предизвикателства"}
{"url": "http://www.focus-news.net/news/2019/05/07/2654732/kathimerini-voyna-na-nervi-okolo-kiparskiya-gaz.html", "text": "Република Кипър ще използва всички инструменти, предоставени от международното право, за да се справи с незаконните дейности на Турция в рамките на Изключителната икономическа зона (ИИЗ) на страната, отбелязва електронното издание на гръцкия вестник  Kathimerini  в статия, озаглавена „Война на нерви около кипърския газ“ \r\nВ последната дипломатическа стъпка в отговор на „нахлуването“ на Анкара , Никозия заяви в понеделник, че ще започне процедура за издаване на международна заповед за арест на екипажа на турския кораб „Фатих“, който планира да започне сондажи за природен газ край западния бряг на острова. \r\nВ събота Никозия, след консултация с Атина, представи пред ООН координатите, очертаващи границите на ИИЗ на Кипър и нейния континентален шелф. \r\n„Необходимата подготвителна работа беше извършена от Република Кипър във връзка с незаконните действия на Турция в ИИЗ на Кипър и това е видно от незабавната и ясна реакция на Европейския съюз\", заяви в понеделник външният министър на Кипър Никос Христодулис, добавяйки, че е в постоянна комуникация с Европейската комисия и страните-членки на ЕС. \r\n„Утре ще бъда в Париж, където този въпрос ще бъде най-важната точка в дневния ред на моите срещи там\", допълни министърът. \r\nДействията на Турция също предизвикаха безпокойства и подкрепа от ЕС и САЩ, както и от израелския посланик в Кипър Сами Ревел. \r\nОтразявайки настроенията на Федерика Могерини в събота, президентът на Европейския парламент Антонио Таяни описа плановете на Турция к като „нарушение на международното право\". \r\n„Република Кипър има пълното и суверенно право да изследва и да използва природните ресурси в своята ИИЗ. Заставаме до Кипър в зачитането на неговите права, подкрепени от международното и европейското право“, подчерта Таяни.  \r\nОт своя страна Турция направи коментар, като увери, че действията й произтичат от международното право. \r\nВ изказване на срещата на Средиземноморския диалог в Северноатлантическия съвет в Анкара в понеделник турският президент Реджеп Тайип Ердоган заяви, че очаква НАТО да подкрепи правата на страната му в Източното Средиземноморие и добави, след като се срещна с генералния секретар на НАТО Йенс Столтенберг, че „правата\" на Турция и кипърските турци върху енергийните източници в Източното Средиземноморие не може да бъдат договаряни. Тереза Герова", "date": "2019.05.07", "title": "Kathimerini: Война на нерви около кипърския газ"}
{"url": "http://www.focus-news.net/news/2019/05/07/2654739/burgas-initsiativata-nosht-na-literaturata-shte-se-provede-na-15-may.html", "text": "Проф. Галя Христозова – ректор на Бургаски свободен университет, проф. Магдалена Миткова – ректор на Университет „Проф. д-р Асен Златаров“ и проф. Георги Янков – директор на Художествена академия – филиал Бургас, ще участват в тазгодишната бургаска „Нощ на литературата“. Това ще се случи на 15 май от 18.00 до 22.00 часа. Това съобщиха от пресцентъра на  Община Бургас . И тази година трите „четящи гнезда“ са разположени в сърцето на града – книжарница „Хеликон“ /с адрес: пл. „Тройката“№ 4/, биреният бар „Papa Beer“ /с адрес ул. „Милин Камък“ №1/ и Bar’Celona Cafe & Bar /с адрес ул. „Aлександровска“ №16/. За осми пореден път Бургас ще бъде част от световните четящи градове. Слушателите ще имат възможност да чуят австрийска, унгарска, белгийска, английска, португалска, испанска, датска, финска, френска, немска, ирландска, италианска, македонска, полска, румънска, шведска, словашка или чешка поезия и проза. Инициативата“Нощ на литературата“се организира от Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги“, Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София и Чешки център, в партньорство с Община Бургас.", "date": "2019.05.07", "title": "Бургас: Инициативата „Нощ на литературата“ ще се проведе на 15 май"}
{"url": "http://www.focus-news.net/news/2019/05/07/2654735/ek-zhan-klod-yunker-otgovarya-na-vaprosi-na-evropeyskite-medii-v-bryuksel.html", "text": "Председателят на Европейската комисия Жан-Клод Юнкер ще представи резултатите от днешното заседание на Комисията пред акредитираните в Брюксел представители на медиите, съобщават от  Отдел \"Преса и медии\" на Представителството на ЕК в България. \r\nПредседателят Юнкер ще отговаря на въпросите на журналистите в навечерието на лидерската среща на високо равнище на ЕС на 9 май в град Сибиу, Румъния, която е посветена на бъдещето на Европа.  \r\nМожете да проследите на живо пресконференцията на Жан-Клод Юнкер чрез сателитния канал EbS, която се очаква да започне около 13:00 ч българско време и ще се превежда на български език.", "date": "2019.05.07", "title": "ЕК: Жан-Клод Юнкер отговаря на въпроси на европейските медии в Брюксел"}
{"url": "http://www.focus-news.net/news/2019/05/07/2654741/blagoevgrad-v-grada-shte-se-provede-initsiativata-lekoatleticheski-maraton-blagoevgrad.html", "text": "В града ще се проведе инициативата „Лекоатлетически маратон - Благоевград“. Това съобщиха от пресцентъра на  Община Благоевград . На 11 май от 10.00 часа десетки любители на спорта ще застанат на старта пред зала „22 септември“, за да изпитат себе си. Непосредствено преди старта ще бъде и регистрацията на участниците. Тя ще започне от 8.45 часа и ще продължи до 9.45 часа пред зала \"22 септември\". \r\nВ надпреварата ще се включат атлети от цялата страна, като състезателите ще бъдат разделени на две категории- „Юноши и девойки до 16 години“ и „Мъже и Жени“.  \r\nЦялата дължина на трасето е с дължина 7.3 километра, а за юноши и девойки до 16 години е с дължина 3 километра. Стартът ще бъде даден пред зала „22 септември“, като маршрутът продължава през площад \"Македония\", по вело алея \"Бачиново\", Парк \"Бачиново\" (обиколка на езерото) и обратно по същия маршрут до зала \"22 Септември\".  \r\nСъбитието е единствено по рода си за югозападна България с подобна дължина на трасето. Лекоатлетически маратон се организира от Община Благоевград.", "date": "2019.05.07", "title": "Благоевград: В града ще се проведе инициативата „Лекоатлетически маратон - Благоевград“"}
{"url": "http://www.focus-news.net/news/2019/05/07/2654745/burgas-postanovkata-fatalno-chislo-shte-bade-predstavena-v-kulturen-dom-na-neftohimika-na-12-may.html", "text": "Младежка театрална трупа „Валери и приятели“ към Народно читалище „Асен Златаров 1940“ ще направи на 12 май от 18.00 часа в Културен дом на нефтохимика изпращане на 12 абитуриенти от бургаски гимназии с премиерното представление на „Фатално число“ – съвременна руска комедия от Олга Никифорова. Това съобщиха от пресцентъра на  Община Бургас . Ще научите седемте начина за спечелването на една жена и ще видите младите актьори в нова светлина. Приходите от входа, билетите са с цена 8 лева, ще са необходими за осигуряването на транспорт до град Враца и участието на Трупата в Международния младежки театрален фестивал „Време“. Билети се продават на каса НХК.", "date": "2019.05.07", "title": "Бургас: Постановката „Фатално число“ ще бъде представена в Културен дом на нефтохимика на 12 май"}
{"url": "http://www.focus-news.net/news/2019/05/07/2654740/vidin-politsiyata-razsledva-sluchay-na-zastrelyano-kuche-v-pokrayninite-na-selo-rayanovtsi.html", "text": "Полицията разследва случай на застреляно куче в покрайнините на село Раяновци. На 4 май около 12.30 часа жена е намерила кучето си застреляно и захвърлено в дол в покрайнините на село Раяновци, съобщиха от  ОДМВР – Видин . Минути след това жената сигнализирала в РУ - Белоградчик. Дежурна оперативна група извършила оглед на местопроизшествието, разследващите открили и иззели гилза от ловно гладкоцевно оръжие. Тялото на животното е транспортирано за ветеринарна аутопсия. Работата по случая продължава, образувано е досъдебно производство.", "date": "2019.05.07", "title": "Видин: Полицията разследва случай на застреляно куче в покрайнините на село Раяновци"}
{"url": "http://www.focus-news.net/news/2019/05/07/2654716/sakam-da-kazham-makedoniya-papa-frantsisk-pristigna-v-makedoniya-posreshtnaha-go-zoran-zaev-i-georgi-ivanov.html", "text": "В сутрешните часове на деня папа Франциск пристигна от България в съседна Северна Македония, където бе посрещнат на международното летище в Скопие от министър-председателя Зоран Заев и държавния глава Георги Иванов, предава платформата  „Сакам да кажам“. \r\nПосещението на предстоятеля на Католическата църква съвпада с 25-тата годишнина от установяване на дипломатически отношения между Македония и Ватикан. Това е първата по рода си визита на папа в югозападната ни съседка.  \r\nСлед официалния прием в президентската резиденция във Водно, папата ще се срещне с Иванов, премиера Зоран Заев, представители на гражданския сектор и дипломатическото ръководство. \r\nПосещението на папа Франциск в Македония ще завърши следобед. Тереза Герова", "date": "2019.05.07", "title": "„Сакам да кажам“ (Македония): Папа Франциск пристигна в Македония, посрещнаха го Зоран Заев и Георги Иванов"}
{"url": "http://www.focus-news.net/news/2019/05/07/2654742/chez-stroitelna-firma-ostavi-bez-elektrozahranvane-blizo-600-klienti-v-kvartalite-gorna-banya-i-suhodol.html", "text": "Несъобразени изкопни дейности на строителна фирма прекъснаха два кабела 20 киловолта, собственост на ЧЕЗ Разпределение, в резултат на което на 7 май в 09.11 часа близо 600 клиенти на дружеството в кварталите „Горна баня“ и „Суходол“ останаха без електрозахранване. Това съобщиха от пресцентъра на  ЧЕЗ . Екипи на ЧЕЗ Разпределение работят по отстраняване на повредите. За причинените щети ще бъдат съставени констативни протоколи. \r\n„За пореден път сме свидетели как несъобразени изкопни дейности причиняват неудобства на нашите клиенти. Не спираме да призоваваме строителните фирми да спазват процедурите и да съгласуват своевременно ремонтите“, каза Васил Василев, директор „Експлоатация и поддържане“ в „ЧЕЗ Разпределение България“ АД. \r\nКомпанията припомня, че информация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg, за да бъдат предотвратени подобни неудобства за клиентите в бъдеще.", "date": "2019.05.07", "title": "ЧЕЗ: Строителна фирма остави без електрозахранване близо 600 клиенти в кварталите „Горна баня“ и „Суходол“"}
{"url": "http://www.focus-news.net/news/2019/05/07/2654744/sport-monfis-zapochna-s-pobeda-v-madrid.html", "text": "Гаел Монфис постигна втора победа на клей този сезон, след като победи Андреа Сепи с 6:3, 6:1 на старта на турнира от сериите „Мастърс“ в Мадрид. Двубоят продължи по-малко от час. В следващия кръг на надпреварата в испанската столица французинът ще играе срещу победителя от двубоя между Давид Гофен и Мартон Фучович. \r\nМонфис пропусна близо два месеца от Тура, след като получи контузия в десния глезен преди 1/4-финалния двубой срещу Доминик Тийм на турнира в Индиън Уелс.", "date": "2019.05.07", "title": "Спорт: Монфис започна с победа в Мадрид"}
{"url": "http://www.focus-news.net/news/2019/05/07/2654746/dobrich-vremenno-dvizhenieto-po-pat-71-silistra-dobrich-v-uchastaka-sredishte-kolartsi-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път II-71 Силистра - Добрич в участъка Средище - Коларци се осъществява двупосочно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\".", "date": "2019.05.07", "title": "Добрич: Временно движението по път II-71 Силистра - Добрич в участъка Средище - Коларци се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2019/05/07/2654724/el-pais-ispanskiyat-sadilishta-postanoviha-karles-puchdemon-mozhe-da-uchastva-v-evropeyskite-izbori.html", "text": "Три съдилища в Мадрид постановиха, че бившият председател на Женералитата на Каталуния Карлес Пудемон и още двама представители на правителството в Барселона - Тони Комин и Клара Понсати, избягали от Испания след едностранното обявяване на независимост на североизточния регион, може да участват в европейските избори на 26 май, съобщава националният ежедневник  El Pais . \r\nРешенията противоречат на това на Централната избирателна комисия, която забрани на тримата да се кандидатират за гласуването за нов Европейски парламент заради бягството си от Испания. Технически те живеят в чужбина, но не регистрирани като испанци, пребиваващи в друга държава. \r\nПо-рано Върховният съд на Испания реши, че това положение не означава, четримата каталунски лидери не може да бъдат допуснати до участие в гласуването.  \r\nПоддръжниците на каталунската независимост приветстваха решението на мадридските съдилища. „Това е справедливост. На 26 май Каталуния ще може да избере варианта за независимост, който я представя най-добре”, заяви Марта Вилата, говорител на каталунската републиканска левица (ERC), друга сепаратистка партия. Тереза Герова", "date": "2019.05.07", "title": "El Pais: Испанският съдилища постановиха: Карлес Пучдемон може да участва в европейските избори"}
{"url": "http://www.focus-news.net/news/2019/05/07/2654747/blagoevgrad-s-polagane-na-tsvetya-pred-pametnika-na-dimitar-blagoev-v-grada-byaha-otbelyazani-95-godini-ot-smartta-mu.html", "text": "С полагане на цветя пред паметника на Димитър Благоев в града бяха отбелязани 95 години от смъртта му. Това съобщиха от пресцентъра на  Община Благоевград . В церемонията се включиха заместник-кметът по култура и хуманитарни дейности Христина Шопова, представители на учебни заведения, политически партии, културни институции и граждани. Възпитаници на II ОУ „Димитър Благоев“ припомниха факти от живота и дейността за патрона на тяхното училище. \r\nРитуалът по полагане на цветя се състоя пред паметника на Димитър Благоев - Дядото.    \r\nДимитър Благоев, наричан от последователите си “Дядото”, е български политик и философ, основател на организираното социалистическо движение в България и на първата социалдемократическа партия на Балканския полуостров. Развива идеята за Балканска федеративна република.", "date": "2019.05.07", "title": "Благоевград: С полагане на цветя пред паметника на Димитър Благоев в града бяха отбелязани 95 години от смъртта му"}
{"url": "http://www.focus-news.net/news/2019/05/07/2654750/evropeyski-izbori-2019-g-mustafa-karadaya-ot-asenovgrad-evropa-ima-nuzhda-ot-nas-umeem-da-obedinyavame-v-imeto-na-po-dobroto-badeshte.html", "text": "Днес е празник на храбростта и на Българската армия. Това каза Мустафа Карадайъ в Асеновград и подчерта, че ДПС с гордо вдигнато чело поздравява празника на Натовската Българска армия, съобщиха от пресцентъра на  ДПС . Още при наличието на Варшавския договор нашият почетен председател д-р Ахмед Доган заяви, че мястото на България е в Европа, но пътя към Европа минава през Босфора, допълни той. За да станем членове на ЕС трябваше да станем членове на НАТО. Днес това е факт. Станахме членове на НАТО през 2004 и на ЕС през 2007. Когато ДПС бе част от централното управление на страната. Тези приоритети ги очерта ДПС и нашият почетен председател. Най-голям принос за членството ни за НАТО има ДПС. Затова днес поздравяваме Натовската Българска армия, каза още лидерът на ДПС. \r\nВодачът на листата на ДПС Мустафа Карадайъ каза, че България върви по инерция. Има едни хора, които властват, но не знаят как да управляват. Те са на власт, но не могат да управляват, допълни Карадайъ. С омраза и ксенофобия може да дойдеш на власт, но не може да се управлява. Управлението изисква знаещи и можещи хора, с ясна посока и идея за развитието на страната. Управлението има нужда от ДПС, бе категоричен той. \r\nЕвропа има нужда от нашата философия за правене на политика. Защото и там национализмите се надигат, ксенофобията я има и там се вижда омразата към различния и към другите, заяви Карадайъ. Ние от ДПС за тези 30 години на целия свят дадохме ясен урок. Ние можем да преодолеем противопоставянето, можем да събираме различните в името на общото ни по-добро бъдеще, обяви председателят на ДПС. \r\nПромяната в съвременна България тръгва от ДПС, каза зам.-председателят на ПГ на ДПС Йордан Цонев. България има нужда от единство, има нужда от нашия опит, Европа има нужда от тези млади хора, които имат връзка с поколенията. Те отиват в Европа за да я запазят такава каквато я създадоха основателите, каза още Цонев. \r\nЕвродепутатът Искра Михайлова заяви, че Европа започна да се колебае дали да помага на изостаналите райони, дали има нужда да помага на изостаналите населени места. Аз имам нуждата от вашата помощ, воля и сила за да мога да кажа в Брюксел, че хората които ме изпратиха държат ЕС да помага и на малките населени места, подчерта тя. \r\nУникалният Български етнически модел, чийто архитект е д-р Ахмед Доган се признава като огромно постижение на българската демокрация. Огромен фундамент, който трасира пътя на България към НАТО и ЕС, каза председателят на Младежко ДПС и евродепутат Илхан Кючюк. \r\nНа предизборната среща присъстваха и народният представител д-р Джевдет Чакъров, областният председател Юксел Расим, кандидатите за евродепутати Антоанета Асенова, Танер Кабилов и Сунай Якуб. \r\nСлед предизборната среща Централният лъч присъства на ифтар по случай свещения месец Рамазан в джамията в кв. Долни воден в Асеновград.", "date": "2019.05.07", "title": "Европейски избори 2019 г.: Мустафа Карадайъ от Асеновград: Европа има нужда от нас, умеем да обединяваме в името на по-доброто бъдеще"}
{"url": "http://www.focus-news.net/news/2019/05/07/2654749/burgas-poetesata-desislava-tsvetkova-shte-predstavi-knigata-si-svetlina-v-dushata-na-13-may-v-doma-na-pisatelya.html", "text": "Българската поетеса, журналистка и преводачка Десислава Цветкова, която от години живее и работи в Брюксел, избра Бургас, за да творчеството си, вдъхновено от морето. Морската премиера на поетичният ѝ сборник „Светлина в душата“ ще се състои на 13 май от 18.00 часа в Дома на Писателя. Това съобщиха от пресцентъра на  Община Бургас . Творбите, ориентирани към общочовешките теми за хармонията, светлината и любовта, е своеобразен и оригинален опит да се погледне позитивно към света. И в епохата на скепсиса, фокусът да бъде поставен върху красотата във всичките ѝ измерения. Десислава Цветкова е родена в София. Завършила е Славянска филология в СУ „Климент Охридски“. Професионалната ѝ кариера започва като журналист. Работила е като репортер в „Дарик Радио“, във вестниците  „Жена“, „Новинар“, „Женско царство“. След журналистиката, през 2006 година съдбата я отвежда в Люксембург, а след това и в Брюксел, където работи и твори. Първите си стихове Десислава Цветкова публикува още като ученичка в списание „Родна реч“,  следват изяви в сп. „Литературна академия“ като студентка, и в сп. „Пламък“, под редакторството на Георги Константинов. В чужбина поетичните и есеистични творби на Цветкова излизат в сборника на Европейската Комисия „Музика на езиците“, многоезичното издание „Поети“ към ИнтерЛитраТур, Белгия, „Комисията директно“, издание на ЕК. Тази година талантливата българка участва в написването на многоезична поема към Фламандския културен център в Брюксел. Автор е на три стихосбирки „Птиците летят съвсем до бога“, „Светлина в душата“ и „Красотата е навсякъде“ . Поетесата коментира, че Бургас и морето са сред изворите на нейното вдъхновение и се старае, чрез стиховете си, в които се възпява красотата им,  тяхното вълшебство да докосне душите и сърцата и на читатели в други страни. Наред с личното си творчество и поетични изяви, Десислава Цветкова активно популяризира съвременни български автори в чужбина.", "date": "2019.05.07", "title": "Бургас: Поетесата Десислава Цветкова ще представи книгата си „Светлина в душата“ на 13 май в Дома на писателя"}
{"url": "http://www.focus-news.net/news/2019/05/07/2654748/sliven-32-godishen-motorist-e-zaginal-pri-katastrofa-na-bul-tsar-simeon.html", "text": "32-годишен моторист е загинал при катастрофа на бул. „Цар Симеон”. Това съобщиха от  ОДМВР – Сливен . Инцидентът е станал на 3 май в 15.55 часа в кв. „Надежда”. При управление на мотоциклет „Априля” с несъобразена скорост водачът причинява пътнотранспортно произшествие. Загинал е на място. По случая е образувано досъдебно производство.", "date": "2019.05.07", "title": "Сливен: 32-годишен моторист е загинал при катастрофа на бул. „Цар Симеон”"}
{"url": "http://www.focus-news.net/news/2019/05/07/2654743/oblastniyat-upravitel-na-lovech-vanya-sabcheva-nyama-porazheniya-ot-gradushki-v-oblastta-rechnite-niva-sa-pod-kritichnite.html", "text": "Няма поражения от градушки през изминалото денонощие в областта. Това съобщи за  Агенция „Фокус“  областният управител на Ловеч Ваня Събчева. Тя обясни, че градушки са паднали в съвсем малки локации. „Обстановката в областта е спокойна към момента. В пълна координация работят всички институции“, заяви областният управител. „Нивата на реките в областта са под критичните. За изминалото денонощие нивата на реките са повишени с 10 сантиметра“, обясни Ваня Събчева. Тя съобщи, че през изминалото денонощие в града валежите са били 18,9 л./кв.м, като най- много са валежите в Ябланица – 42,8 л./кв.м.  \r\nТеодора ПАТРОНОВА", "date": "2019.05.07", "title": "Областният управител на Ловеч Ваня Събчева: Няма поражения от градушки в областта, речните нива са под критичните"}
{"url": "http://www.focus-news.net/news/2019/05/07/2654752/veliko-tarnovo-vavezhda-se-vremenna-organizatsiya-na-dvizhenieto-v-grada-po-povod-chestvaniyata-za-denya-na-evropa-na-9-may.html", "text": "Въвежда се временна организация на движението в града по повод честванията за Деня на Европа на 9 май. Това съобщиха от пресцентъра на  Община Велико Търново . Във връзка с подготовката и реализацията на събитията за времето от 09.30 часа до 11.00 часа се затваря за движение ул. \"Васил Левски\" от кръстовището с ул. \"Бачо Киро\" до кръстовището с ул. \"Христо Ботев\".", "date": "2019.05.07", "title": "Велико Търново: Въвежда се временна организация на движението в града по повод честванията за Деня на Европа на 9 май"}
{"url": "http://www.focus-news.net/news/2019/05/07/2654751/silistra-vazstanoveni-sa-zanyatiyata-v-uchilishteto-v-selo-iskra-chiyto-pokriv-beshe-zasegnat-ot-burya-na-30-april.html", "text": "Възстановени са занятията в училището в село Искра, чийто покрив беше засегнат от бурята на 30 април. Това каза пред  Радио „Фокус“ - Шумен  Нурел Мухсин Мустан, директор на ОУ „Стефан Караджа“. Днес в училището, в което се обучават 130 деца, се провежда нормален учебен процес. „Класните стаи са нормално обитаеми, но трябва спешно да се предприемат мерки по ремонт на покрива“, каза директорът. Нурел Мухсин Мустан припомни, че силният вятър е отнесъл част от покрива, ламарината и ватата под нея. Сградата е била санирана по проект за енергийна ефективност, по договор на община Ситово. „Констативният протокол е подписан от общинския кмет и администрацията е предприела съответните действия, покривът е още в гаранция, комисия от представители на изпълнителите по проекта на място констатира щетите, оглед извършиха и от застрахователната компания, имаше и вещо лице“, каза Нурел Мухсин Мустан. \r\nИвелина ИВАНОВА", "date": "2019.05.07", "title": "Силистра: Възстановени са занятията в училището в село Искра, чийто покрив беше засегнат от буря на 30 април"}
{"url": "http://www.focus-news.net/news/2019/05/07/2654753/premierat-boyko-borisov-proveri-remonta-na-bolnitsata-v-yambol.html", "text": "Премиерът Бойко Борисов провери ремонта на болницата в Ямбол, предаде репортер на  Агенция „Фокус“ . Там той се срещна с главния архитект, проектанта на болничното заведение и граждани от областта. На срещата присъстваха лекари и служители на болницата. Борисов провери документи за реконструкцията на заведението. Премиерът съобщи, че утре ще бъдат отпуснати средства за довършване на ремонта.", "date": "2019.05.07", "title": "Премиерът Бойко Борисов провери ремонта на болницата в Ямбол"}
{"url": "http://www.focus-news.net/news/2019/05/07/2654755/stara-zagora-v-obnovena-sgrada-vlyazoha-uchenitsite-ot-starozagorskoto-su-zheleznik.html", "text": "В изцяло ремонтирана и обновена сграда влязоха днес възпитаниците на Средно училище „Железник“, най-голямото на Балканите. Това съобщиха от  Община Стара Загора .  \r\nРемонтните дейности са по проект  по Оперативна програма „Региони в растеж 2014 - 2020“ за обновяване на образователната инфраструктура и са на стойност 5.6 млн. лв. Училището е създадено през 1986 г. и досега не е ремонтирано. \r\n„От името на кмета Живко Тодоров благодаря на всички родители, които понесоха несгодите, в името на изграждане на една по-добра физическа среда за учениците. Днес децата им влизат в обновена и функционална сграда“, каза Иванка Сотирова, зам.-кмет на Община Стара Загора. По думите й амбицията на кмета Живко Тодоров е да бъдат ремонтирани всички училища и детски градини в общината.  \r\nСградата е изцяло обновена, поставена е нова дограма във всички помещения и нови входни врати. В бюфета, атриума и санитарните възли е поставен неполиран гранитогрес, мозайката е изциклена, паркетът в класните и учителските стаи също. Извършен е основен ремонт на покривите на всички блокове. Ремонтирани са електро и ВиК инсталациите. Сменени са двата котела, подменени са и радиаторите на парната инсталация.  Доизгражда се и подобект Блок „Е+С“, което включва цялостно конструктивно укрепване, изграждане на нов покрив, фасади и всички довършителни работи и инсталации в тази сграда.  \r\nИзградени са рампи за  хората в неравностойно положение и два асансьора. Парапетите на стълбищата и металните елементи на оградата са пребоядисани, а монолитната част е изпълнена с каменна облицовка.  \r\nВ двора са обособени спортни игрища за футбол и баскетбол с огради, трибуни и фитнес площадка. \r\nСанирането на сградата пък ще доведе до по-висока енергийна ефективност и съответно по-малко разходи за електроенергия. \r\n„До септември ще бъде готов и кухненският блок. Още при изграждането на училището, той е останал недовършен и досега бе опасен за децата от квартала. В началото на следващата учебна година тук ще бъде открито столово хранене“, обясни Сотирова. \r\n„Днес , в това дъждовно време, тестваме покрива, не тече“, коментираха шеговито ученици. \r\nНа импровизирано тържество директорката на училището Петя Лазарова връчи благодарствени грамоти на ученици, участвали активно в адаптирането на класните стаи.", "date": "2019.05.07", "title": "Стара Загора: В обновена сграда влязоха учениците от старозагорското СУ „Железник“"}
{"url": "http://www.focus-news.net/news/2019/05/07/2654756/veliko-tarnovo-47-godishen-mazh-ot-strazhitsa-e-zadarzhan-po-sluchaya-s-nelegalnite-emigranti-ustanoveni-v-zemlishteto-na-selo-yantra.html", "text": "При съвместна операция, проведена на 3 май между служители на Областна дирекция на МВР - Велико Търново, Районно управление - Горна Оряховица и Гранична полиция в землището на горнооряховското село Янтра са установени и задържани 26 чужденци, всички мъже. Това съобщиха от  ОДМВР . В хода на проведените действия по разследването е установено, че те са от Република Афганистан и са преминали границата на държавата ни незаконно от Турция. По случая е образувано досъдебно производство. В събота като обвиняем е привлечен 47-годишен мъж от Стражица. Наложена му е мярка за неотклонение задържане за 72 часа. Работата по документиране на случая продължава.", "date": "2019.05.07", "title": "Велико Търново: 47-годишен мъж от Стражица е задържан по случая с нелегалните емигранти, установени в землището на село Янтра"}
{"url": "http://www.focus-news.net/news/2019/05/07/2654754/sliven-31-godishen-mazh-e-zadarzhan-za-otpravyane-na-obidi-i-zaplahi-vav-filial-za-speshna-meditsinska-pomosht-nova-zagora.html", "text": "31-годишен мъж е задържан за отправяне на обиди и заплахи във Филиал за спешна медицинска помощ – Нова Загора. Това съобщиха от ОДМВР – Сливен. На 6 май, около 20.30 часа, 31-годишният мъж с инициали А.А. от село Коньово в нетрезво състояние е посетил ФСМП в Нова Загора. Отправял е обиди и закани към медицинския персонал и е счупил стъклото на входната врата. Няма пострадали. Пробата за употреба на алкохол при задържането на мъжа е показала 2.28 промила. Той е отведен в РУ - Нова Загора и задържан за 24 часа. Образувано е досъдебно производство. Уведомена е Районна прокуратура - Нова Загора.", "date": "2019.05.07", "title": "Сливен: 31-годишен мъж е задържан за отправяне на обиди и заплахи  във Филиал за спешна медицинска помощ – Нова Загора"}
{"url": "http://www.focus-news.net/news/2019/05/07/2654757/varna-63-godishen-mazh-e-ubit-v-rayona-na-grad-dolni-chiflik.html", "text": "63-годишен мъж е убит в района на град Долни чифлик. Това съобщават от  ОДМВР - Варна . Криминалисти работят по разследването на тежкото криминално престъпление. По случая има образувано досъдебно производство. Действията по него се ръководят от прокурор от Окръжната прокуратура в града.", "date": "2019.05.07", "title": "Варна: 63-годишен мъж е убит в района на град Долни чифлик"}
{"url": "http://www.focus-news.net/news/2019/05/07/2654758/rosen-marinov-obshtina-svishtov-blagodarenie-na-dobroto-ni-satrudnichestvo-s-tsarevgrad-tarnov-poseshteniyata-na-turisti-v-grada-se-uvelichavat.html", "text": "Доброто сътрудничество между новооткрития Туристически информационен център в Свищов и сходната структура във Велико Търново вече дава своите резултати. Посетителите на града се увеличават с доста задоволителни темпове, съобщи в ефира на  Радио „Фокус“ – Велико Търново  Росен Маринов, директор на Дирекция „Култура и културно наследство“. Той уточни, че информационния център „Царевград Търнов“ „ще изиграе“ значителна роля в развитието на Свищов като желана туристическа дестинация. Част от посетителите на старата столица вече идват в града за ден, за да разгледат най-известните забележителности. „В тази насока са и предстоящите разкопки, които ще стартират на крепостта \"Калето\" в центъра на града. Те започват в средата на май. На чело на експедицията застава проф. Николай Овчаров. Аз се надявам, че това ще е поредното начинание в посока развитие на туризма в Свищов, което ще даде добри резултати“, коментира още Росен Маринов. Той допълни, че след приключване на дейностите ще се търсят средства за консервация и социализация на обекта.  Предвижда се на по-късен етап той да бъде отворен и за посетители. \r\nЛуиза ТРАНЧЕВА", "date": "2019.05.07", "title": "Росен Маринов, Община Свищов: Благодарение на доброто ни сътрудничество с „Царевград Търнов“ посещенията на туристи в града се увеличават"}
{"url": "http://www.focus-news.net/news/2019/05/07/2654761/veliko-tarnovo-mobilni-ekipi-na-noi-shte-razyasnyavat-metodikite-za-izchislyavane-na-pensiite-po-obshtini.html", "text": "Мобилни екипи на НОИ – Велико Търново ще разясняват методиките за изчисляване на пенсиите по общини. Това съобщи директор на ТП НОИ - Велико Търново Петя Йорданова, предаде репортер на  Радио „Фокус“ – Велико Търново . Тя посочи, че до края на месец май ще се проведат по две срещи във всяка една община на територията на областта, по време на които експертите ще обясняват старата и новата методика, по която ще се изчисляват пенсиите, по желание на съответното лице. „Ще разясним на хората какви документи трябва да представят и в единия, и в другия случай. Всичко ще бъде придружено от програмен продукт, който ще изчислява пенсията и по двата начина, за да можем да им кажем още от сега кой е най-благоприятния за тях. Искам обаче да подчертая, че мобилните екипи ще изчисляват прогнозен размер, който може да се промени при отпускане на пенсиите. Ние няма да изчисляваме категории на лицата, а освен това е възможно да има и некоректно подадени доходи в регистъра на осигурените лица, който ще ползваме задължително. Също така хората се пенсионират в различни месеци. При изчисляване се взема в предвид доходът за изчисляване на коефициент до предходния месец, както и за едногодишен период, за да се определи подложката за отпускане на пенсия. В тези случаи те се определят обикновено два – три месеца по-късно. Тоест ако вие имате право на пенсия от месец март и ви трябват доходите от февруари, доходът за февруари излиза някъде през май месец. Тогава ние ще можем да кажем в какъв размер ще бъде пенсията“, допълни Петя Йорданова. Тя подчерта, че в постоянните ни приемни на НОИ в Свищов и във Велико Търново ежедневно ще се приемат запитвания относно новата и старата методика за изчисляване на пенсиите. \r\nНадежда КРЪСТЕВА", "date": "2019.05.07", "title": "Велико Търново: Мобилни екипи на НОИ ще разясняват методиките за изчисляване на пенсиите по общини"}
{"url": "http://www.focus-news.net/news/2019/05/07/2654762/foreign-policy-rusiya-iska-da-vazstanovi-razhodite-si-za-smetka-na-sredstvata-za-vazstanovyavane-na-siriya.html", "text": "Русия е постигнала повечето от непосредствените и средносрочните си цели в Сирия. Според мнозина Москва ще насочи вниманието към друга цел. Въпреки това, Кремъл иска да получи финансови изгоди от Сирия. Международните донори и самият президент на Сирия Башар Асад не са съгласни с Москва. Означава ли това, че Русия остава в очакване на печалба, която никога няма да получи? Отговор на този въпрос търсят в редакцията на американското списание   Foreign Policy \r\nРусия се намеси в конфликта в Сирия през септември 2015 г. с няколко мотива. Кремъл се притесняваше от възможността да загуби военноморската база в Тартус, която е най-важният стратегически обект на Москва в Средиземно море,  в случай че  бунтовниците бяха свалили режима в Дамаск подкрепата на Запада. Русия се надяваше, че като се покаже като надежден съюзник на Асад, тя ще спечели авторитет и уважение сред другите авторитарни лидери в региона. \r\nОттогава минаха почти четири години. Бунтовниците загубиха голяма част от територията под техен контрол. Така Русия постигна повечето от своите непосредствени и средносрочни цели в Сирия. Днес мнозина са на мнение, че Москва пренасочва вниманието си към друга цел. Кремъл иска Сирия да му донесе финансови ползи. \r\nСпоред трима ливански политици с различни политически възгледи, за Русия парите са станали водещ фактор, от който се ръководи при провеждането на своята политика в Сирия. Първо, Русия иска да получи лъвския дял от 350 млрд. долара, необходими за възстановяването на Сирия. Това би й позволило да диверсифицира своята стокова икономика, като осигури договори в редица области, като строителството на електроцентрали и друга инфраструктура. „Русия иска да получи нашите пари, за да възстанови Сирия, така че договорите да стигнат до руски компании\", заяви един високопоставен европейски дипломат пред изданието. Тези нейни усилия все още не са увенчани с успех, защото, въпреки войната, която до голяма степен е приключила, страната все още е много далеч от международните усилия за възстановяването й. Това до голяма степен се дължи на нежеланието на Сирия да сътрудничи. \r\nТъй като Русия има солидно политическо влияние върху режима на Асад, тя има добри възможности да сключи договори за възстановителните работи. Проблемът е, че Сирия няма пари и няма и други източници на финансиране. Руският президент Владимир Путин се опита да използва сирийските бежанци като коз, като предложи да им помогне да се завърнат у дома в замяна на финансова помощ от Запада. През юни миналата година в Хелзинки и през август близо до Берлин Путин помоли САЩ и ЕС да платят за реконструкция, ако не искат бежанци, които да тръгнат из Европа към Близкия изток, за да се завърнат у дома. Съгласно думите на лидера на Кремъл, в близко бъдеще най-малко 1,7 милиона бежанци може да се върнат в Сирия. Руското правителство също обяви намерението си да създаде съвместни комисии със страни, които приемат бежанци (като Ливан), за да улеснят процеса.  \r\nОттогава изминаха 10 месеца, тези съвместни комисии не постигнаха голям успех, а процесът на връщане на бежанците все още не е започнал. Накратко, планът на Москва да печели пари за възстановяване на Сирия чрез репатриране на бежанци вероятно ще се провали. Разговорите на редакцията с европейските дипломати, с политици от приемащите страни на бежанците и с руски анализатори, показват, че основната причина за този провал е в упоритостта на човека, когото Русия е спасила със своята намеса. \r\nСред наблюдателите на Запад и Близкия изток има общо мнение, че Асад не желае завръщането на бежанците, които се противопоставят на неговия режим. Няма официални данни в подкрепа на тази хипотеза, но мнозина смятат, че значителна част от шестте милиона сирийци, които са били принудени да напуснат страната, са настроени против Асад. \r\nПравителството на Асад отказва да върне дори сирийците, избягали в съседен Ливан, без да дава официално обяснение. Според правилата за репатриране Генералната дирекция за сигурност на Ливан подготвя списък на сирийците, които искат да се върнат в родината си, и ще го предадат на своите колеги от сирийските специални служби. Обратно обаче ще бъдат приети само онези, които одобрят властите в Дамаск.  \r\nМуин Мерхеби, който беше държавен министър за бежанците до януари тази година и подкрепи министър-председателя Саад Харири, заяви, че сирийското правителство иска да получи подобни списъци. И това е индикация, че Асад не бърза да приема бежанци. „Какво друго може да обясни фактът, че те настояват за подобни документи? Не позволяват на никого да се върне без одобрението на сирийското контраразузнаване. Логично ли е сирийците в Ливан да получават разрешение да се върнат в собствената си страна?\", пита Мерхеби. Според  него, докато е бил на министерския пост, броят на кандидатите за връщане е бил много по-различен от броя на издадените разрешителни. „Служителите по сигурността ми казаха, че в списъка с пет хиляди имена на сирийци само 60-70 души са получили разрешение да се завърнат\", твърди Мерхеби. \r\nАлен Аун е член на парламента от Свободното патриотично движение, политически съюзник на ХИЗБУЛА. Той има противоположни политически позиции от тези на Мерхеби. Въпреки това Аун се съгласява с оценката му, отбелязвайки, че правителството на Асад се страхува твърде много от завръщането на собствения си народ. \r\n„Сирийският режим не прави нищо, за да върне бежанците\", казва той. Аун се позова на среща със секретаря на Ватикана за отношенията с държавите монсеньор Пол Галахър, който е проявил интерес към проблемите на бежанците. Галахър е споделил на ливанската делегация, че Асад няма да върне милионите, избягали от Сирия. \r\nПриблизително същата позиция изразяват пред изданието най-малко четирима западни дипломати. Русия наистина разбира, че огромният брой сирийски и други бежанци, които са пристигнали в ЕС през последните пет години, са създали силен вътрешен политически натиск и са допринесли за укрепването на популистки и крайно десни партии. Изглежда Путин вярва, че може да организира нещо като quid pro quo („едно вместо друго“): ЕС омекотява санкциите и дори оказва помощ за възстановяването на Сирия; и Сирия в отговор се превръща в по-привлекателно място за завръщането на бежанците. \r\nАко Асад приеме само малък брой бежанци обратно в страната, за страните от ЕС ще бъде трудно да обяснят решението си за отмяна на санкциите, а още повече, че трябва да разпределят средствата на данъкоплатците за възстановяване на Сирия. Както заявиха двама европейски дипломати, значителна част от тези средства ще се окажат в руски джобове. В Европейския съюз има разногласия по отношение на етичната страна на подобно споразумение. Но всички страни са съгласни (поне публично), че Русия трябва да осигури гаранции за сигурността на бежанците и поне да обещае някаква политическа реформа. Но Москва не успя да постигне сериозни отстъпки от Асад, с изключение на издаването на смъртни актове на няколкостотин затворници от десетки хиляди, които са били убити в държавните затвори. А режимът не дава никакви гаранции за сигурност на репатриантите, а още повече - обещания за политическа промяна. \r\nРуските анализатори твърдят, че Москва първоначално е искала да създаде система за управление на страната на принципа на конфесионалната принадлежност, като вземе пример от Ливан. Тя смята такава схема за политическа панацея и средство за разрешаване на конфликта. Но Москва не успя да убеди в необходимостта от компромис нито от режима, нито бунтовниците, поради което този план трябваше да бъде изоставен. Сега тя е модерирала амбициите си и използва лостовете на влияние върху Асад, за да създаде конституционен комитет, чиито членове ще бъдат назначени от режима, опозицията и представителите на сирийското гражданско общество. \r\nРуският анализатор Макс Сучков твърди, че Москва може да постигне повече в политическото уреждане на конфликта. „Русия наистина не се надява на политическо споразумение, което да задоволи всички сили в Сирия. Мисля, че Русия се е съгласила, че Сирия ще остане централизирана държава, но поради това ще бъде много по-трудно да убедим ЕС да плати за възстановяването\", предупреждава Сучков.  \r\nОфициалният представител на ливанското външно министерство в Руско-ливанския комитет за репатриране Амал Абу Зейд, който се смята за близък човек на Русия, заяви, че Западът трябва да смекчи очакванията си. Асад спечели войната, а не опозицията, казв той. „Асад си върна над 80% от територията на Сирия, което означава, че това, което беше прието миналата година, сега може да е неприемливо за правителството сега. Въпреки че други имат право на глас, той има решаващата дума при определяне на условията\", припомня Абу Зейд. \r\nПризнавайки, че руската инициатива така и не е стартирала, той обвини САЩ за забавянето. Вашингтон поддържа строга линия срещу Асад. За да привлече Америка за сътрудничество, Абу Зейд намекна, че Москва предлага на руските и американските фирми активно да си сътрудничат в намирането на бизнес в Сирия. „Накрая руснаците са в Сирия, а американците разбират какво означава това. Между тях може да се постигне споразумение. Не изключвам възможността те да имат съвместни договори\", заяви Абу Зейд. САЩ и ЕС настояват за политически промени като предпоставка за подновяване на сътрудничеството, но Абу Зейд е оптимист, че ако Западът не инвестира, Русия ще убеди арабските държави да помогнат. Той заяви, че Русия активно лобира в страните от Персийския залив, за да отмени суспендирането на членството на Сирия в Лигата на арабските държави и да осигури разпределението на петродоларите за възстановяване на Сирия. \r\nНито Западът, нито арабите все още не са се хванали на примамката на Русия за съвместни проекти и разделение на военните трофеи. От друга страна, дипломатически източник, казва, че режимът на Асад не е в настроение за отстъпки, а всякакви по-нататъшни политически промени ще бъдат само козметични. Така Русия остава в очакване на финансова печалба, която може никога да не прибере, твърди изданието. Тереза Герова", "date": "2019.05.07", "title": "Foreign Policy: Русия иска да възстанови разходите си за сметка на средствата за възстановяване на Сирия"}
{"url": "http://www.focus-news.net/news/2019/05/07/2654763/vidin-vremenno-e-ogranicheno-dvizhenieto-po-glaven-pat-e-79-vidin-montana-v-uchastaka-medovnitsa-ruzhintsi-poradi-otstranyavane-na-avariral-tezhkotovaren-avtomobil.html", "text": "Временно е ограничено движението по главен път Е-79 Видин – Монтана в участъка Медовница – Ружинци поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост по обходни маршрути: \r\n- в посока Видин – Монтана: ГКПП \"Дунав мост 2\", път І-1 (Е-79) до кръстовището за Дунавци - път ІІ-11 до с. Добри дол - път ІІІ-112 Добри дол – Тополовец - път ІІІ-114 Тополовец – Ружинци и се включва по път І-1 (Е-79) Ружинци – Монтана;  \r\n- в посока Монтана – Видин: път І-1 (Е-79) Монтана – Ружинци - път ІІІ-114 Ружинци – Тополовец - път ІІІ-112 Тополовец – Добри дол - път ІІ-11 Добри дол – кръстовището за Дунавци - път І-1 (Е-79) - Дунав мост 2.", "date": "2019.05.07", "title": "Видин: Временно е ограничено движението по главен път Е-79 Видин – Монтана в участъка Медовница – Ружинци поради отстраняване на аварирал тежкотоварен автомобил"}
{"url": "http://www.focus-news.net/news/2019/05/07/2654764/evropeyski-izbori-2019-g-emil-radev-v-kavarna-borbata-sreshtu-vechnite-dlazhnitsi-stana-moya-kauza-i-v-evropeyskiya-parlament.html", "text": "\"От години се боря да сложим край на „вечните длъжници”. Като народен представител настоявах за законодателни промени, с които да въведем 10-годишна абсолютна давност за всички задължения, продължих да работя за тази кауза и в Европейския парламент. По мое предложение в нова евродиректива се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители\". Това коментира Емил Радев, кандидат за евродепутат от листата на ГЕРБ, на среща с членове и симпатизанти на партията в Каварна, съобщиха от пресцентъра на  ПП ГЕРБ .  \r\n„България остана единствената държава в ЕС, в която няма механизъм за освобождаване от дълг на физическите лица”, припомни Радев и отчете, че у нас има над 600 000 семейства, които са изпаднали в свръхзадлъжнялост и нямат възможност да платят дълговете си към банки, топлофикационни дружества, частни кредитори или др. Ще продължа да работя по тази тема, защото е неприемливо в 21 век да не се опрощават задължения отпреди 10-15 години, въпреки явната невъзможност да бъдат изплатени”, категоричен бе Радев.  \r\nТой увери, че и през следващия мандат в ЕП трябва да продължи битката срещу двойните стандарти при храните. „Нима в бебешките пюрета, които се предлагат в Източна Европа, трябва да има по-малко органични продукти? Нима потребителите у нас искат да пият безалкохолни напитки с по-вредния глюкозо-фруктозен сироп, вместо захар, или да си купуват шоколад с много по-малко съдържание на какао?”, попита риторично Радев и изтъкна, че вече има реални стъпки в защита на здравето на 100 милиона граждани на Източна Европа. „Заедно с колегата Андрей Новаков предложихме първата европейска програма срещу двойните стандарти при храните. С бюджет от 1,3 млн. евро тя ще позволи да се правят изследвания за качеството на храните и потребителските организации да провеждат информационни кампании. Гласувахме и сериозни санкции за нарушителите – минимум 4% от годишния оборот на съответните производители. Продължавам да настоявам за общоевропейски контролен орган, за да противодействаме адекватно на нелоялните търговски практики на мултинационалните компании”, разясни Емил Радев.  \r\nТой припомни, че като докладчик в Европейския парламент през изминалия мандат работи активно и за премахването на  апостилите и нуждата от легализация на официални документи в ЕС. „Намалихме административната тежест за гражданите и им спестихме около 100 евро на документ като акт за раждане, удостоверение за семейно положение или постоянен адрес. Това е огромно улеснение за хората, които работят, учат или живеят в друга държава-членка”, посочи Радев. По думите му следващата стъпка в европейското законодателство е автоматичното признаване на дипломите и удостоверенията за квалификация, както и на документи като решения на ТЕЛК и актуално състояние на фирмите в ЕС.  \r\n„Работя за по-сигурна Европа, за България в Шенген. Удовлетворен съм, че успяхме да се преборим с първоначалните идеи Европейската гранична и брегова охрана да действа само по шенгенските, а не по външните граници на ЕС. Това щеше да ни направи буферна държава. Извоюваме европейска подкрепа за защита на българските граници и сега отчитаме почти нулев миграционен натиск”, припомни Радев.  \r\nТой допълни, че евроизборите обикновено са подценявани, но всъщност са изключително важни за перспективите за развитие на България. „Опонентите ни бягат от дебати по европейските теми и водят компроматна война, вместо предизборна кампания, посветена на приоритети и политики”, коментира кандидатът на ГЕРБ.  \r\n„Народът е казал, че в мътни води най-лесно се лови риба, затова опонентите ни работят срещу стабилността в държавата, а ние трябва да я защитим с вота си на 26 май. Защото стабилността в държавата е гарант за добрия бизнес климат, за спокойна и прогнозируема среда, каквато търсят инвеститорите”, подчерта Йордан Стоянов, общински съветник и ръководител на ГЕРБ-Каварна.  \r\n„Затова е важно да изберем да ни представляват в ЕП хора, които няма да посветят своята енергия, за да клеветят България, а ще защитават компетентно и отговорно нейните интереси”, заяви на свой ред Красимир Николов, ръководител на ГЕРБ в община Добрич, а народният представител Даниела Димитрова апелира хората да направят своя избор въз основа на реалните дела, а не на популизма и да подкрепят ГЕРБ с номер 12 в бюлетината.  \r\nПо-късно вчера Емил Радев присъства и на тържествата, с които Каварна отбеляза празника си. Той се срещна с много жители на града, които му пожелаха успех в изборната надпревара.", "date": "2019.05.07", "title": "Европейски избори 2019 г.: Емил Радев в Каварна: Борбата срещу „вечните длъжници” стана моя кауза и в Европейския парламент"}
{"url": "http://www.focus-news.net/news/2019/05/07/2654765/varna-35-godishen-mototsikletist-e-postradal-v-paten-intsident-na-bul-vasil-levski.html", "text": "35-годишен мотоциклетист е пострадал при пътен инцидент, станал на 6 май следобед във Варна, поради движение с несъобразена скорост. Това съобщават от пресцентъра на  ОДМВР - Варна . Сигнал за произшествието е подаден около 14.50 часа. Поради движение с несъобразена скорост и рязка употреба на спирачки, на бул. „Васил Левски“, мотоциклетистът губи контрол над превозното средство и пада на пътното платно. В резултат от инцидента мъжът е получил фрактура на дясна ръка, прегледан е и настанен за лечение в болница „Св. Анна“, без опасност за живота. При друг инцидент, станал около 15.30 часа на бул. „Сливница“ е пострадал 44-годишен водач на лек автомобил. По време на движение, поради несъобразена скорост, той губи контрол над превозното средство и се блъска в разделителна мантинела. В резултат от инцидента мъжът е получил контузни  наранявания, прегледан е и освободен за домашно лечение, без опасност за живота.", "date": "2019.05.07", "title": "Варна: 35-годишен мотоциклетист е пострадал в пътен инцидент на бул. „Васил Левски“"}
{"url": "http://www.focus-news.net/news/2019/05/07/2654767/evropeyski-izbori-2019-g-kandidatat-za-evrodeputat-ot-gerb-andrey-novakov-shte-poseti-oblast-stara-zagora-na-8-may.html", "text": "Кандидатът за евродепутат Андрей Новаков ще посети Стара Загора на 8 май. Това съобщиха от пресцентъра на  ПП ГЕРБ . Той ще бъде придружаван от Николай Диков, който също е част от листата на ГЕРБ за предстоящите избори за Европейски парламент, народния представител Радостин Танев и областния координатор на партията Пламен Йорданов. \r\nДвамата кандидати за евродепутати ще разговарят със старозагорски строителни фирми. Срещата ще се поведе в СУ „Иван Вазов“ от 10.00 часа. \r\nОт 11.00 часа Андрей Новаков и Николай Диков ще се срещнат с представители на КНСБ на миньорите в хотел „Верея“. На събитието ще присъства и общинският ръководител на партията в Стара Загора Емил Христов. \r\nВ 12.00 часа таксиметрови шофьори ще се срещнат с кандидатите за евродепутати на паркинга на стадион „Берое“, за да представят проблемите на своя бранш пред тях.  \r\nВ 14.00 часа Андрей Новаков и Николай Диков ще се срещнат с представители на IT сектора.", "date": "2019.05.07", "title": "Европейски избори 2019 г.: Кандидатът за евродепутат от ГЕРБ Андрей Новаков ще посети област Стара Загора на 8 май"}
{"url": "http://www.focus-news.net/news/2019/05/07/2654768/evropeyski-izbori-2019-krum-donchev-bsp-nay-golemiyat-problem-za-mladite-v-haskovo-e-lipsata-na-dohodi.html", "text": "\"Най-големият проблем пред младите хора в Хасково и региона е липсата на доходи, които да гарантират спокойното създаване и отглеждане на семейство. Средната работна заплата в Хасково е най-ниската спрямо целия Южен централен район и на 24-то място от 28 области. Средната работна заплата за страната е с над 300 лв. по-висока от тази за област Хасково.\" Това заяви кандидатът за евродепутат от листата на \"БСП за България\" Крум Дончев, който посети града и региона, съобщиха от пресцентъра на  Националния съвет на БСП . \"Посещението ми тук не мина и без любимия мирис на бензин. Срещнах се с млади хора, от които се откроиха и много таланти. Пожелавам им успех и смелост, но и много воля, без които постиженията са немислими. Поговорихме също и за техните болки и тревоги, както и за надеждата, с която живеят\", добави той. По думите му, друг основен проблем в региона е демографската криза.  \r\n\"За последните 10 години ражданията са спаднали драстично \", уточни кандидатът за евродепутат. По думите му, сериозният отрицателен прираст е характерен за цялата страна, а според световната статистика, България е сред последните страни по коефициент на естествен прираст в света. Крум Дончев отбеляза още, че в региона са затворени множество училища, а големи предприятия са затворили врати, което е довело и до ръст на безработицата. \"Вярвам, че платформите ни “Визия за България” и “Визия за Европа”, където има работещи идеи и предложения, които биха помогнали за решаването на демографския проблем и развитието на регионите, ще помогнат и на Хасково\", заключи той.", "date": "2019.05.07", "title": "Европейски избори 2019: Крум Дончев, БСП: Най-големият проблем за младите в Хасково е липсата на доходи"}
{"url": "http://www.focus-news.net/news/2019/05/07/2654769/varna-zadarzhan-e-40-godishen-italianets-namushkal-mazh-na-kraybrezhnata-aleya.html", "text": "Полицията във Варна е задържала италиански гражданин нанесъл прободна рана на 25-годишен мъж от града. Това съобщават от пресцентъра на  ОДМВР - Варна . На 28 април тази година е образувано досъдебно производство за нанесена телесна повреда на 25-годишен мъж, който е бил прободен в областта на корема след скандал пред заведение на Крайбрежната алея на Варна. След проведени действия по разследване на случая и оперативно-издирвателни дейности е установено, че извършител на деянието 40-годишен италиански гражданин, пребиваващ във Варна, неизвестен на МВР. По случая е образувано досъдебно производство, материалите са докладвани на прокурор от Районна прокуратура – Варна. Мъжът е задържан за срок до 24 часа. Повдигнато му е обвинение.", "date": "2019.05.07", "title": "Варна: Задържан е 40-годишен италианец намушкал мъж на Крайбрежната алея"}
{"url": "http://www.focus-news.net/news/2019/05/07/2654772/sport-taysan-fyuri-otnovo-obyavi-planovete-si-za-otteglyane-ot-boksa.html", "text": "Един от най-добрите състезатели в професионалния бокс – Тайсън Фюри, отново обяви планове за прекратяване на спортната си кариера. До края на годината Фюри ще има три мача, след което ще се откаже от бокса.  \r\nВ миналото смятаният за един от тримата крале на тежката категория в професионалния бокс обяви на два пъти, че се оттегля от ринга – през октомври 2016 година и през юли 2017 година. Впоследствие му се наложи и да изтърпи наказание за употреба на кокаин, но въпреки това се завърна на ринга с двубой срещу Дионтей Уайлдър.  \r\nФюри подписа договор с агенцията на Боб Аръм, с която има контракт и Кубрат Пулев. Това накара специалистите да смятат, че може би последния мач в кариерата на Фюри, ако наистина се откаже след изтичане на сделката му с „Топ Ранк\", може да е с българина.", "date": "2019.05.07", "title": "Спорт: Тайсън Фюри отново обяви плановете си за оттегляне от бокса"}
{"url": "http://www.focus-news.net/news/2019/05/07/2654759/plovdivskiyat-mitropolit-nikolay-komentira-ostro-poseshtenieto-na-rimskiya-papa-frantsisk-v-balgariya.html", "text": "Пловдивският митрополит Николай коментира остро посещението на римския папа Франциск в България. В словото си пред християните в църквата „Свети Георги“ в Пловдив той определи това посещение като политически акт, „който цели да се обединят всички църкви около Рим и когато дойде Антихриста, папата да го посрещне“, предаде репортер на  Радио „Фокус“- Пловдив . Според владиката Българската православна църква няма как да подкрепи това по религиозна линия. „Посрещнахме римския папа като държавен глава на суверенната държава Ватикана, но никой не може да ни принуди за общо богослужение с него“, каза митрополит Николай. „Никой не желае разделението, всички ние искаме християнските църкви да се обединят. Но, ония държавници и политици, които искат да осъществят това обединение, целят точно обратното“, добави митрополитът. „Нали знаете, има и религия на Сатаната. Как да се обединим всички? Не е възможно да се обедини светлината и тъмнината“, коментира още владиката. \r\nСпоред него посещението на римския папа Франциск е било подготвяно отдавна и е започнало с медийна кампания срещу Българската православна църква. „Тук не става дума за моя часовник. Става дума за всичко, което Светият Синод реши и не реши. Тази кампания бе подготвена, за да дойде папата и да бъде обявен за Свети отец, живеещ в нищета и бедност“,  коментира още пловдивският владика. Пак, според него, замисълът на всичко това е да се обединят всички религии около папата, та като дойде Антихриста папата да го посрещне, а чрез него и всички, които са с него. „Ние няма да се откажем от православието. Не сме се отказали от православието и през петвековното робство. Робството бе победено от православието. Само то ще ни освободи. А кой може да каже, че йеродякон Игнатий – Васил Левски е бил роб по време на робството? Той беше свободен, защото бе православен.“, каза още пловдивският митрополит Николай. \r\nЦветана ТОНЧЕВА", "date": "2019.05.07", "title": "Пловдивският митрополит Николай коментира остро посещението на римския папа Франциск в България"}
{"url": "http://www.focus-news.net/news/2019/05/07/2654770/sofiyska-rayonna-prokuratura-povdigna-obvinenie-na-mazh-za-zakana-s-ubiystvo-spryamo-dvama-dushi.html", "text": "Софийска районна прокуратура повдигна обвинение на мъж за закана с убийство спрямо двама души. Това съобщиха от пресцентъра на  Апелативна прокуратура - София . Мъжът е на 34 години и е привлечен към наказателна отговорност за това, че на 5 май 2019 г. около 05.40 часа в жилище в София се е заканил с убийство на родителите си – В. и Е. с думите: „ако до 10:00 часа не ми донесете парите, ще ви пребия, ще ви убия!“, като размахвал нож, насочил го към тях. След това ударил с дръжката на ножа по главата В., като това заканване би могло да възбуди у пострадалите основателен страх за осъществяването му. \r\nПредвид високата обществена опасност на извършеното деяние, дежурен прокурор е постановил задържане на обвиняемия за срок до 72 часа, като е разпоредено привеждането му в сградата на СРС за разглеждане на искане за вземане спрямо него на мярка за неотклонение „Задържане под стража“.", "date": "2019.05.07", "title": "Софийска районна прокуратура повдигна обвинение на мъж за закана с убийство спрямо двама души"}
{"url": "http://www.focus-news.net/news/2019/05/07/2654771/premierat-boyko-borisov-shte-otpusnem-27-miliona-leva-za-nova-bolnitsa-v-yambol.html", "text": "Утре ще отпуснем 27 милиона лева. Сегашната болница е на павилиони, а пациентите се пренасят на ръце, което е недопустимо. Това заяви министър-председателят Бойко Борисов на среща с ръководството на Многопрофилната болница за активно лечение „Св. Пантелеймон“ в Ямбол, съобщиха от  правителствена информационна служба . В момента областната болница се помещава в стари сгради от павилионен тип, условията за работа не са добри, затова има липса и на медицински кадри.  \r\nВ тази връзка на заседанието на Министерския съвет утре по разпореждане на премиера Бойко Борисов ще бъдат отпуснати средства, с които ще се осъществи преместването на болницата в намиращата се в близост недостроена сграда на груб строеж. Този нов болничен блок от 10 етажа ще е на площ от 32 000 кв. м. с капацитет до 250 болнични легла. Пред премиера Борисов, министъра на финансите Владислав Горанов и министъра на здравеопазването Кирил Ананиев от ръководството на лечебното заведение заявиха, че за срок от около година и половина областната болница в Ямбол ще се пренесе в новата сграда. Подобрените условия ще привлекат лекарите и сестрите и ще бъде решен досегашният проблем с материалната база. \r\nПаралелно с този проект, се реконструира и спешното отделение към болницата на стойност от 551 000 лева. Извършва се и ремонт на Центъра за спешна помощ в града, за който са отделени 482 000 лева. Финансирането на тези два проекта е с европейски средства.", "date": "2019.05.07", "title": "Премиерът Бойко Борисов: Ще отпуснем 27 милиона лева за нова болница в Ямбол"}
{"url": "http://www.focus-news.net/news/2019/05/07/2654773/v-umbal-sv-ivan-rilski-prof-sonya-marina-shte-preglezhda-bezplatno-za-rak-na-kozhata-na-15-may.html", "text": "ДКЦ „Св. Иван Рилски“ се включва в Националната кампания „Евромеланом 2019“ за превенция на рака на кожата, съобщиха от пресцентъра на  лечебното заведение . На 15 май проф. Соня Маринска ще преглежда безплатно от 13.00 до 16.00 часа пациенти, имащи по кожата си петна, които: променят размера, цвета и/или формата си; са асиметрични или с неравни граници; са разноцветни; сърбят; от тях тече кръв или секрет и не зарастват. Прегледите ще стават след предварително записване на тел. 02/952 58 78 и се отнасят само за пациенти с изброените симптоми. \r\nКампанията „Евромеланом“ цели да насочи вниманието към рака на кожата и нуждата от ранното му  диогностициране. В рамките на инициативата, която се организира от Българско дерматологично дружество, заедно с  Европейска академия по Дерматология и венерология и финансовата подкрепа на Пиер Фабр България, ще се проведат безплатни профилактични прегледи за хора със съмнителни за кожен рак образувания.  \r\nПроф. Соня Марина е опитен дерматолог с дългогодишен практически и преподавателски опит. Автор и съавтор на над 200 научни труда, от тях 154 публикации - 3 монографии, 14 глави в 6 учебника, 44 публикации в международни научни списания. Избрана е в проучването на Дарик радио за Най-добрите лекари в България в област Кожни и венерически болести. Член на Европейската академия по дерматология и венерология и Нюйоркската академия на науките, почетен визитиращ лекар е в the King’s College London School of Medicine and Guy’s and St Thomas’ NHS Foundation Trust in London.", "date": "2019.05.07", "title": "В УМБАЛ „Св. Иван Рилски“ проф. Соня Марина ще преглежда безплатно за рак на кожата на 15 май"}
{"url": "http://www.focus-news.net/news/2019/05/07/2654760/mvr-64-sa-signalite-svarzani-s-dinamichnata-meteorologichna-obstanovka-v-poslednite-dva-dni.html", "text": "За последните два дни екипите на ГД „Пожарна безопасност и защита на населението“ са реагирали на 64 сигнала, свързани с динамичната метеорологична прогноза. Най-много съобщения са получени за отстраняване на опасни предмети, паднали дървета и клони. Това съобщиха от пресцентъра на  МВР . Според прогнозата на НИМХ през следващите няколко дни метеорологичната обстановка ще остане динамична. Възможно е на територията на страната да има и силни ветрове - опасни за хората и причиняващи значителни материални щети.  Съвети за безопасно поведение при силен вятър: \r\nАко сте вкъщи и възникне силен вятър или смерч - изключете тока, водата и газта. Затворете плътно вратите и прозорците. Силният вятър засяга предимно покривните конструкции и горните етажи. В случай на необходимост, слезте в мазето на сградата.  \r\nНе оставайте на открито, защото има опасност от наранявания от падащи отломки на сградите и от други предмети.  \r\nАко сте далеч от дома си, влезте в обществена сграда, подлез, потърсете сигурен подслон.  \r\nАко сте на път, спрете автомобила на открито място, далеч от електропроводи, дървета и от надвиснали скални маси. Потърсете подслон.  \r\nАко сте на полето или в планината, заемете най-ниските възможни места до отминаване на опасността.", "date": "2019.05.07", "title": "МВР: 64 са сигналите, свързани с динамичната метеорологична обстановка в последните два дни"}
{"url": "http://www.focus-news.net/news/2019/05/07/2654775/evropeyski-izbori-2019-kandidatat-za-evrodeputat-ot-gerb-lilyana-pavlova-v-kazanlak-12-godini-sme-chlenove-na-es-i-tova-e-v-polza-na-grazhdanite-i-biznesa.html", "text": "12 години сме част от Европейския съюз, а това носи само ползи на българските граждани, както и на българския бизнес. Това каза при посещението си в Казанлък Лиляна Павлова, която е кандидат за евродепутат от листата на ГЕРБ, съобщиха от пресцентъра на  партията . „Огромна лъжа е, че България дава повече средства, отколкото получава. 40 млрд. лева са инвестициите на ЕС у нас. Това е около 5 пъти повече от вноските, които ние даваме. Имаме още и свободен пазар, свободен обмен на стоки и услуги“, подчерта Павлова.  \r\nПри посещението си в една от иновативните фирми за производство на зеолитна вода в Долината на розите тя сподели още, че Европа в момента стои на кръстопът, а България е част от решението. Лиляна Павлова описа мястото ни като ключово, защото с работа е доказано, че страната ни е сигурна външна граница на ЕС при въпроса с мигрантите.  \r\n„Бяхме център на Европа през месеците на Българското председателство на Съвета на ЕС. Благодарение на успешното му преминаване, икономическата и стратегическа стабилност на Балканите е вече припозната тема на Европейския съюз“, допълни кандидатът за евродепутат. „Изборите, които ни предстоят на 26 май, са решаващи“, категорична бе Павлова.  \r\nВ срещата с близо 50 от работещите в казанлъшкото предприятие се включиха още и кандидатът за евродепутат от ГЕРБ Йоана Йончева – Фильова, кметът на Казанлък и общински ръководител на партията Галина Стоянова, както и областният координатор на ГЕРБ – Стара Загора Пламен Йорданов.  \r\n„Имам три момчета, искам да израснат като европейски граждани и то в България. Активността на всички ни на 26 май е от изключително значение и не бива да подценяваме предстоящия вот“, заяви казанлъшкото лице в листата за ЕП Йоана Йончева - Фильова.  \r\n„Европа е Казанлък във всеки един момент – излизайки от домовете си, от работните си места виждаме солидарността и подкрепата на ЕС, защото тя не е далечна и непозната – Европа е ремонтираните улици, междублоковите пространства, обновените спортни и детски площадки, красивите паркове“, каза Галина Стоянова.", "date": "2019.05.07", "title": "Европейски избори 2019: Кандидатът за евродепутат от ГЕРБ Лиляна Павлова в Казанлък: 12 години сме членове на ЕС и това е в полза на гражданите и бизнеса"}
{"url": "http://www.focus-news.net/news/2019/05/07/2654774/evropeyski-izbori-2019-mvr-otkriva-denonoshtna-liniya-za-signali-za-narusheniya-svarzani-s-izborniya-protses.html", "text": "МВР открива денонощна линия за сигнали за нарушения, свързани с изборния процес, съобщиха от  МВР . Подаваната информация трябва да е относима към дейността на МВР по време на изборния процес. До 27 май ще функционира денонощно открита линия на МВР (телефон 02/982 22 32 и e-mail izbor@mvr.bg ) за приемане на сигнали, свързани с нарушения на изборния процес при подготовката и произвеждането на изборите за членове на Европейския парламент.", "date": "2019.05.07", "title": "Европейски избори 2019: МВР открива денонощна линия за сигнали за нарушения, свързани с изборния процес"}
{"url": "http://www.focus-news.net/news/2019/05/07/2654777/evropeyski-izbori-2019-g-eva-maydel-v-ruse-vsichko-koeto-pravim-v-gerb-e-za-razvitieto-na-ikonomikata-i-uvelichavane-na-dohodite.html", "text": "„Всичко, което правим в ГЕРБ – от магистрали, през добри отношения с европейските институции заради еврофондовете, до привличане на чужди инвестиции, е с тази важна цел – развитие на икономиката, за да растат доходите\". Това каза кандидатът за евродепутат от листата на ГЕРБ и СДС за изборите за Европейски парламент Ева Майдел, която посети днес русенско дружество за производство на бои, както и фирма за производство на облекло, съобщиха от пресцентъра на  ПП ГЕРБ . \r\nЕва Майдел подчерта, че в България обемът на производството понастоящем е най-висок от 1989 година. В същото време безработицата е с най-ниско регистрирано ниво в новата ни история – 4.7%. Прогнозата на Европейската комисия поставя България в Топ 3 на държавите с най-висок икономически растеж за 2020 г. с 3.6%. Това е много над средното за ЕС.  \r\n„Осъзнавам, че българите трябва да имаме по-високи доходи. Но истината е че доходите постепенно настигат европейските. Откакто сме в ЕС средната заплата се е увеличила тройно – от 400 лв. през 2007 г. до 1200 лв. в началото на 2019 г.“, добави кандидатът за евродепутат.", "date": "2019.05.07", "title": "Европейски избори 2019 г.: Ева Майдел в Русе: Всичко, което правим в ГЕРБ, е за развитието на икономиката и увеличаване на доходите"}
{"url": "http://www.focus-news.net/news/2019/05/07/2654766/plovdiv-kmetat-na-rakovski-pavel-gudzherov-blagodari-na-sagrazhdanite-si-che-sa-spomognali-da-se-sluchi-vizitata-na-papa-frantsisk.html", "text": "Кметът на Раковски благодари на съгражданите си затова, че са спомогнали да се случи визитата на папа Франциск, съобщиха от пресцентъра на община  Раковски . В специално обръщение към тях той заявява, че датата на посещението на светия Отец – папа Франциск в община Раковски 06.05.2019г. е записана със злато в историята на общината и е направила Общината видима част от историята на света. „Това беше един изключително емоционален ден, за който винаги ще си спомняме със смирение и възхищение. Изразявам най-искрената си сърдечна благодарност към всички, които работиха и спомогнаха да се случи това историческо събитие. Благодаря на всички, които бяха в църквите, по площадите, по улиците и заедно съпреживяхме исторически момент, който никога няма да забравим. Искрено вярвам, че ще успеем да разберем, запазим и приложим мъдростта, която ни остави светия Отец с неговата молитва: О, Господи! Направи ме инструмент на твоя Мир! Там, където има омраза – направи да се възцари Любов! Там, където е извършен грях – нека дойде Прошка! Там, където има раздори – нека се възцари Единство! Там, където има съмнение – да разцъфти Вярата! Там, където има грешки да – да дойде Истината! Там, където се е настанило отчаянието – нека изгрее Надеждата! Там, където тегне скръб – да ни озари Радостта! Там, където има мрак и сенки – да блесне Светлината! О, Учителю! Помогни ми по-малко да търся утеха – а повече да се стремя аз сам да утешавам! Нека по-малко да търся разбиране – а повече да се стремя да разбирам другите! По-малко да търся обич – и повече да раздавам обич на хората! Защото, който дава ще му се даде! Който прощава – ще бъде опростен! И който умре – ще възкръсне във вечния живот!“, се казва още в обръщението на кмета Павел Гуджеров към съгражданите му.", "date": "2019.05.07", "title": "Пловдив: Кметът на Раковски Павел Гуджеров благодари на съгражданите си, че са спомогнали да се случи визитата на папа Франциск"}
{"url": "http://www.focus-news.net/news/2019/05/07/2654781/zam-ministar-denitsa-nikolova-uchastva-sreshta-za-teritorialnoto-sblizhavane-i-gradskite-vaprosi-v-stranite-ot-es-v-bukuresht.html", "text": "Заместник-министърът на регионалното развитие и благоустройството Деница Николова ще вземе участие в среща на генералните директори, отговорни за териториалното сближаване и  градските въпроси в страните от ЕС. Инициативата е  в рамките на Румънското председателство на Съвета на ЕС и ще се проведе на 7 и 8 май 2019 г. в Букурещ, Румъния. Това съобщиха от пресцентъра на  Министерство на регионалното развитие и благоустройството .  \r\nПредвижда да бъдат обсъдени напредъкът в работата по изготвяне на нов Териториален дневен ред на ЕС за периода след 2020 г., дискусия относно териториалните и градските измерения в предложенията на ЕК за нови регламенти за кохезионната политика за периода след 2020 г., в т.ч. представяне на Европейската градска инициатива (European Urban Initiative). Ще бъде отчетен и напредъкът в работата на действащите партньорства по Градския дневен ред на ЕС и перспективата на инициативата за подкрепа на градовете през следващия програмен период и др.", "date": "2019.05.07", "title": "Зам.-министър Деница Николова участва среща за териториалното сближаване и  градските въпроси в страните от ЕС в Букурещ"}
{"url": "http://www.focus-news.net/news/2019/05/07/2654780/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nМария ПОПЧЕВА", "date": "2019.05.07", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/05/07/2654779/d-r-kiril-aleksiev-rim-blagoevgrad-izlozhbata-horata-koito-pobediha-voynata-pokazva-kak-se-zapazva-choveshkoto-po-vreme-na-edin-nechoveshki-konflikt.html", "text": "Изложбата „Хората, които победиха войната“ е един съвместен проект, който е по идея на Регионален исторически музей – Благоевград, но се осъществява с подкрепата на фонд „Култура“ към Министерството на културата. Това каза за  Радио „Фокус“ – Пирин  д-р Кирил Алексиев, историк и директор на Регионален исторически музей – Благоевград. Той отбеляза, че идеята на проекта е била чрез него да отбележат края на Първата световна война и големите чествания, които са били свързани с нея. „Знаете добре, че тази година се отбелязва и 100-годишнината от подписването на Ньойския договор, който всъщност поставя края на самата война в правно отношение. Заради това решихме и тази година по някакъв начин да отбележим тази годишнина, като това е само една от инициативите, които подготвяме по този повод. В самия ден на годишнината на Ньойския договор ще представим изложбата „Попарени надежди““, каза още д-р Кирил Алексиев. По думите му основната идея за представянето на изложбата „Хората, които победиха войната“ точно днес е да я обвържат и с Деня на храбростта и българската армия. „Чрез експозицията ще се опитаме да покажем едно малко по-различно лице на войната и това, което се случва по бойните полета. В рамките на 100-годишнината от отбелязването на Първата световна война, нашият основен фокус беше върху героизмът, върху нещата, които са помогнали на българският войник да се представи на изключително високо ниво на бойните фронтове“, допълни д-р Алексиев. Според него трябва обаче да имаме предвид, че тези неща, които се отбелязват – героичните битки, страданията, кръвта, която се е проливала са изключително важни, но те са един малък процент от самия войнишки живот. „Затова решихме в контекста на идващия мир, примирие и свършване на войната да обърнем внимание на това, което се случват отвъд окопите, зад бойните линии, тоест по какъв начин протича войнишкият живот и как хората успяват да запазят човешкото в себе си по време на един нечовешки конфликт“, подчерта д-р Алексиев. \r\nЛивия НИНОВА", "date": "2019.05.07", "title": "Д-р Кирил Алексиев, РИМ – Благоевград: Изложбата „Хората, които победиха войната“ показва как се запазва човешкото по време на един нечовешки конфликт"}
{"url": "http://www.focus-news.net/news/2019/05/07/2654776/burgas-pametna-plocha-na-polk-georgi-dimitrov-genchev-be-otkrita-v-grada.html", "text": "Паметна плоча на полк. Георги Д. Генчев бе открита в Бургас по повод 130 години от създаването на 24-ти пехотен Черноморски полк - Бургас, предаде репортер на  Радио „Фокус“ - Бургас . „Полк. Георги Генчев по време на Балканската и Междусъюзническата война е командир на 3-та рота на 24-ти  пехотен Черноморски полк-Бургас, тогава с чин майор“, каза д-р Владимир Георгиев Генчев, правнук на полк. Георги Димитров Генчев. По думите му по-късно е командир на 4-ти пехотен македонски полк в състава на 11-та македонска пехотна девизи, командвана от ген. Кръстьо Златарев, заедно с полк. Протугеров, полк. Дрангов, те се сражават на македонския фронт през цялата Първа световна война. „Имам удоволствието като представител на родствениците да открием една паметна плоча, за да можем да си спомняме, връщайки се назад да знаем, да помним нашите родственици, които стоят на страж и гледат, а ние имаме както задължението да помним, така и да следваме техния завет, защото, ако не знаем откъде идваме днес, няма да знаем кои сме ние и утре няма да знаем къде отиваме“, каза още д-р Генчев и обясни, че това е смисълът на тази памет. Паметната плоча е поставена на къщата, построена от полк. Георги Генчев, където след войните той се завръща и заселва трайно в Бургас. „Това е негов дом и наше семейно наследство“, заяви д-р Владимир Генчев. На събитието участие взеха и представители на Младежкия гвардейски духов оркестър при ПГЕЕ, Бургас.", "date": "2019.05.07", "title": "Бургас: Паметна плоча на полк. Георги Димитров Генчев бе открита в града"}
{"url": "http://www.focus-news.net/news/2019/05/07/2654783/darzhavniyat-departament-na-sasht-mayk-pompeo-otmenya-poseshtenieto-si-v-germaniya-poradi-neotlozhni-problemi.html", "text": "Първият дипломат на Вашингтон Майк Помпео отмени визитата си в Германия поради „неотложни проблеми“. Това потвърдиха от Държавния департамент на САЩ, предава  AFP . \r\nБюджетът за отбрана е само един от многото спорни въпроси, по които Помпео трябваше да работи по време на краткия си престой в Берлин по пътя към Лондон. Преговори с него щеше да проведе германският канцлер Ангела Меркел. Очакваше се двамата да засегнат въпроса за разполагането на самолетоносач и ескадрила бомбардировачи в района на Близкия Изток. Със сигурност на преден план щеше да излезе и конфликтът около Иран.  \r\nФедералното правителство в Берлин е силно критикувано и заради планирания газопровод „Северен поток 2\". Санкциите на САЩ не биха засегнали правно проекта, но може би Вашингтон иска да му навреди по други начини. От гледна точка на САЩ, спорът за газопровода под Балтийско море е неизбежна тема. Помпео трябваше да припомни за загрижеността на САЩ „за енергийната сигурност на Германия, останалата част от ЕС и това, което „Северен поток 2“ означава по отношение на зависимостта си от Русия\", разкри високопоставен служител на Държавния департамент на САЩ. Междувременно Меркел и Маас вероятно щяха да се придържат към своята линия: въпреки критиките от страна на САЩ, други страни от ЕС и Украйна, те щяха да изразят подкрепата си за новия газопровод.  Тереза Герова", "date": "2019.05.07", "title": "Държавният департамент на САЩ: Майк Помпео отменя посещението си в Германия поради неотложни проблеми"}
{"url": "http://www.focus-news.net/news/2019/05/07/2654784/davidko-manov-pchelar-istinskiyat-med-se-poznava-po-vkusa-i-aromata.html", "text": "Истинският мед се познава по вкуса и аромата. Това каза за  Радио „Фокус“ – Пирин  Димитър Манов, пчелар и председател на Пчеларско дружество „Пчела-2018“ – Благоевград. Той коментира, че много често, когато купуват пчелен мед, хората си задават въпроса дали е качествен и истински. „Важно е да се консумира истински пчелен мед, но не е лесна задача да се различи“, посочи Давидко Манов. Той добави, че различаването на истинския мед е много сложно и относително. „Истинският мед дращи на гърлото, когато се опитва. Това се дължи на киселините, които съдържа. Те са една от най-важните съставки на меда“, каза още Давидко Манов. Пчеларят посочи, че най-добре е да бъде разтворен в хладка вода, защото тогава организма го приема най-бързо и се усвоява на 100%. По този начин организма не изхвърля нищо от него“, заяви Давидко Манов. \r\nДенис НИКИФОРОВ", "date": "2019.05.07", "title": "Давидко Манов, пчелар: Истинският мед се познава по вкуса и аромата"}
{"url": "http://www.focus-news.net/news/2019/05/07/2654788/pregled-na-mezhdunarodnite-novini-do-13-chasa-agentsiya-fokus.html", "text": "Първият дипломат на Вашингтон Майк Помпео отмени визитата си в Германия поради „неотложни проблеми“. Това потвърдиха от Държавния департамент на САЩ, предава  AFP . \r\nБюджетът за отбрана е само един от многото спорни въпроси, по които Помпео трябваше да работи по време на краткия си престой в Берлин по пътя към Лондон. Преговори с него щеше да проведе германският канцлер Ангела Меркел. Очакваше се двамата да засегнат въпроса за разполагането на самолетоносач и ескадрила бомбардировачи в района на Близкия Изток. Със сигурност на преден план щеше да излезе и конфликтът около Иран.  \r\nФедералното правителство в Берлин е силно критикувано и заради планирания газопровод „Северен поток 2\". Санкциите на САЩ не биха засегнали правно проекта, но може би Вашингтон иска да му навреди по други начини. От гледна точка на САЩ, спорът за газопровода под Балтийско море е неизбежна тема. Помпео трябваше да припомни за загрижеността на САЩ „за енергийната сигурност на Германия, останалата част от ЕС и това, което „Северен поток 2“ означава по отношение на зависимостта си от Русия\", разкри високопоставен служител на Държавния департамент на САЩ. Междувременно Меркел и Маас вероятно щяха да се придържат към своята линия: въпреки критиките от страна на САЩ, други страни от ЕС и Украйна, те щяха да изразят подкрепата си за новия газопровод. \r\n***  Държавният глава на Турция Реджеп Тайип Ердоган приветства противоречива заповед за ново провеждане на избори за местна власт в Истанбул като „най-добрата стъпка\" за страната, предава  AFP . \r\n„Ние гледаме на това решение като на най-добрата стъпка, която ще засили нашата воля за решаване на проблемите в рамките на демокрацията и правото\", подчерта Ердоган на среща с членовете на „Партия на справедливостта и развитието“ в парламента. \r\nНай-големият изборен орган на Турция нареди в понеделник повторно провеждане на изборите в Истанбул, след като управляващата партия на Реджеп Тайип Ердоган – „Партия на справедливостта и развитието“ се оплака от „нередности\" и „организирана престъпност\" в хода на гласуването, припомня агенцията. \r\n***  В сутрешните часове на деня папа Франциск пристигна от България в съседна Северна Македония, където бе посрещнат на международното летище в Скопие от министър-председателя Зоран Заев и държавния глава Георги Иванов, предава платформата  „Сакам да кажам“. \r\nПосещението на предстоятеля на Католическата църква съвпада с 25-тата годишнина от установяване на дипломатически отношения между Македония и Ватикан. Това е първата по рода си визита на папа в югозападната ни съседка.  \r\nСлед официалния прием в президентската резиденция във Водно, папата ще се срещне с Иванов, премиера Зоран Заев, представители на гражданския сектор и дипломатическото ръководство. \r\nПосещението на папа Франциск в Македония ще завърши следобед. \r\n***  Китай потвърди, че търговските преговори със САЩ няма да бъдат прекъсвани – в четвъртък главният преговарящ на Пекин Лиу Хе ще се отправи към Вашингтон за нов кръг на разговори, въпреки че по-рано американците заплашиха да продължат с повишаване на митата за вноса от азиатската страна, предава  AFP . \r\nМинистерството на търговията в Пекин потвърди в изявление, че Лиу Хе ще бъде в САЩ в четвъртък и петък за 11-ия кръг от преговорите на високо равнище. \r\nПървоначално се очакваше преговорите да започнат в сряда, но Китай не потвърди участие, след като президентът на САЩ Доналд Тръмп заяви, че ще увеличи тарифите на китайските стоки на стойност 200 млрд. долара. \r\n***  След срещата на върха във федералната столица Берлин опитите за деблокиране на диалога за нормализиране на двустранните отношения между Сърбия и Косово ще получи нов тласък – от Албания. В сряда, 8 май, представители на страните от Западните Балкани се събират в рамките на процеса „Бърдо-Бриони\" в Тирана, където се очаква да бъде обсъден диалогът и възможностите за неговото възобновяване. Темата ще бъде в дневния ред, но едва ли ще бъде постигнато конкретно решение по нея, отбелязва електронното издание на водещия прищински ежедневник  Zeri . \r\nСпоред някои политици, известни дискусията за преговорите между Косово и Сърбия в Тирана отслабва важността на диалога. \r\nЗаместник-председателят на Демократическата партия на Косово и вицепремиер на страната Енвер Ходжай подчерта, че е погрешно да се очаква диалогът между Косово и Сърбия да бъде тема номер едно на срещата в Тирана. „Това не е двустранна среща, няма характер за преговори и е погрешно да очакваме, че ще настъпи обрат в рамките й. Всеки от лидерите на страните в региона може да представи гледна точка, но тя не е задължителна“, подчерта Ходжай. \r\nВъпреки че спомена, че събитието в Тирана не е двустранна среща между Косово и Сърбия, Ходжай все пак отбеляза, че темата на диалога може да бъде обсъдена на тази среща. \r\n***  В украинския парламент е внесено предложение за провеждане на тържествено заседание на 19 май, на което новоизбраният президент на страната Владимир Зеленски да положи клетва за встъпване в длъжност, предава  TACC , като се позовава на съобщение, публикувано на официалната интернет страница на законодателния орган в Киев. \r\n„Регистрирах във Върховната Рада проектопостановление за определяне на дата за тържествено заседание на парламента, на което новият президент трябва да положи клетва и да започне да изпълнява функциите си“, написа в социалната мрежа „Фейсбук“ Виктор Балога, автор на предложението.  \r\nТой подчерта, че документът не е изготвен по искане на Зеленски. „Това е моя лична инициатива. Мотивацията ми за нея е проста: ако нов екип иска да започне работа възможно най-рано, тогава няма нищо лошо в това. Дори ако Зеленски иска да направи това, за да има време да разпусне парламента, то лично аз не се страхувам от това\", обясни Балога. В същото време той призова сегашния президент на Украйна, Петро Порошенко и неговия екип в парламента „да не се намесва в работата на младите\". \r\n***  Тази седмица се очаква нов кръг от политическо напрежение – в парламента в Атина ще бъде гласуван вот на доверие към правителството на премиера Алексис Ципрас в отговор на искането за вот на недоверие към здравния министър Павлос Полакис, внесено от опозиционната партия „Нова демокрация“, съобщава електронното издание на гръцкия ежедневник  Kathimerini . \r\nОбявявайки гласуването на вота за доверие, вицепремиерът Янис Драгасакис определи предложението на консервативната партия като опит за реклама. Вотът за доверие, добави той, ще позволи „дискусии по проблемите на хората\". \r\nОчаква се гласуването на вота да бъде проведено в петък. То ще е второто по рода си за кабинета на Ципрас от началото на текущата година. Минаването му ще изкисва подкрепата на 145 депутати от СИРИЗА и най-малко на шест независими депутати в 300-местния законодателен орган на южната ни съседка. \r\nВ началото на миналата седмица правителството представи проектозакон, който очертава нови планове за неизплатени задължения към данъчните власти и пенсионните фондове на милиони гърци.  Този ход съвпадна с пристигането на ръководителите на мисиите на европейските кредитори в страната преди третия доклад за Гърция. \r\n***  Република Кипър ще използва всички инструменти, предоставени от международното право, за да се справи с незаконните дейности на Турция в рамките на Изключителната икономическа зона (ИИЗ) на страната, отбелязва електронното издание на гръцкия вестник  Kathimerini  в статия, озаглавена „Война на нерви около кипърския газ“ \r\nВ последната дипломатическа стъпка в отговор на „нахлуването“ на Анкара , Никозия заяви в понеделник, че ще започне процедура за издаване на международна заповед за арест на екипажа на турския кораб „Фатих“, който планира да започне сондажи за природен газ край западния бряг на острова. \r\nВ събота Никозия, след консултация с Атина, представи пред ООН координатите, очертаващи границите на ИИЗ на Кипър и нейния континентален шелф. \r\n„Необходимата подготвителна работа беше извършена от Република Кипър във връзка с незаконните действия на Турция в ИИЗ на Кипър и това е видно от незабавната и ясна реакция на Европейския съюз\", заяви в понеделник външният министър на Кипър Никос Христодулис, добавяйки, че е в постоянна комуникация с Европейската комисия и страните-членки на ЕС. \r\n„Утре ще бъда в Париж, където този въпрос ще бъде най-важната точка в дневния ред на моите срещи там\", допълни министърът. \r\nДействията на Турция също предизвикаха безпокойства и подкрепа от ЕС и САЩ, както и от израелския посланик в Кипър Сами Ревел. \r\nОтразявайки настроенията на Федерика Могерини в събота, президентът на Европейския парламент Антонио Таяни описа плановете на Турция к като „нарушение на международното право\". \r\n„Република Кипър има пълното и суверенно право да изследва и да използва природните ресурси в своята ИИЗ. Заставаме до Кипър в зачитането на неговите права, подкрепени от международното и европейското право“, подчерта Таяни.  \r\nОт своя страна Турция направи коментар, като увери, че действията й произтичат от международното право. \r\nВ изказване на срещата на Средиземноморския диалог в Северноатлантическия съвет в Анкара в понеделник турският президент Реджеп Тайип Ердоган заяви, че очаква НАТО да подкрепи правата на страната му в Източното Средиземноморие и добави, след като се срещна с генералния секретар на НАТО Йенс Столтенберг, че „правата\" на Турция и кипърските турци върху енергийните източници в Източното Средиземноморие не може да бъдат договаряни. \r\n***", "date": "2019.05.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/07/2654787/varna-okrazhnata-prokuratura-rakovodi-dosadebno-proizvodstvo-za-ubiystvoto-v-dolni-chiflik.html", "text": "Окръжната прокуратура ръководи досъдебно производство за убийството в Долни чифлик. Това съобщиха от пресцентъра на  Апелативна прокуратура - Варна . На 4 май 2019 г. вечерта около 19.00 часа е получен сигнал за намерено тяло на мъж в района на Долни чифлик. \r\nВ гориста местност е открито тялото на 63-годишния мъж с инициали Б.А., който живеел в землянка. След извършената аутопсия съдебните медици установили черепно-мозъчни травми и наранявания по тялото на мъжа. \r\nДействията по разследването продължават за установяване причините, обстоятелствата и извършителя на престъплението.", "date": "2019.05.07", "title": "Варна: Окръжната прокуратура ръководи досъдебно производство за убийството в Долни чифлик"}
{"url": "http://www.focus-news.net/news/2019/05/07/2654789/plovdiv-v-grada-shte-bade-otkrito-tretoto-izdanie-na-panaira-na-kulinarnoto-izkustvo-etno-kuhnya-na-kolela-2019.html", "text": "В града ще бъде открито третото издание на панаира на кулинарното изкуство „Етно кухня на колела“ 2019, съобщиха за  Радио „Фокус“ - Пловдив  организаторите. Представители на арменската, италианската, турската, руската, еврейската, френската, украинската общност, както и каракачани, чехи и словаци ще са сред участниците на официалното откриване, което ще се проведе от 17 до 19 май под мотото „Заедно на трапезата“. Работилница за месене на хляб, в която ще може да се включи всеки пловдивчанин и гост на града, ще бъде открита до Джумая джамия в първия ден на панаира. Съпътстващото събитие, което ще бъде от 16.00 до 18.00 ч. (точно преди програмата за официалното откриване) се организира от “Сдружение традиции за бъдеще”. Всеки посетител ще може да си избере какъв хляб иска да замеси и да си вземе за вкъщи – квасен хляб, хала (традиционен еврейски сладък хляб), арменски лаваш, италианска фокача или българска содена питка. Публиката ще може и да дегустира от различните хлябове на народите, изпечени на място в мобилната кухня. Именно хлябът, като свещена храна и основно ястие на трапезата на всички народи, бе темата на второто издание на панаира през 2018 г. \r\nДопълнителен колорит в тазгодишното издание се очаква да внесат представителите на каракачаните и татарите, които ще пристигнат за откриването от Карлово и Пазарджик. Първата вечер на панаира, която ще се проведе под мотото „Заедно на трапезата“, ще бъде и със специалното участие на чехи и словаци, които живеят в града под тепетата. Посетителите ще могат да опитат и специалитети от френската и украинската кухня. Всеки етнос ще има възможност да разкаже пред публиката за традициите и обичаите на своя народ в културата на хранене и да почерпи присъстващите с някои от най-характерните за трапезата му кулинарни изкушения. \r\nТази година основните участници в панаира – турци, руснаци, евреи, арменци и италианци – ще посрещат своите гости от 17 до 19 май на откритите площи до Джумая джамия, където ще бъде разположена и мобилната кухня. „Етно кухня на колела“ ще отваря всеки панаирен ден точно в 18 часа.", "date": "2019.05.07", "title": "Пловдив: В града ще бъде открито третото издание на панаира на кулинарното изкуство „Етно кухня на колела“ 2019"}
{"url": "http://www.focus-news.net/news/2019/05/07/2654778/redzhep-tayip-erdogan-reshenieto-za-povtorno-provezhdane-na-izborite-v-istanbul-e-nay-dobrata-vazmozhna-stapka.html", "text": "Държавният глава на Турция Реджеп Тайип Ердоган приветства противоречива заповед за ново провеждане на избори за местна власт в Истанбул като „най-добрата стъпка\" за страната, предава  AFP . \r\n„Ние гледаме на това решение като на най-добрата стъпка, която ще засили нашата воля за решаване на проблемите в рамките на демокрацията и правото\", подчерта Ердоган на среща с членовете на „Партия на справедливостта и развитието“ в парламента. \r\nНай-големият изборен орган на Турция нареди в понеделник повторно провеждане на изборите в Истанбул, след като управляващата партия на Реджеп Тайип Ердоган – „Партия на справедливостта и развитието“ се оплака от „нередности\" и „организирана престъпност\" в хода на гласуването, припомня агенцията. Тереза Герова", "date": "2019.05.07", "title": "Реджеп Тайип Ердоган: Решението за повторно провеждане на изборите в Истанбул е най-добрата възможна стъпка"}
{"url": "http://www.focus-news.net/news/2019/05/07/2654792/veliko-tarnovo-15-svobodni-mesta-za-voynitsi-obyavyava-55-ti-inzheneren-polk-belene-prez-esenta.html", "text": "В нова организационно – щабна структура влиза 55-ти инженерен полк – Белене от 1 юли. Това е и причината личния състав на структурата да бъде увеличен, поясни в ефира на  Радио „Фокус“ – Велико Търново  неговият командир полк. Росен Арабаджиев. Той припомни, че военното формирование работи в много тясно взаимодействие с местните власти в Свищов. „Ние организираме и участваме във всички тържества с национално и местно значение. Знаете също така, че зимите в град Свищов и общинната са много тежки, така че участваме в борбата и с последствията от това. Имаме изключително разбиране от страна на кмета Генчо Генчев и много топло отношение от гражданите“, допълни полковникът. Той уточни, че през есента предстои увеличение на структурата. 15 нови места за войници както и условията за кандидатстване ще бъдат обявени през септември или октомври. \r\nЛуиза ТРАНЧЕВА", "date": "2019.05.07", "title": "Велико Търново: 15 свободни места за войници обявява 55-ти инженерен полк – Белене през есента"}
{"url": "http://www.focus-news.net/news/2019/05/07/2654793/evropeyski-izbori-2019-g-valeri-simeonov-nie-kazvame-kakvo-sme-napravili-drugite-govoryat-kakvo-shte-napravyat.html", "text": "Ние даваме конкретни примери за това по какъв начин сме допринесли за развитието на България. А всички останали говорят за това какво ще направят. За това сме различната коалиция. Време е хората да видят кой какво е свършил и да си направят извода. Това заяви водачът на листата на „Патриоти за Валери Симеонов (НФСБ и Средна Европейска класа)“ Валери Симеонов на среща със симпатизанти в Сандански днес, съобщиха от пресцентъра на  НФСБ .  \r\nКампанията на родолюбивата коалиция продължава с активни срещи с хората по места. „Патриоти за Валери Симеонов (НФСБ и Средна Европейска класа)“ се явяват на предстоящите избори за български представители в Европейския парламент с № 1 в бюлетината.  \r\nВалери Симеонов заяви, че в Европейския парламент трябва да влязат хора, които ще вършат работа. „Защото, това, което видяхме с пакета „Мобилност“ ще се повтори, ако в Европейския парламент отидат същите хора\", посочи Валери Симеонов.  \r\n„В Европейския парламент трябва да бъдат изпратени дейни и последователни хора, които да следят проблемите още в зародиш. Защото пакетът „Мобилност” е от 4 години. Къде бяха нашите депутати през това време?”, реагира Валери Симеонов. Той подчерта, че при подобни ситуации трябва да се търсят съмишленици и обединение на интересите на България с други страни в Европейския съюз в лицето на Унгария, Словакия, Полша, Литва, Латвия, Естония и др., защото 17-те български евродепутати са една много малка част от големия ЕП.", "date": "2019.05.07", "title": "Европейски избори 2019 г.: Валери Симеонов: Ние казваме какво сме направили, другите говорят какво ще направят"}
{"url": "http://www.focus-news.net/news/2019/05/07/2654794/mvr-startira-spetsializirana-politseyska-operatsiya-za-izpolzvaneto-na-obezopasitelni-sistemi-ot-shofyorite-i-tehnite-spatnitsi.html", "text": "Започна специализирана полицейска операция за използването на обезопасителни системи от водачите на моторни превозни средства и техните спътници. Това съобщиха от пресцентъра на  МВР .  Акцията ще продължи до 12 май. Специален акцент ще бъде поставен на правилното превозване на деца.", "date": "2019.05.07", "title": "МВР: Стартира специализирана полицейска операция за използването на обезопасителни системи от шофьорите и техните спътници"}
{"url": "http://www.focus-news.net/news/2019/05/07/2654796/yordan-yordanov-kmet-na-dobrich-prodalzhava-tsyalostnoto-preasfaltirane-na-ulitsi-po-proekta-za-obnovyavane-na-vodniya-sektor-v-grada.html", "text": "Продължава цялостното преасфалтиране на улици по проекта за обновяване на водния сектор в града. Това съобщи кметът на Добрич Йордан Йорданов в профила си във  Фейсбук . Приключили са дейностите по ул. „Хан Аспарух“. Продължава преасфалтирането и по други улици, сред които са „Витоша“ и „Панайот Хитов“.", "date": "2019.05.07", "title": "Йордан Йорданов, кмет на Добрич: Продължава цялостното преасфалтиране на улици по проекта за обновяване на водния сектор в града"}
{"url": "http://www.focus-news.net/news/2019/05/07/2654782/afp-berlin-opredeli-reshenieto-za-povtorno-glasuvane-v-istanbul-kato-neponyatno.html", "text": "Министърът на външните работи на ФГ Хайко Маас разкритикува във плановете за повторно провеждане на кметските избори в Истанбул като „непрозрачно и непонятно за нас\", предава  AFP . \r\n„Кой да заеме кметския пост Истанбул може да се реши само по волята на турските избиратели\", се казва в изявление на Маас. \r\nНай-големият изборен орган на Турция нареди в понеделник повторно провеждане на изборите в Истанбул, след като управляващата партия на Реджеп Тайип Ердоган – „Партия на справедливостта и развитието“ се оплака от „нередности\" и „организирана престъпност\" в хода на гласуването, припомня агенцията. Тереза Герова", "date": "2019.05.07", "title": "AFP: Берлин определи решението за повторно гласуване в Истанбул като „непонятно“"}
{"url": "http://www.focus-news.net/news/2019/05/07/2654795/ministar-krasimir-valchev-shte-se-vklyuchi-v-nagrazhdavaneto-na-uchastnitsite-v-olimpiada-po-bezopasnost-na-dvizhenieto-po-patishtata.html", "text": "На 8 май 2019 г. от 11.30 часа в 51 СУ „Елисавета Багряна“ министър Красимир Вълчев ще се включи в награждаването на участниците в олимпиада по безопасност на движението по пътищата. Това съобщиха от пресцентъра на  Министерството на образованието и науката . Той ще присъства и на представяне на възможности за интерактивно обучение по пътна безопасност.", "date": "2019.05.07", "title": "Министър Красимир Вълчев ще се включи в награждаването на участниците в олимпиада по безопасност на движението по пътищата"}
{"url": "http://www.focus-news.net/news/2019/05/07/2654785/razgrad-gradushka-e-porazila-posevi-zelenchukovi-i-ovoshtni-gradini-v-selo-brestovene.html", "text": "Градушка е поразила посеви, зеленчукови и овощни градини в село Брестовене. Пред  Радио „Фокус“ - Шумен  кметът на населеното място Фикрет Емин. Той заяви, че градушката е паднала между 16.00 и 17.00 часа на 6 май, като ледени зърна са валели на два пъти в продължение на около 20 минути -  първо с големина на лешник, а после - колкото орех. \"Образувала се е ледената покривка с дебелина около 4 - 5 см, на места и повече. Щетите по посевите и градините са много големи, засегнати са и земеделски производители и личните стопанства, в овощна градина с площ 2000 - 3000 дка всичко е съборено на земята и това са щети, видими от шосето, по черните пътища още не може да се влезе, освен градушка се изля и около 30 л/кв.м. дъжд, хората ще трябва да презасеят отново градините си, пораженията по културите са много“, каза Фикрет Емин. \r\nИвелина ИВАНОВА", "date": "2019.05.07", "title": "Разград: Градушка е поразила посеви, зеленчукови и овощни градини в село Брестовене"}
{"url": "http://www.focus-news.net/news/2019/05/07/2654797/sport-kyoln-ofitsialno-se-zavrashta-v-parva-bundesliga.html", "text": "Кьолн се завръща в Първа Бундеслига след категорична победа с 4:0 като гост срещу Гройтер Фюрт в среща от 32-ия кръг във втора дивизия. \r\nОтборът водеше с три гола още на почивката след две попадения на Джон Кордоба и автогол на Даниел Щайнингер. В 65-ата минута Кордоба оформи хеттрик след удар с глава.  \r\nКьолн спечели промоция за елита в Германия за общо шести път след сезон 1999-2000. Отборът изпадна от Първа Бундеслига преди една година.", "date": "2019.05.07", "title": "Спорт: Кьолн официално се завръща в Първа Бундеслига"}
{"url": "http://www.focus-news.net/news/2019/05/07/2654799/vitsepremierat-tomislav-donchev-shte-prisastva-na-otkrivaneto-na-fotografska-izlozhba-za-balgaro-shveytsarskoto-satrudnichestvo.html", "text": "Заместник министър-председателят Томислав Дончев ще участва в церемония по откриването на фотографска изложба в Народното събрание, посветена на българо-швейцарското сътрудничество. Това съобщиха от  правителствената информационна служба . Събитието ще се проведе на 8 май 2019 г. от 11.30 часа. Експозицията с авторски фотографии под надслов „Хора за хората“ показва житейските истории на участници в проектите, реализирани през последните десет години у нас с финансовата подкрепа на Българо-швейцарската програма за сътрудничество.  \r\nИзложбата се организира от дирекция Централно координационно звено в Министерския съвет и посолството на Конфедерация Швейцария у нас. Отправена е покана за специален гост на откриването към председателя на Народното събрание г-жа Цвета Караянчева. В събитието ще участват още посланикът на Конфедерация Швейцария у нас Н. Пр. г-жа Мюриел Берсе Коен и авторът на снимките в изложбата - фотографът Иво Данчев (носител на отличието “Черноризец храбър” за 2012 г. и на специална награда за фотоесе от “БГ Прес Фото” за 2011 г.).", "date": "2019.05.07", "title": "Вицепремиерът Томислав Дончев ще присъства на откриването на фотографска изложба за българо-швейцарското сътрудничество"}
{"url": "http://www.focus-news.net/news/2019/05/07/2654791/d-r-vladimir-genchev-rodolyubetsat-krasimir-uzunov-kazvashe-che-mnogo-ot-nas-priemat-svobodata-kato-dadenost-no-za-tazi-svoboda-predtsite-ni-sa-dali-zhivota-si.html", "text": "Искам да припомня думите на един от нашите големи родолюбци, историци и писатели - Красимир Узунов, който така рано и внезапно ни напусна. Той казваше: „Днес в забързания ден много от нас приемат свободата като нещо обикновено, всекидневно, като една даденост, но не трябва да забравяме, че за тази свобода именно нашите предци са дали живота си\". Това каза д-р Владимир Георгиев Генчев, правнук на полк. Георги Димитров Генчев по време на откриването на паметната плоча на полк. Генчев в Бургас, предаде репортер на  Радио „Фокус“ - Бургас . „Полк. Георги Димитров Генчев е един храбър пълководец и военноначалник, един родолюбец и герой от Войните за национално обединение на България“, каза още д-р Генчев. Той посочи, че с днешното събитие се слага началото на тридневни празненства и чествания по случай 130-годишнината от създаването на бургаския 24-ти пехотен полк на нейно величество Елеонора. По думите му това е един от най-героичните, един от най-прославилите се полкове в българската армия и един от полковете дали най-много скъпи и свидни жертви по бойните полета. Д-р Генчев изказа своите благодарности към кмета на Община Бургас Димитър Николов, към общински съвет, към ген. Джелебов, председател на инициативния комитет за честванията на годишнината, Ася Боруджиева, председател на Съюза на ветераните от войните, Бургаската библиотека, Регионалния исторички музей и регионалния архив. „Без усилията на всички тях и на много други, тези чествания нямаше да мога да бъдат възможни, а те са жизнено необходими да не забравяме нито за ден светлата памет на предците и нашите задължения да следваме техния път“, заяви още д-р Владимир Генчев. \r\nДеница ДИМИТРОВА", "date": "2019.05.07", "title": "Д-р Владимир Генчев: Родолюбецът Красимир Узунов казваше, че много от нас приемат свободата като даденост, но за тази свобода предците ни са дали живота си"}
{"url": "http://www.focus-news.net/news/2019/05/07/2654786/d-r-veselin-gerev-ot-psihologichna-gledna-tochka-poseshtenieto-na-papa-frantsisk-e-edna-golyama-podkrepa-za-vyarvashtite-katolitsi-v-balgariya.html", "text": "От психологична гледна точка посещението на папата е една голяма подкрепа за вярващите католици в България. Това каза за  Радио „Фокус“ – Пловдив  психиатърът д-р Веселин Герев в коментар на посещението на папа Франциск в България и последвалите реакции. По думите му, търсенето на конспирации във всяко нещо ни пречи да осъзнаем колко обикновени и нецеленасочени могат да бъдат нещата от ежедневието, били те свързани и с визитата на папа. „Всеки може да тълкува тези събития както си реши, но не е необходимо да се обръща чак толкова голямо внимание. Спомням си когато за първи път Н. В. Цар Симеон II пристигна в България какъв фурор беше, също при визитата на папа Йоан Павел II. Може би интересът е толкова голям в началото заради факта, че всички тези личност са обвити в някаква мистерия и появяването им в действителност я разбулва психологически, давайки възможност на много хора да се докоснат на живо до тях“, коментира психиатърът д-р Веселин Герев. \r\n„Нормално е хората да изразяват различни гледни точки при подобна визита. От психологична гледна точка посещението на папа Франциск представлява една голяма подкрепа за вярващите католици в България. Като предположим, че в България доста малко са хората, които изповядват католицизма, затова и повече на това посещение се гледа като на посещение на държавен глава. По-скоро малка част от посещението на папата беше обърната към функцията му на лице, олицетворяващо католицизма“, каза още Герев. \r\nТони МИХАЙЛОВ", "date": "2019.05.07", "title": "Д-р Веселин Герев: От психологична гледна точка посещението на папа Франциск  е една голяма подкрепа за вярващите католици в България"}
{"url": "http://www.focus-news.net/news/2019/05/07/2654798/gd-granichna-politsiya-trafikat-e-normalen-na-vsichki-granichni-punktove.html", "text": "Трафикът е нормален на всички гранични пунктове. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония, Гърция, Турция и Румъния трафикът е нормален на всички гранични контролно-пропускателни пунктове.", "date": "2019.05.07", "title": "ГД „Гранична полиция“: Трафикът е нормален на всички гранични пунктове"}
{"url": "http://www.focus-news.net/news/2019/05/07/2654801/ivan-byalkov-pchelar-v-smolyan-nyama-zaginali-pcheli-zaradi-nereglamentirano-praskane-na-selskostopanski-ploshti-no-smartnostta-tazi-godina-e-nad-srednata.html", "text": "В Смолян и региона няма загинали пчели заради нерегламентирано пръскане на селскостопански площи, тъй като при нас няма големи площи, които се засаждат с култури. Това каза за  Радио „Фокус“ – Смолян  Иван Бялков, председател на Сдружение „Родопска пчела“ – Смолян. Той посочи, че по полето това се получава заради неспазване на закона. „По закон арендаторът е длъжен една седмица преди датата на пръскане да уведоми кмета или общината, където също са регистрирани пчелните семейства и от своя страна оттам да уведомят пчеларите, а и те да ги затворят на предишния ден, за да реши проблемът“, посочи Бялков. \r\n„Тази година в Смолян смъртността при пчелите е малко по-висока от средната и е около 20 %, като нормалната зимна смъртност около 10%\", отбеляза пчеларят. „Причината за по-високата смъртност е недобра подготовка за зимния период. От 1 август започва новата пчеларска година и често някои пчелари подценяват предстоящото зимуване. Другата причина е, че не всички пчелари трябва да третират кошерите за акари навреме. Те са кърлежи, които не се виждат с просто око, но ако ги забележиш, вече е късно, защото популацията им жестока. От нетретирането на кошерите за акари, силно отслабените пчелни семейства след зимата, не издържат“, обясни Бялков. \r\nТой добави, че все още е рано да се каже какви са очакванията за добивите от мед в Смолян през тази година, но засега студените и влажни климатични условия не са добра предпоставка за добър медосбор. „Нашата основна паша в Смолян е след 10 юни и се надяваме тогава слънцето да е добро и благосклонно към нас, за да може и ние – пчеларите и пчелите да се свършим работата. Хубаво е да има дъжд, но не и продължително време да е студено. Нектароотделянето от растенията се извършва, когато външната температура е 23 - 26 г. При по-влажно и хладно време, дърветата прецъфтяват и няма нектар и тогава добивите на мед не са добри“, каза още пчеларят Иван Бялков. \r\nНели ГЕРГЬОВСКА", "date": "2019.05.07", "title": "Иван Бялков, пчелар: В Смолян няма загинали пчели заради нерегламентирано пръскане на селскостопански площи, но смъртността тази година е над средната"}
{"url": "http://www.focus-news.net/news/2019/05/07/2654800/mvr-zapochvat-zasileni-proverki-za-izpolzvaneto-na-obezopasitelni-kolani-ot-vodachite-i-patnitsite-v-motornite-prevozni-sredstva.html", "text": "От днес до 12 май започва специализирана полицейска операция за използването на обезопасителни системи от водачите на моторни превозни средства и техните спътници. Това съобщиха от пресцентъра на  МВР . Специално внимание ще се обръща на правилното превозване на деца. Друг акцент в операцията ще бъде правилното поставяне на регистрационния номер от мотоциклетистите. От пътна полиция уточняват, че според изискванията на Наредба № I-45 от 24 март 2000 г., регистрационните табели на мотоциклетите се поставят само отзад, но така че да има осигурена видимост, както и осветеност през нощните часове. Освен това при закрепването не трябва да се нарушава формата на табелата, целостта на графиката и символите на номера (чл. 10, ал. 5 от Наредба № I-45 от 24.03.2000 г.).  \r\nПодобни операции бяха проведена във времето от 11 до 17 март и от 17 до 24 април. По време на първата, която бе организирана по линия на Европейската мрежа на службите на Пътна полиция - TISPOL, бяха проверени 28 869 моторни превозни средства и констатирали общо 3402 нарушения. От тях 2591 бяха извършени от водачи. В 444 от случаите бе установено непоставяне на предпазен колан от пътник на предната седалка, а в други 367 – на задната седалка. Констатирани бяха още 45 случая на неправилно превозване на деца. Проверените по време на операцията мотоциклетисти бяха 316, в 81 случая  водачите не бяха поставили задължителните каски.  \r\nВ рамките на втората операция, проведена в седмицата 17 - 24 април, бяха проверени 49 363 моторни превозни средства. За неизползване на обезопасителни системи – колани и детски столчета в автомобилите, бяха констатирани 1766 нарушения. При мотоциклетистите бяха констатирани 122 нарушения, в 57 от случаите не са били използвани предпазни каски, в 6 – неправилно поставяне на регистрационни номера и 49 са били случаите, в които мотоциклетите не са имали регистрационни номера.", "date": "2019.05.07", "title": "МВР: Започват засилени проверки за използването на обезопасителни колани от водачите и пътниците в моторните превозни средства"}
{"url": "http://www.focus-news.net/news/2019/05/07/2654790/evropeyska-smetna-palata-oditori-proveryavat-evropeyskoto-finansirane-na-patnata-mrezha-svarzvashta-darzhavite-chlenki-i-tehnite-regioni.html", "text": "Европейската сметна палата провежда одит на финансирането от ЕС на мрежата от пътища, свързваща държавите членки и техните региони. Това съобщиха от пресцентъра на  Европейска сметна палата . Одиторите ще разгледат дали действията на Европейската комисия и отпуснатите средства осигуряват напредък на държавите членки към навременно завършване на мрежата и по-добра свързаност за гражданите. Сметната палата публикува документ за представяне на текущ одит относно пътищата, свързващи европейските региони. Документите за представяне на текущ одит разкриват информация относно одитна задача, която е в процес на извършване. Те имат за цел да бъдат източник на информация за лицата, заинтересовани от конкретната одитирана политика или програми.  \r\nПътният транспорт все още е основната форма на сухоземен транспорт на хора и стоки в ЕС и се очаква да запази тази позиция в обозримо бъдеще, посочват одиторите. Изграждането на пътища и подобряването на тяхната достъпност има значение и за стимулирането на икономически растеж. Към 2016 г. в транспортния сектор работят повече от 11 млн. души — над 5 % от работната ръка в ЕС. \r\nПрез 90-те години Комисията си поставя за цел да разработи трансевропейска транспортна мрежа (TEN-T), която включва и пътна инфраструктура. Нейната цел е до 2030 г. да бъдат завършени девет основни коридора с дължина около 40 000 км. от Балтийско море до Атлантика и от Скандинавия до Средиземноморието. Тези коридори имат най-високо стратегическо значение за постигане на целите на политиката и представляват по-голямата част от основната мрежа. Освен това е поставена цел за завършване на широкообхватната мрежа до 2050 г., която ще осигури достъпност и свързаност на всички региони в Европа. \r\nФинансирането от ЕС за пътна инфраструктура в периода 2007—2020 г. възлиза на около 82 млрд. евро, половината от които са изразходвани за основната и широкообхватната мрежа. Основните бенефициенти на това финансиране са централно- и източноевропейските държави членки. \r\n„В последните десетилетия финансирането от ЕС е помогнало да се подобрят транспортните връзки между държавите членки и техните региони, но в пътната мрежа все още съществуват пропуски, липсващи връзки и места с недостатъчен капацитет,“ заяви Джордже Пуфан, членът на Европейската сметна палата, който отговаря за одита. „Съществува риск цялата основна мрежа на ЕС да не бъде завършена навреме.“", "date": "2019.05.07", "title": "Европейска сметна палата: Одитори проверяват европейското финансиране нa пътната мрежа, свързваща държавите членки и техните региони"}
{"url": "http://www.focus-news.net/news/2019/05/07/2654802/pazardzhik-ikona-blagoslavyashtiyat-isus-hristos-be-darena-na-paraklisa-sv-georgi-v-peshtera-v-navecherieto-na-gergyovden.html", "text": "Икона „Благославящият Исус Христос“ бе дарена на параклиса „Св. Георги“ в Пещера в навечерието на Гергьовден, съобщи за  Радио „Фокус“ – Пазарджик  отец Димитър, свещеник от Пещера. Иконата е подарена от общинският съветник д-р Лиляна Кавръкова, която е изпълнила волята на дарителят Красимир Бамбов. „Иконата вече е поставена в параклиса и бе част от богослужението по повод Гергьовден.  Бе отслужен и курбан за здраве и благоденствие. Параклисът се отваря предимно за Гергьовден, но от скоро млада жена прояви интерес и го отваря и стопанисва почти всеки ден“, уточни отец Димитър. Той добави, че параклисът намира се в края на Пещера в посока Батак. Към него е изградена и камбанария и е ремонтиран основно преди няколко години. \r\nАлбена ЖИЛЕКОВА", "date": "2019.05.07", "title": "Пазарджик: Икона „Благославящият Исус Христос“ бе дарена на параклиса „Св. Георги“ в Пещера в навечерието на Гергьовден"}
{"url": "http://www.focus-news.net/news/2019/05/07/2654807/sofiya-20-godishen-e-zadarzhan-sled-politseysko-presledvane-v-samokov.html", "text": "20-годишен мъж е задържан за опит за осуетяване на полицейска проверка. Това съобщиха от  МВР . Около 13.00 часа на 6 май, в района на ул. „Ихтиманско шосе“ в Самоков, автопатрул на РУ- Самоков подал сигнал за спиране с цел проверка на лек автомобил „Фолксваген Поло“. Водачът не се подчинил на даденото му разпореждане и демонстративно продължил движението си в посока с. Драгушиново. Броени минути по-късно колата била засечена от друг автопатрул, който също предприел действия по спирането му. Водачът отново не се подчинил на дадените му разпореждания, навлязъл в лентата за насрещно движение и в опит да заобиколи полицейския автомобил, го ударил в задната дясна част, блъснал отзад и паркиран лек автомобил „Тойота“, след което се отправил към махала на града. Служителите на реда веднага организирали и провели заградителни действия, в хода на които съвсем скоро открили автомобила и неговия водач. 20 - годишният самоковец е задържан за срок до 24 часа, а по случая е образувано досъдебно производство за извършено престъпление. В рамките на разследването било установено също така, че поставените на фолксвагена регистрационни табели са издадени за друг автомобил, поради което колата е иззета по надлежния ред. По случая е образувано досъдебно производство за престъпление.", "date": "2019.05.07", "title": "София: 20-годишен е задържан след полицейско преследване в Самоков"}
{"url": "http://www.focus-news.net/news/2019/05/07/2654809/veliko-tarnovo-povishenie-v-nivata-na-rekite-se-otchita-v-oblastta-prez-izminaloto-denonoshtie.html", "text": "Леко повишение в нивата на реките се отчита в областта за изминалото денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. С 11 см се е покачила Янтра при квартал „Чолаковци“, като водният стоеж е 135 см. Повишението при река Джулюница в едноименното село е с 16 см, а нивото е 102 см. Голяма река при Стражица е 80 см, а спрямо вчера е регистрирано покачване с 4 см. Със 7 см се е повишило нивото на Янтра при село Каранци, като са измерени 95 см. \r\nПрогнозата сочи, че днес и през следващите три дни речните нива в басейна ще са без съществени изменения или ще се понижават. Водните количества ще останат под праговете за внимание. \r\nЛуиза ТРАНЧЕВА", "date": "2019.05.07", "title": "Велико Търново: Повишение в нивата на реките се отчита в областта през изминалото денонощие"}
{"url": "http://www.focus-news.net/news/2019/05/07/2654808/pazardzhik-8-godishno-dete-e-postradalo-pri-paten-intsident-vav-velingrad.html", "text": "Дете е пострадало при пътен инцидент във Велинград, съобщиха от  ОД МВР - Пазарджик . Катастрофата е станала следобед на 6 май на кръстовище в града. 8-годишно момче от града управлявало велосипеда си и не спряло на знак „Стоп“. Така детето навлязло в кръстовището и се ударило в предната дясна част на лек автомобил „Дачия“, управляван от 57-годишен мъж от Велинград. В резултат на удара се наложило детето да бъде транспортирано в местната болница с наранявания в областта на главата, но без опасност за живота. Алкохолната проба на водача на леката кола е отрицателна. Извършен е оглед от дежурна група при РУ - Велинград, образувано е дознание.", "date": "2019.05.07", "title": "Пазарджик: 8-годишно дете е пострадало при пътен инцидент във Велинград"}
{"url": "http://www.focus-news.net/news/2019/05/07/2654805/ep-denyat-na-evropa-shte-bade-otbelyazan-v-plovdiv-s-parviya-v-balgariya-festival-na-svetlinite.html", "text": "Денят на Европа 2019 ще бъде отбелязан на 9 и 10 май с „Фестивал на светлините“ в Европейската столица на културата за 2019 г. Пловдив. Начален час - 21.30 ч. В годината на европейските избори множество арт инсталации ще пречупят вечно актуалната тема за правото ни на избор през античната история и богатото световно културно наследство, като преплетат минало и настояще. Организатори са Бюрото на Европейския парламент, Представителството на Европейската комисия в България и общинска фондация „Пловдив 2019“, се казва в  прессъобщение от ЕП. \r\nПрестижният „Фестивал на светлините“ гостува за първи път в България  \r\nПрез 2019 г. Денят на Европа, 9 май, ще бъде отбелязан с гостуването на първия в България „Фестивал на светлините“. Негов домакин ще бъде Европейската столица на културата за 2019 г. Пловдив. На 9 и 10 май от 21.30 ч. жителите и гостите на града ще могат да видят как някои от най-красивите фасади в центъра на града „оживяват“ под цветните светлини на завладяващо 3D мапинг шоу и пет светлинни инсталации.  \r\nВ месеца на европейските избори на 26 май честването на Деня да Европа ще бъде именно в подкрепа на едно от изконните права на човека – да избира. Шестте арт проекции ще пречупят вечно актуалната тема през античната история на „Града на седемте тепета“ и богатото световно културно наследство, като преплетат минало и настояще.  \r\n3D филм на тема „Заедно избираме нашето бъдеще“ ще бъде прожектиран върху емблематична сграда в центъра на Пловдив (на площад „Стефан Стамболов“) и ще бъде съпроводен със серия от статични арт проекции в центъра на града, на сградата на Община Пловдив, светлинни инсталации в Цар Симеоновата градина, около водната каскада по стълбите на ул. „Ангел Букурещлиев“ (известни като „стълбите на Каменица“) и Античния стадион на Филипопол.  \r\nПрез 2017 и 2018 г. Денят на Европа бе отбелязан в София с мащабни 3D мапинг спектакли на фасадите на Националната художествена галерия (бившия Царски дворец) и на Министерския съвет в София.  \r\nИнсталациите за празничното събитие ще бъдат разработени съвместно с българското MP-Studio, носител на множество европейски награди за осветяване на знакови сгради в Европа и по света.  \r\nДостъпът до спектакъла и инсталациите ще бъде свободен. За да могат всички желаещи да станат част от празника, 3D филмът ще бъде излъчен няколко пъти в двете вечери.  \r\nШоуто ще може да бъде гледано на живо от 21.30 ч. на 9 май на интернет страницата на Европейския парламент в България www.europarl.bg, както и във Facebook чрез Facebook Live.  \r\nПовече за събитието на страницата на Европейския парламент в България. \r\nДен на Европа – 9 май  \r\nДенят на Европа е празник на Европейския съюз, на единството и мира на стария континент. Отбелязва се на датата, когато френският външен министър Робер Шуман прочита историческата декларация за обединение в Европа. На 9 май 1950 г., 5 години след края на Втората световна война, той призовава за обединяване на френските и западногерманските ресурси и промишленост за производство на въглища и стомана, за да се избегнат бъдещи военни конфликти. „Декларацията на Шуман“ е в основата на Европейската общност за въглища и стомана, предшественик на днешния ЕС.  \r\nРобер Шуман предлага да се създаде наднационална европейска институция, която да отговаря за управлението на отрасъла. Страните, към които той се обръща, доскоро са участвали в унищожителен военен конфликт помежду си. На този ден се поставя началото на обединение на държавите в Европа и поддържането на мирни отношения на Стария континент. „Декларацията на Шуман“ се счита за основата на днешна обединена Европа, за началото на поетия път към общност на споделени ценности и общи интереси.  \r\nПрез 1985 г. ръководителите на страните от Европейския съюз на заседание в Милано решават 9 май да бъде честван като Ден на Европа. Оттогава до днес 9 май символизира стремежа към единство, мир и просперитет в Европа. В България Денят на Европа е обявен за отбелязване с Постановление № 54 на Министерския съвет от 29 март 2005 г. \r\n„Фестивал на светлините“  \r\nПрестижният „Фестивал на светлините“ (festival-of-lights.de/en/) гостува за първи път в България по покана на Европейския парламент, Европейската комисия в България и Фондация „Пловдив 2019“ като част от програмата на Пловдив за Европейска столица на културата. За 15-годишната си история фестивалът превръща едни от най-популярните исторически забележителности, паметници, улици и площади в някои от най-големите световни столици, в огромни светлинни инсталации.", "date": "2019.05.07", "title": "ЕП: Денят на Европа ще бъде отбелязан в Пловдив с първия в България „Фестивал на светлините“"}
{"url": "http://www.focus-news.net/news/2019/05/07/2654804/evropeyski-izbori-2019-g-bsp-shte-dade-preskonferentsiya-v-tsentralata-na-partiyata.html", "text": "От 15.00 часа в централата на БСП на ул. \"Позитано\" 20 ще се проведе пресконференция. Това съобщиха от пресцентъра на  БСП .", "date": "2019.05.07", "title": "Европейски избори 2019 г.: БСП ще даде пресконференция в централата на партията"}
{"url": "http://www.focus-news.net/news/2019/05/07/2654811/sofiya-29-godishen-kriminalno-proyaven-mazh-e-zadarzhan-za-palezh-na-avtomobil-v-s-petarch.html", "text": "29-годишен криминално проявен мъж е задържан за палеж на автомобил. Това съобщиха от  МВР . Около 2.20 часа на 5 май в РУ- Костинброд бил подаден сигнал за запален лек автомобил „Форд Фокус“ в с. Петърч. В присъствието на експерт от РСПБЗН -  Костинброд експерти са извършили оглед на местопроизшествието, при който установили данни за умишлен палеж. По случая било образувано досъдебно производство и предприети оперативно- издирвателни действия за установяване на извършителя. Броени часове по - късно той бил разкрит и задържан с полицейска заповед. След доклад на събраните доказателства в районната прокуратура, в рамките на същия ден, 29-годишният криминално проявен и осъждан мъж от с. Алдомировци, е привлечен като обвиняем и арестът му е удължен за срок до 72 часа. Пълното документиране на случая продължава.", "date": "2019.05.07", "title": "София: 29-годишен криминално проявен мъж е задържан за палеж на автомобил в с. Петърч"}
{"url": "http://www.focus-news.net/news/2019/05/07/2654812/haskovo-politsai-sa-izzeli-starinni-predmeti-i-moneti-pri-proverki-na-dve-zhilishta-v-grada.html", "text": "Полицаи са иззели старинни предмети и монети при проверки на две жилища в града. Това съобщиха от  МВР . В жилище, обитавано от 49-годишен мъж, полицаи от РУ – Любимец намерили 30 старинни монети и 3 предмета – пинсета, малко ключе и тока за колан, със старинен произход. В дома на 39-годишен мъж, униформените попаднали на още 3 старинни монети от римско време. Намереното е предадено на Историческия музей за експертно становище по отношение на това дали представляват културно-историческа ценност. Работата по случая продължава.", "date": "2019.05.07", "title": "Хасково: Полицаи са иззели старинни предмети и монети при проверки на две жилища в града"}
{"url": "http://www.focus-news.net/news/2019/05/07/2654814/haskovo-oblastniyat-informatsionen-tsentar-organizira-konkurs-za-risunka-az-risuvam-evropa-po-povod-denya-na-evropa.html", "text": "Областният информационен център организира конкурс за рисунка \"Аз рисувам Европа\" по повод Деня на Европа. Това съобщиха от пресцентъра на  Община Хасково . Инициативата е на Общината. Конкурсът е насрочен за 13.30 часа на 9 май пред офиса на ОИЦ (Малък бизнес център).", "date": "2019.05.07", "title": "Хасково: Областният информационен център организира конкурс за рисунка \"Аз рисувам Европа\" по повод Деня на Европа"}
{"url": "http://www.focus-news.net/news/2019/05/07/2654813/veliko-tarnovo-v-mdt-konstantin-kisimov-se-provede-xiv-detsko-yunosheski-teatralen-festival-malkiyat-prints.html", "text": "От 3 до 6 май 2019 г. в МДТ „Константин Кисимов” се проведе XIV Детско-юношески театрален фестивал „Малкият принц\", организиран от Община Велико Търново и Народно читалище „Извор – 1873” - с. Самоводене. Това съобщиха от пресцентъра на  Община Велико Търново . \r\nВ продължение на четири дни публиката се наслади на 26 прекрасни спектакъла в двете възрастови групи – за детски и юношески театър. Участваха състави и школи от цялата страна, а общият брой на участниците надхвърли 400.  \r\n„Малкият принц“ отново доказа, че е един от най-големите форуми в страната в областта на любителския детско-юношески театър. Високото ниво на постановките и прекрасната игра на младите таланти донесоха истинско удоволствие на жури и публика и потвърдиха възходящата тенденция в развитието на родните театрални школи. \r\nАвторитетното жури на фестивала в състав Николай Априлов (председател), Веселин Калановски и Стефка Златкова присъди 27 награди, осигурени от Община Велико Търново, Народно читалище “Извор – 1873” с. Самоводене и Народно читалище „Съгласие“ – гр. Дебелец: \r\nСпециалната награда на фестивала за най-добър спектакъл – статуетка „Малкият принц”, 350 лв. и грамота, бе отредена за постановката „ЯН БИБИЯН” по Елин Пелин, в изпълнение на на Театрална група „Самодейни таланти” при НЧ „Свети Климент Охридски” - Стара Загора. Режисьор на постановката е Стефан Борисов. \r\nПърва награда за спектакъл – плакет, грамота и 300 лв., спечели Детски театрален състав „Развитие” при Народно читалище „Развитие-1870”- Севлиево, с „ЖЪЛТОТО ОКО” от Никола Русев, постановка на Никола Узунов \r\nВтора награда за спектакъл – плакет, грамота и 250 лв. бе присъдена на Театрална школа „ЧАРЛИ” при Дирекция „Култура“ - Община Пловдив, за спектакъла „ЗЛАТОПЕРКО” от Леда Милева, постановка на Ваня Паликопова \r\nТрета награда за спектакъл  - плакет, грамота и 200 лв. бе за ТС „Щастливците” при ОУ „Неофит Рилски”  - Велинград, за спектакъла „ПРИКАЗКИ ЗА СЪБУЖДАНЕ” по Джани Родари, постановка на Нина Маврикова. \r\nПоощрителна награда за спектакъл  - комплект книги и грамота, получи Театрална формация „Усмивка” при Общински център за култура и младежки дейности -  Кърджали, за „ДОЛИНАТА НА УСМИВКИТЕ” по текстове на Луис Карол и Екзюпери, постановка на Русалина Майналовска. \r\nИндивидуални награди – първа възрастова група: \r\n- Наградата за най-добра мъжка роля – плакет, грамота и 80 лв., е поделена между Щерьо Щерев (Ян Бибиян) и Пенчо Ганчев (Фют) – изпълнители на главните роли в спектакъла „ЯН БИБИЯН” по Елин Пелин, представен от Театрална група „Самодейни таланти” при НЧ „Свети Климент Охридски”  - Стара Загора \r\n- Наградата за най-добра женска роля - плакет, грамота и 80 лв., получава Иванина Илинова за ролята на Гана Мързелана в спектакъла „ГАНА МЪРЗЕЛАНА” от Иванка Дебелушина, представен от Театрална школа „Звездици” при ОУ „Неофит Рилски” -  Велинград \r\n- Наградата за поддържаща мъжка роля - плакет, грамота и 50 лв., бе присъдена на Венци Костов за ролята на Живко в спектакъла  „КОГАТО КУКЛИТЕ НЕ СПЯТ” от Леда Милева, представен от ДЮТФ „Смехоран” при НЧ „Съгласие” – Дебелец \r\n- Наградата за поддържаща женска роля - плакет, грамота и 50 лв., спечели Пламена Христова за ролята на Аксиния в спектакъла „АЛЕНОТО ЦВЕТЕ”, в изпълнение на ТС „Дионисий” при НЧ „Напредък-1911” – Шемшево \r\n- Наградата на името на Елка Петрова – основател на фестивала, бе отредена за Сиана Станчева за ролята на разказвач в спектакъла „ЯН БИБИЯН”, представен от Театрална група „Самодейни таланти” при НЧ „Свети Климент Охридски”  - Стара Загора \r\n- Поощрителни награди за актьорско майсторство  - книга и грамота, получиха Габриела Серафиева за ролята на добрата фея в „ПРИКАЗКА ЗА ФЕИ” от Теодора Стамболска – спектакъл на Младежки театър „Приятели” при Младежки дом – Пазарджик, както и Стефан Симеонов за ролята на лъва от „ЖЪЛТОТО ОКО” от Никола Русев, представен от Детски театрален състав „Развитие” при Народно читалище „Развитие-1870”- Севлиево \r\nСпециалната награда на фестивала за най-добър спектакъл – статуетка „Малкият принц”, 350 лв. и грамота, бе присъдена за постановката „ПРЕДСТАВЛЕНИЕТО НА ХАМЛЕТ В СЕЛО ДОЛНО ТУТКАВО“ от Иво Брешан, дело на Театрално студио при Езикова гимназия „Христо Ботев” - Кърджали, режисура на Атанас Атанасов. \r\nПърва награда за спектакъл – плакет, грамота и 300 лв., спечели Театрална школа при Обединен детски комплекс – Кюстендил, със „СЪКРОВИЩЕТО НА СИЛВЕСТЪР” от Анжел Вагенщайн, постановка на Ани Кръстева \r\nВтора награда за спектакъл – плакет, грамота и 250 лв., бе присъдена на Театрална школа за деца и юноши „Водолей” при Арт асоциация „Водолей“ – София, за „ГРЕХОВЕ НАШИ” по разкази на А. П. Чехов, постановка на Симона Попова \r\nТрета награда за спектакъл  - плакет, грамота и 200 лв., бе за Младежко театрално студио „Развитие” при НЧ „Развитие-1870” – Севлиево, за спектакъла „НАЙ-ЧУДНОТО ЧУДО” от Стефан Цанев, постановка на Никола Узунов. \r\nПоощрителна награда за спектакъл  - комплект книги и грамота, получи ДЮТФ „Смехоран” при НЧ „Съгласие“ – Дебелец, за „НАШЕНЦИ” по Чудомир, постановка на Събка Илиева. \r\nНаградата за спектакъл от кметството на с. Самоводене – грамота и предметна награда, бе връчена от кмета на Самоводене Николай Милаковски на МТС „Смехоранчета” при НЧ „Св. св. Кирил и Методий 1928” - гр. Габрово, за спектакъла „ЗМЕЙОВА СВАТБА” от Петко Тодоров, постановка на Виктория Петрова. \r\nНаградата за спектакъл на Народно читалище “Извор – 1873” с. Самоводене – 50 лв. и грамота, получи Театрална студия при Езикова гимназия „проф. д-р Асен Златаров“ – Велико Търново, за спектакъла „Криворазбраната цивилизация“, постановка на Веселин Василев. \r\nИндивидуални награди – втора възрастова група (14-19 год.): \r\n- Наградата за най-добра мъжка роля – плакет, грамота и 80 лв., спечели Николай Пенчев за ролята на бащата в спектакъла „ТАРАЛЕЖ” от Иван Радоев, представен от МФТ „Импулс” при НЧ „ Развитие 1869” - Разград. \r\n- Наградата за най-добра женска роля - плакет, грамота и 80 лв., получи Калина Липовска за главната роля в „ГРЕХОВЕ НАШИ” по разкази на А. П. Чехов, постановка на Театрална школа за деца и юноши „Водолей” при Арт асоциация „Водолей“ - София \r\n- Наградата за поддържаща мъжка роля - плакет, грамота и 50 лв., бе присъдена на Мирослав Станчев за ролята на Капитан Кук в спектакъла  „ПИТЪР ПАН” , представен от Театър „Арлекин” при Арт център „Арлекин”  - Варна \r\n- Наградата за поддържаща женска роля - плакет, грамота и 50 лв., спечели Кристияна Кръстева за ролята на Фелиция в спектакъла „СЪКРОВИЩЕТО НА СИЛВЕСТЪР”, представен от Театрална школа при Обединен детски комплекс – Кюстендил \r\n- Наградата на името на Елка Петрова – основател на фестивала – бе отредена за Божидара Аврамова за ролята на бабата в спектакъла „ТАРАЛЕЖ” от Иван Радоев, постановка на МФТ „Импулс” при НЧ „ Развитие 1869” - Разград. \r\nПоощрителни награди за актьорско майсторство  - книга и грамота, получиха Светломир Петков –  за ролята на Кросното от „СЪН В ЛЯТНА НОЩ”, представен от Театрално студио „Движение” при НЧ „Свети Климент Охридски 1858” - Стара Загора, както и Калина Спасова за ролята на Бернарда Алба от „ДОМЪТ НА БЕРНАРДА АЛБА”, представен от „Малък младежки театър зад пазара“ при ОП „Младежки център” - Хасково. \r\nНовоучредената награда за най-ярко актьорско присъствие на името на Симеон Иванов бе връчена от НЧ „Съгласие“ – Дебелец, на Слави Мандаджиев, за ролята на Пърлето в „ПРЕДСТАВЛЕНИЕТО НА ХАМЛЕТ В СЕЛО ДОЛНО ТУТКАВО“ на Театрално студио Езикова гимназия „Христо Ботев” - Кърджали. \r\nОрганизаторите от Община Велико Търново и Народно читалище “Извор – 1873” с. Самоводене благодарят на участниците за прекрасните спектакли, на авторитетното жури, на ръководството и техническия персонал на МДТ „Константин Кисимов“ и не на последно място - на прекрасните водещи на фестивала Силвия Шекилова и Георги Димитров.", "date": "2019.05.07", "title": "Велико Търново: В МДТ „Константин Кисимов” се проведе XIV Детско-юношески театрален фестивал „Малкият принц”"}
{"url": "http://www.focus-news.net/news/2019/05/07/2654818/blagoevgrad-bez-problemi-se-osashtestvyava-dvizhenieto-na-granichnite-punktove-kulata-i-ilinden.html", "text": "Нормално се осъществява движението на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисчково“ движението също се извършва без забавяния. \r\nЛивия НИНОВА", "date": "2019.05.07", "title": "Благоевград: Без проблеми се осъществява движението на граничните пунктове „Кулата“ и „Илинден“"}
{"url": "http://www.focus-news.net/news/2019/05/07/2654817/veliko-tarnovo-rayonna-prokuratura-gorna-oryahovitsa-vnese-iskane-za-postoyanen-arest-na-zadarzhaniya-za-trafik-na-nelegalni-migranti-kray-selo-yantra.html", "text": "Районна прокуратура – Горна Оряховица внесе в съда искане за вземане на мярка за неотклонение „Задържане под стража“ по отношение на български гражданин, противозаконно превозвал чужденци през страната. Това съобщиха от пресцентъра на  Апелативна прокуратура - Велико Търново . Мъжът с инициали А. В. е привлечен като обвиняем по досъдебно производство за това, че на 03 май 2019 г., в землището на с. Янтра, общ. Г. Оряховица, с цел да набави за себе си имотна облага, противозаконно подпомогнал чужди граждани - група от 26 души, афганистански граждани – да пребивават и преминават в страната в нарушение на Закона за чужденците в Република България, като деянието е извършено чрез използване на моторно превозно средство – лек автомобил „Форд“ – престъпление по чл. 281от НК. \r\n С постановление на наблюдаващ прокурор лицето е задържано за срок от 72 часа. От събраните до монета доказателства може да се направи обосновано предположение, че обвиняемият е извършил престъплението за което е обвинен. Съществува опасност той да се укрие или да извърши друго престъпление. Нерегламентираното превозване на чужденци през територията на страната накърнява както националната сигурност, така и сигурността на останалите държави от ЕС, което в съвкупност с предишните осъждания на обвиняемия показва по-висока степен на обществена опасност на извършеното престъпление. Поради това Районна прокуратура – Горна Оряховица внася искане за вземане на мярка за неотклонение „задържане под стража“ по отношение на А.В.  \r\nДействията по разследването активно продължават под ръководството на Районна прокуратура – Горна Оряховица.", "date": "2019.05.07", "title": "Велико Търново: Районна прокуратура – Горна Оряховица внесе искане за постоянен арест на задържания за трафик на нелегални мигранти край село Янтра"}
{"url": "http://www.focus-news.net/news/2019/05/07/2654803/fokus-makedoniya-v-skopie-posreshtnaha-papa-frantsisk-s-vikove-da-zhivee-papata.html", "text": "На централния площад „Македония“ в столицата на югозападната ни съседка предстоятелят на Католическата църква бе посрещнат с викове „Да живее папата!“ – при това на няколко различни езика, съобщава електронното издание на македонския  „Фокус“ . \r\nУточнява се, че в Скопие освен македонци, папа Франциск бе причакан от граждани на Италия, Испания, Хърватия, САЩ, Китай и дори Конго.  \r\nПапа Франциск пристигна от България в съседна Северна Македония, където бе посрещнат на международното летище в Скопие от министър-председателя Зоран Заев и държавния глава Георги Иванов.  \r\nПосещението на предстоятеля на Католическата църква съвпада с 25-ата годишнина от установяване на дипломатически отношения между Македония и Ватикан. Това е първата по рода си визита на папа в югозападната ни съседка.  \r\nПосещението на папа Франциск в Македония ще завърши следобед. Тереза Герова", "date": "2019.05.07", "title": "„Фокус“ (Македония): В Скопие посрещнаха папа Франциск с викове „Да живее папата!“"}
{"url": "http://www.focus-news.net/news/2019/05/07/2654819/vecher-makedoniya-zimata-se-zavarna-na-balkanite.html", "text": "Зимата се завърна на Балканите в разгара на май – в голяма част от Хърватия по високите места падна сняг. Сходна е и ситуацията в Босна и Херцеговина, както и в Сърбия, съобщава електронното издание на македонския вестник  „Вечер“ . \r\nВ повечето градове на Балканите са измерени температури, по-ниски от средните стойности за май. На някои места в Хърватия термометрите да паднали дори до нула градуса.  \r\nОт редакцията привеждат думите на метеоролози, които предупреждават, че в сряда сняг ще падне и в югозападната ни съседка – Северна Македония. Тереза Герова", "date": "2019.05.07", "title": "„Вечер“ (Македония): Зимата се завърна на Балканите"}
{"url": "http://www.focus-news.net/news/2019/05/07/2654810/dzhumhuriet-erdogan-zaplashi-turskiya-biznes-po-povod-kritiki-za-kasiraneto-na-mestnite-izbori-v-istanbul.html", "text": "Генералният председател на Партията на справедливостта и развитието и президент на Турция Реджеп Тайип Ердоган реагира изключително остро срещу изявления на някои турски бизнесмени относно анулирането на резултатите от местните избори в Истанбул, пише вестник „Джумхуриет”. „След решението на Висшия избирателен комитет (ВИК) за нови избори в Истанбул, наблюдаваме твърде странни изявления на някои групи бизнесмени. Когато ние говорим за нормализация, вие правите подобни изявления, които предизвикват анормалност. Допускате огромна грешка. Всеки да си знае своето място! Нарастват саботажите срещу нашата икономика. Това, което направихме срещу терористите; ще го приложим и към тези саботьори.”, заплашителни думи на Ердоган, цитирани от „Джумхуриет”.  Георги Димов", "date": "2019.05.07", "title": "„Джумхуриет”: Ердоган заплаши турския бизнес по повод критики за касирането на местните избори в Истанбул"}
{"url": "http://www.focus-news.net/news/2019/05/07/2654806/prof-georgi-rachev-klimatolog-sled-15-may-e-vazmozhno-da-padnat-gradushki.html", "text": "След 15 май има възможност за развитие на купесто-дъждовна облачност и падане на градушки. Това каза в интервю за  Агенция „Фокус“  климатологът проф. Георги Рачев. Той уточни, че местата и вероятността могат да бъдат прогнозирани два дни преди това. „Следващата сряда, когато се очакват по-ниски температури, и евентуално след сряда от четвъртък към 20 май има възможност за развитие на купесто-дъждовна облачност и падане на градушки“, обясни проф. Рачев. Климатологът коментира, че градушките са типично явление за климата на България, като месец май и първата половина на юни е върхът на сезона на градобитността. „Страната ни е градобитна. Всяка година се отчитат градушки. Това, че през май има градушка, не е нещо изключително\", поясни Рачев. \"Доколкото може да се търси хубавото в лошите моменти на времето, това е, че в България градушките нямат повсеместен характер и са общо взето локални. Може да има градушка в едната част на селото, а в другата да няма. Градушката обикновено се явява на ивици\", каза климатологът. \"За това преди години, когато бях сред селскостопанските труженици, които ги карах да си уедряват земята, един дядо ме светна и ми каза, че съм доста млад и не знам какво е на село- „Ние нарочно взимаме ниви в различните краища на селото, та като падне градушка, някоя от нивите да се запази и по този начин загубите да бъдат по-малки“, разказа проф. Рачев.   \r\nДеница КИТАНОВА Пълния текст на интервюто четете по-късно в „Мнение”", "date": "2019.05.07", "title": "Проф. Георги Рачев, климатолог: След 15 май е възможно да паднат градушки"}
{"url": "http://www.focus-news.net/news/2019/05/07/2654821/smolyan-obshtinata-podmenya-darvenite-peyki-okolo-charshiyata-v-kvartal-ustovo.html", "text": "Общината подменя дървените пейки около чаршията в квартал „Устово“, като ще се монтират и нови детски съоръжения. Това съобщиха от пресцентъра на  Община Смолян . Подмяната на дървените конструкции на пейки се извършва поетапно в града и кварталите. \r\nСъс затоплянето на времето Община Смолян започна ремонт и възстановяване и на детските площадки. Подменят се изпочупени люлки и нарушена настилка, боядисват се пейки и дървените съоръжения. Сменят се повредени детайли и изгнили елементи. Ценните придобивки за децата са боядисани и освежени с цветни бои, които да създават настроение на малчуганите. \r\nОбщина Смолян призовава гражданите да се грижат и опазват площадките на които играят децата ни, за да бъде приятно на всички. За съжаление детските площадки, пейките и кошчета стават постоянно обект на кражби и посегателства.", "date": "2019.05.07", "title": "Смолян: Общината подменя дървените пейки около чаршията в квартал „Устово“"}
{"url": "http://www.focus-news.net/news/2019/05/07/2654823/evropeyski-izbori-2019-g-koalitsiya-za-balgariya-shte-dari-knigata-ilindensko-preobrazhenskoto-vastanie-1903-prez-pogleda-na-evropeyskite-diplomati-v-kazanlak-na-8-may.html", "text": "„Коалиция за България“ ще дари книгата „Илинденско-Преображенското въстание 1903 през погледа на Европейските дипломати“ в Казанлък на 8 май от 14.00 часа. Това съобщиха от пресцентъра на  „Коалиция за България“ . Дарението ще се състои на къщичките за книги в градската градина. На събитието ще присъстват: Георги Първанов - президент на Република България (2002-2012), проф. Дуранкев - водач на листата на КБ, Румен Петков - председател на КБ, Камелия Стаматова - кандидат за евродепутат, както и други кандидати на листата и коалиционни партньори.", "date": "2019.05.07", "title": "Европейски избори 2019 г.: „Коалиция за България“ ще дари книгата „Илинденско-Преображенското въстание 1903 през погледа на Европейските дипломати“ в Казанлък на 8 май"}
{"url": "http://www.focus-news.net/news/2019/05/07/2654816/daily-sabah-rnp-izklyuchi-vazmozhnostta-za-boykot-na-povtornite-izbori-za-kmet-na-istanbul.html", "text": "Основната опозиционна сила в Турция - Републиканската народна партия (РНП), изключи възможността за бойкот на повторните избори за кмет на Истанбул, за които Върховният избирателен съвет (ВИС) на страната реши да се проведат на 23 юни, съобщава вестник  Daily Sabah . \r\nПризивите за бойкот на повторното провеждане на изборите на 23 юни бяха отправени, след като със седем гласа „за“ и четири „против“ ВИС анулира резултатите от кметските избори в най-големия турски град, проведени на 31 март. В отговор бяха организирани редица протести в различни райони на Истанбул, в които РНП има традиционна подкрепа.  \r\nНа 17 април бе обявено, че Екрем Имамоглу от РНП, който участва като съвместен кандидат на „Националния алианс“, е победител в надпреварата от 31 март с разлика от 13 729 гласа срещу Бинали Йълдъръм от управляващата „Партия на справедливостта и развитието“. В същия ден му бе връчен мандат на фона на критиките на управляващите.  \r\nУточнява се, че РНП провежда заседание под председателството на лидера си Кемал Кълъчдароглу. Опозицията вече разкритикува решението на ВИС като „нито демократично, нито законно“. \r\nИмамоглу вече проведе нов митинг, в рамките на който обеща, че няма да се откаже от надпреварата, а напротив – ще се впусне в нея с още повече сили, за да затвърди победата си на 23 юни. „Може би съм разстроен, но никога не губя надежда\", каза Имамоглу пред хиляди свои привърженици в район западните покрайнини на Истанбул. \r\nИмамоглу спечели изборите с 4 169 765 гласа срещу 4 156 036 гласа за Йълдъръм, с разлика от само 13 729 гласа.  Тереза Герова", "date": "2019.05.07", "title": "Daily Sabah: РНП изключи възможността за бойкот на повторните избори за кмет на Истанбул"}
{"url": "http://www.focus-news.net/news/2019/05/07/2654824/pravitelstvoto-shte-otpusne-27-mln-leva-za-nova-bolnitsa-v-yambol-obzor.html", "text": "На редовно правителствено заседание на 8 май Министерски съвет ще гласува 27 млн. лева за довършването на новата болница в Ямбол. Със средствата ще се осъществи преместването на болницата в намиращата се в близост недостроена сграда на груб строеж. Този нов болничен блок ще бъде на 10 етажа с площ от 32 000 кв. м. с капацитет до 250 болнични легла. \r\nВ сряда министър-председателят Бойко Борисов посети града и разгледа сградата, която трябва да бъде завършена и оборудвана, и в нея да бъде прехвърлена дейността на областната болница МБАЛ „Св. Пантелеймон“. Борисов беше в Ямбол по покана на кмета на града Георги Славов.  Предстоящото доизграждане на новата болница се планира да бъде в рамките на около година и половина. Проектирането е приключено, предстои да се обяви обществената поръчка с фирма-изпълнител. Очаква се подобрените условия да привлекат лекарите и сестрите и да бъде решен досегашният проблем с материалната база. \r\nПаралелно с този проект се реконструира и спешното отделение към болницата на стойност от 551 000 лева. Извършва се и ремонт на Центъра за спешна помощ в града, за който са отделени 482 000 лева. Финансирането на тези два проекта се осъществява с европейски средства. \r\nСтроителството на сградата за нов болничен комплекс е започнато точно преди 40 години, на 7 април 1979 г., но окончателното й завършване и оборудване така и не е финализирано. От 2012 г. досега, доизграждането на новата болница е приоритет на кмета на Ямбол и директора на болницата. Още тогава кабинетът Борисов отпусна 1,5 млн. лв., с които е била подменена дограмата на заведението. Последващото правителство стопира работата по болницата и спря финансирането й. „Нали знаете с колко такива обекти почнати и недовършени сме се занимавали – „Тракия“, ,„Хемус“, „Струма“ и какво ли още не. Но сега е факт – държавата работи по-добре“, коментира по този повод премиерът. Агенция „Фокус“ припомня: В началото на миналия месец бяха публикувани снимки в социалните мрежи, показващи как пациенти се носят на ръце по стълбите в болницата. Причината затова е, че в болницата няма асансьор. Лечебното заведение обслужва над 60 хил. души. Няколко дни по-късно стана ясно, че и родилното отделение ще бъде затворено, заради това, че болницата беше останала без неонатолог.  \r\nДаяна ДЮЛГЕРОВА", "date": "2019.05.07", "title": "Правителството ще отпусне 27 млн. лева за нова болница в Ямбол (ОБЗОР)"}
{"url": "http://www.focus-news.net/news/2019/05/07/2654825/dobrich-okrazhniyat-sad-nalozhi-postoyanen-arest-na-mazh-razsledvan-za-ubiystvo-v-selo-bozhurovo.html", "text": "Окръжен съд - Добрич наложи мярка за неотклонение „Задържане под стража“ на мъж, разследван за убийство, извършено през 2012 г. в село Божурово. Това съобщиха от пресцентъра на  Окръжен съд - Добрич . 30-годишният мъж с инициали Б.М. от Добрич е привлечен като обвиняем за това, че на 3 ноември 2012 г. умишлено е умъртвил жител на посоченото село. Според събраните на този етап доказателства убийството е било извършено през нощта в дома на пострадалия след употреба на алкохол и възникнало скарване между двамата. Пострадалият бил открит на сутринта на леглото в стаята си от негови родственици. Той лежал безжизнен по очи, като по главата му, по леглото и стените се виждали петна от кръв. Назначената впоследствие съдебномедицинска експертиза е установила множество наранявания по главата и тялото на мъжа, причинени от удари сили върху твърди тъпи предмети. От данните по делото става ясно, че още в деня на убийството, във вечерните часове, обвиняемият е отпътувал за Германия под чужда \r\nсамоличност. Досъдебното производство е започнало срещу неизвестен извършител. След събиране на достатъчно данни за фактическата обстановка, при която е извършено престъплението, както и данни за личността на задържания, той е бил привлечен задочно като обвиняем за извършеното престъпление и обявен за издирване с Европейска заповед за арест. Установен е на територията на Германия и предаден у нас. Окръжният съд, след като се запозна с данните по делото и след преценка на доводите на страните, счете, че в случая са налице всички предпоставки за вземане спрямо 30-годишния на най-тежката мярка за неотклонение. Срещу мъжа е повдигнато обвинение за тежко умишлено престъпление, наказуемо с лишаване от свобода от 10 до 20 години, като е налице обосновано подозрение за неговата съпричастност към предявеното обвинение. Реална е и опасността при по-лека мярка той да се укрие или да се опита да въздейства върху свидетели. По тези съображения и предвид данните, че обвиняемият вече е направил опит да се укрие, съдът счита, че спрямо него следва да бъде взета най-тежката мярка за процесуална принуда. Постановеният съдебен акт подлежи на обжалване и протест пред Апелативен съд - Варна в тридневен срок.", "date": "2019.05.07", "title": "Добрич: Окръжният съд наложи постоянен арест на мъж, разследван за убийство в село Божурово"}
{"url": "http://www.focus-news.net/news/2019/05/07/2654828/ria-nov-den-rusiya-vav-frantsiya-initsiiraha-petitsiya-za-otmyana-na-priznavaneto-na-kosovo.html", "text": "Във Франция започва събирането на подписи за отмяна на признаването на Косово. Инициативата бе издигната от „Екип за мир в Косово“ и неговия ръководител – историкът и политолог Алексис Труд. Целта е да се събере подкрепата на 100 хил. души преди визитата на държавния глава на Сърбия Александър Вучич в Париж, където ще се проведе втори рунд на подкрепяните от Франция и Германия преговори за възобновяване на диалога между Белград и Прищина за нормализиране на двустранните отношения, предава руската информационна агенция  „Нов ден“ . \r\n„Косово е сърцето на сръбската цивилизация, в този регион се е развила и основата на нейната държавност. В XIII-XIV век там са изградени скъпоценни паметници на православната култура и духовност. Четири манастира, включени в Списъка на ЮНЕСКО за световното културно наследство, са поставени под заплаха“, се казва в текста на петицията. \r\nВ текста също така се посочва, че повече от 10 страни са решили да оттеглят решението си за признаване на независимостта на Косово, включително и поради причината, че Прищина категорично отказва да участва в процеса на нормализиране на отношенията с Белград, както и поради връзките на Косово с престъпни групировки. „Искаме историческата неистина да бъде коригирана и да се спазват нормите на международното право”, каза Алексис Труд, инициатор на петицията. \r\nАгенцията припомня, че сръбската общност в САЩ миналата година поиска от американския президент Доналд Тръмп и Конгреса да спрат преследването на християните в Косово и да оттеглят подкрепата си за албанските власти в страната начело президента Хашим Тачи. \r\nПетиция за преразглеждане на решението за признаване на независимостта на Косово също беше подписана от сърби, живеещи в Италия, които внесоха искането си до италианските власти за годишнината от „незаконното обявяване на независимостта на Косово”. Тереза Герова", "date": "2019.05.07", "title": "РИА „Нов ден“ (Русия): Във Франция инициираха петиция за отмяна на признаването на Косово"}
{"url": "http://www.focus-news.net/news/2019/05/07/2654822/tass-kremal-potvardi-pregovori-mezhdu-lavrov-i-pompeo-na-14-may-v-sochi-putin-sashto-mozhe-da-prieme-darzhavniya-sekretar-na-sasht.html", "text": "На 14 май в Сочи ще се проведе среща между министъра на външните работи на Руската федерация Сергей Лавров и държавния секретар на САЩ Майк Помпео. Първият дипломат на Вашингтон може да бъде приет за среща и от руския президент Владимир Путин. Това потвърди говорителят на Кремъл Дмитрий Песков, предава  TACC . \r\nСрещата с Лавров е „основното, планирано в Сочи, но не изключвам след преговорите между двамата ръководители на дипломатическите ведомства Помпео да бъде приет за среща от президента на Русия“, заяви Песков.  \r\nСрещата Лавров-Помпео ще бъде втората за текущия месец: на 6 май двамата проведоха преговори във финландския град Рованиеми, в кулоарите на Арктическия съвет. Те продължиха около час и, съгласно думите на руския министър, позволиха да се направи „не лоша крачка напред“ след телефонния разговор между държавните глави на Русия и САЩ – Владимир Путин и Доналд Тръмп, който се състоя на 3 май по американска инициатива. Тереза Герова", "date": "2019.05.07", "title": "ТАСС: Кремъл потвърди преговори между Лавров и Помпео на 14 май в Сочи, Путин също може да приеме държавния секретар на САЩ"}
{"url": "http://www.focus-news.net/news/2019/05/07/2654832/sofiya-chetiri-detsa-sa-blasnati-ot-lek-avtomobil-na-krastovishteto-na-bul-vladimir-vazov-i-ul-vasil-kanchev.html", "text": "Четири деца са блъснати от лек автомобил на кръстовището на бул. „Владимир Вазов“ и ул. „Васил Кънчев“. Това съобщиха от пресцентъра на  МВР . Сигналът за пътния инцидент е получен малко преди 14.00 часа. По първоначална информация водачът на лек автомобил „Мерцедес“ е загубил контрол над управлението и е блъснал 4 деца на възраст между 15 и 17 години. След това автомобилът е паднал в канала. Веднага към мястото на инцидента са насочени екипи на „Пътна полиция“, пожарната и Спешна помощ. Изясняват се всички обстоятелства за възникването на инцидента.", "date": "2019.05.07", "title": "София: Четири деца са блъснати от лек автомобил на кръстовището на бул. „Владимир Вазов“ и ул. „Васил Кънчев“"}
{"url": "http://www.focus-news.net/news/2019/05/07/2654815/psihiatarat-d-r-veselin-gerev-tsarkvata-i-religiyata-vse-poveche-razdelyat-obshtestvoto-vmesto-da-go-obedinyavat.html", "text": "Църквата и религията все повече разделят обществото, вместо да го обединяват. Това каза за  Радио „Фокус“ – Пловдив  психиатърът д-р Веселин Герев. По думите му, призивите за обединение едва ли не целят да прикрият факта, че църквата малко или много разединява. „Това противоречи на всички лозунги и пожелания, като тези прокламирани при посещението на папата. Самият факт, че ги има, говори за желание да се изкупят някакви грешки. Един основен проблем, който е признат от Ватикана – това е педофилията. И какво означава, че папата призовава проповедниците да се въздържат от педофилия? Това звучи, меко казано, много странно. Малко или много съвременната религия отвращава хората и това е не само в сферата на католицизма, а даже и в сферата на православието“, коментира Герев. \r\n„В Германия във всяка една автобиография, която човек попълва, има въпрос „Каква религия изповядвате?“. И когато напишете коя е тази религия, това може да е повод да не ви наемат на работа. Това го има в Германия и до ден днешен. Трябва да се обърне повече внимание именно на това – че църквата и религията сепарират обществото, вместо да го обединяват“, каза още психиатърът. \r\nПо думите му, в рамките на съвремието за повечето хора религията се е превърнала в търговия. „Тя буквално стана едно безкрайно ядене по религиозните празници и едно събиране на много хора, без изобщо да се знае кое защо се прави и без изобщо да се познава самата библейска история. От тук идват големите проблеми“, смята Герев. \r\nТони МИХАЙЛОВ", "date": "2019.05.07", "title": "Психиатърът д-р Веселин Герев: Църквата и религията все повече разделят обществото, вместо да го обединяват"}
{"url": "http://www.focus-news.net/news/2019/05/07/2654827/ministar-rumen-porozhanov-samoletniyat-sposob-e-mnogo-po-efektiven-i-evtin-sreshtu-gradushki.html", "text": "Самолетният способ е много по-ефективен и евтин срещу градушки. Това каза министър Румен Порожанов на среща с областния управител на Плевен Мирослав Петров, съобщиха от пресцентъра на  Областната администрация . Министър Порожанов отбеляза, че в момента защита от градушки се подсигурява за 1/3 от земеделските територии. ,,Градоносните облаци се третират директно. Законът сме го вкарали, минал е на първо четене. Веднага започнаха коментари, че трябва да се доплаща от един или от друг, но в крайна сметка това са солидарни процеси. Всеки очаква, че на него няма да му се случи, но в един момент може да бъде засегнат доста сериозно”, каза още министър Порожанов. Той подчерта, че това са най-активните месеци. \"Миналата година бележи пик в количеството изстреляни ракети  - 14 000\", каза още министърът на земеделието и храните. \r\nМинистър Румен Порожанов ще посети Долна Митрополия за среща с местния ветеринарен лекар във връзка с погиналите пчелни семейства след градушката. „Имаме констатирано пръскане на земеделски производител без да е спазен уведомителния режим”, коментира министър Порожанов. Според него пробите ще се окажат положителни. Министърът добави, че ще бъдат установени унищожените от този процес пчелни семейства, а ощетените пчелари ще бъдат компенсирани със средства по de minimis.", "date": "2019.05.07", "title": "Министър Румен Порожанов: Самолетният способ е много по-ефективен и евтин срещу градушки"}
{"url": "http://www.focus-news.net/news/2019/05/07/2654826/prof-georgi-rachev-klimatolog-ochertava-se-7-may-da-bade-nay-studeniyat-den-za-mesetsa.html", "text": "Очертава се 7 май да бъде най-студеният ден за месеца. Това каза климатологът проф. Георги Рачев в интервю за  Агенция „Фокус“  за градушките, необичайно студеното време през май и предстоящото затопляне. По думите му температурите днес не са обичайни за първата половина на месец май. „Не е толкова страшно, че сутрешните температури бяха толкова ниски. В София температурата беше 5-6 градуса, а в района на Трън беше 2-3. На Мусала, което е практически в свободната атмосфера и показва колко е студен този арктически въздух, който нахлу, сутрешната температура беше минус 10 градуса. На обяд беше минус 8 градуса. Не са типични тези температури, макар че са много по-високи от други минимални температури, които са измервани на днешния ден и в първата половина на май месец. В Западната България и високите котловинни полета е толкова студено, но в Централна и Източна България не е. Там температурите са от 3 до 5 градуса по-високи от тези, които наблюдаваме в София“, допълни климатологът. По думите му най-ниската минимална температура, която е отчетена в София, е през сравнително далечната 1978 г., когато сутринта в столицата е било минус 1,6 градуса. „Максималните температури днес ще бъдат много ниски. Точно заради свежата порция въздух, която нахлува и вятърът, който е свързан с това нахлуване. В София нищо чудно максималната температура да не превиши 10 градуса. Очертава се така, че 7 май да бъде най-студеният ден през този месец тази година. Моята прогноза преди пет дни беше за точно такъв студен 7 май. Повечето колеги успяха да познаят времето на 100 %“, коментира проф. Рачев. Той обърна внимание, че през 1991 г. на 26 май в София е валяло сняг. „Сутринта в 8.00 ч. започна да вали, до 9.00 направи снежна покривка и в 10.30 имаше вода по тревата“, уточни климатологът и припомни, че на 25 май същата година са загинали 7 български туристи в района на „Петрохан“ под снежни преспи от два метра.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.07", "title": "Проф. Георги Рачев, климатолог: Очертава се 7 май да бъде най-студеният ден за месеца"}
{"url": "http://www.focus-news.net/news/2019/05/07/2654833/evropeyski-izbori-2019-g-elena-yoncheva-balgarskoto-proizvodstvo-tryabva-da-bade-podpomagano-ot-darzhavata.html", "text": "Българското производство трябва да бъде подпомагано от държавата, а малките и средни фирми да бъдат поощрявани, а не рекетирани. Това заяви водачът на листата на „БСП за България” Елена Йончева на среща с работници в шивашка фабрика в гр. Бяла, обл. Русе, в която работят над 100 души, съобщиха от пресцентъра на  БСП . Тя коментира, че за последните 10 години 50 000 производствени предприятия  са затворени заради рекет и произвола на държавата. „Чуждестранните инвестиции за това време са спаднали 11 пъти. През 2008 г. са били 9 млрд. евро, а през 2018 г. те са под 1 млрд. евро. Този спад според Световната банка се дължи на три фактора - корупция, лошо работеща съдебна система и липса на предвидимост”, каза още водачът на листата на левицата. Елена Йончева добави, че достъпът на малките и средни предприятия до нови технологии трябва да бъде улеснен. „В същото време не трябва да загърбваме и големите предприятия и заводи, в които работят стотици българи. Тяхното производство също трябва да бъде подпомагано, за да бъде рентабилно на това- в големите европейски държави”, коментира Йончева. Тя добави, че въпреки корупцията и натиска от страна на държавата, предприятия като това, в Бяла, продължават да получават поръчки и да ги изпълняват, защото работа им е качествена. По думите й това, че продукцията е предимно за износ говори за качеството на работата.  \r\nЕлена Йончева каза още, че България вече 12 години е част от ЕС, а разликите в икономическото ни развитие, продължават да са огромни. „В годишния доклад на Института за икономически изследвания при БАН е констатирано, че на страната ни ще са необходими 44 години, за да достигне средните за Европа темпове на развитие. Това, обаче, много бързо може да се промени, ако имаме обща политика по доходите, ефективна борба с корупцията и ефективно разходване на европейските средства, които да не отиват в няколко фирми и политици”, заяви Йончева.", "date": "2019.05.07", "title": "Европейски избори 2019 г.: Елена Йончева: Българското производство трябва да бъде подпомагано от държавата"}
{"url": "http://www.focus-news.net/news/2019/05/07/2654834/burgas-sastezanie-po-robotika-shte-se-provede-v-grada.html", "text": "Роботи ще се изправят един срещу друг в невиждана битка в Бургас, съобщиха от пресцентъра на община  Бургас . Това не е сценарий на поредния научно-фантастичен филм, а реално състезание по роботика, в което ще участват ученици от професионалните гимназии, в които се изучават информационни технологии. Атрактивното \"ROBO CHALLENGE BURGAS\" ще се проведе от 15.00 часа в Културния дом на Нефтохимика. Футуристичната надпревара ще протече в четири кръга - мини сумо, следене на линия, състезание с Лего роботи и демонстрация на роботи. Целта на състезанието е учениците да демонстрират знания и умения в областта на съвременните информационни технологии, управлението на киберфизични системи и алгоритми. \r\nВ състезанието, което ще се проведе за първи път в града, ще вземат участие учениците от Професионална гимназия по компютърно програмиране и иновации, в която децата изучават роботика, ППМГ \"Акад. Никола Обрешков\", ПГЕЕ \"Константин Фотинов\" и ПГМЕЕ. \r\nОсвен съревнованието гимназиите, участващи в \"ROBO CHALLENGE BURGAS\", ще представят пред зрителите свои макети и инсталации в специално подготвена шатра. В нея всеки желаещ ще получи информация за професиите, които предлагат училищата. \r\nСъстезанието \"ROBO CHALLENGE BURGAS\" се организира от Община Бургас, Центъра за подкрепа на личностното развитие и университет \"Проф. д-р Асен Златаров\". \r\nПодробна информация може да получите на тел.: 056 825 809 или 0885 985 433 - ЦПЛР - Бургас", "date": "2019.05.07", "title": "Бургас: Състезание по роботика ще се проведе в града"}
{"url": "http://www.focus-news.net/news/2019/05/07/2654835/sport-nastavnikat-na-genk-be-izbran-za-nay-dobar-trenyor-v-belgiya.html", "text": "Наставникът на лидера в белгийското първенство Генк - Филип Клеман, бе избран за най-добър треньор на сезона в страната, събирайки най-много гласове при вота на колегите си и играчите от първите две дивизии в страната. \r\nКлеман води Генк от 2017-а година насам, а преди това беше начело на Ваасланд-Беверен. Под негово ръководството отборът е на път да спечели шампионската титла в Белгия, като три кръга преди края води с 6 точки пред втория в класирането Брюж. \r\nЗа играч номер 1 в белгийската лига беше избран атакуващият полузащитник на Брюж Ханс Ванакен.", "date": "2019.05.07", "title": "Спорт: Наставникът на Генк бе избран за най-добър треньор в Белгия"}
{"url": "http://www.focus-news.net/news/2019/05/07/2654820/ministar-rumen-porozhanov-postradalite-ot-gradushkite-stopani-shte-poluchat-obezshtetenie-sformirana-e-i-komisiya-koyato-opisva-shtetite-na-myasto.html", "text": "Пострадалите от градушките стопани ще получат обезщетение. Това заяви министърът на земеделието, храните и горите Румен Порожанов, съобщиха от пресцентъра на   Министерството на земеделието, храните и горите . Той заедно със зам.-министър Атанас Добрев и изпълнителният директор на Държавен фонд „Земеделие“ Живко Живков посетиха засегнатия от бедствието район на село Българене. Те направиха оглед на място на пострадалите от градушката ниви и селски дворове.  \r\nВече е сформирана и комисия към областната и общинската служба „Земеделие“, която описва и оценява щетите на място. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи.  \r\nПо второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета в Общината.", "date": "2019.05.07", "title": "Министър Румен Порожанов: Пострадалите от градушките стопани ще получат обезщетение, сформирана е и комисия, която описва щетите на място"}
{"url": "http://www.focus-news.net/news/2019/05/07/2654830/bloomberg-ht-sled-kasiraneto-na-izborite-v-istanbul-silno-obeztsenyavane-na-turskata-lira-sriv-na-borsata-predstoyashto-novo-poskapvane.html", "text": "Снощи бе оповестено отдавна окачваното от финансовите пазари решение на Висшия избирателен комитет (ВИК) относно местните избори в Истанбул, информира електронният сайт на ТВ канал Bloomberg HT. След оповестения нов вот на 23 юни, турската лира (т.л.) отново се обезцени на ниво от 1 ЩД = 6.15 т.л. Това обезценяване продължава и днес и разменният курс достигна до равнища от 1 ЩД = 6.20 т.л. По този начин спадът на т.л. достигна до 3%. Последва и срив на Истанбулската фондова борса. При откриването на сутрешния сеанс индексът „Истанбул 100” стартира със спад от над 2%, с което се върна към котировките от началото на годината.  \r\nФинансовият анализатор от банката HSBC – Ибрахим Аксой, предупреди, че предстои ново обезценяване на т.л. „Как ще завърши неизвестността около изборите от дълго врече е в дневния ред и на чуждите инвеститори. Изчисляваме, че през завършилите на 26 април последни 8 седмици от Турция са изтекли над 10 млрд. ЩД. Т.е., на фона на последните събития и изборна обстановка, чуждите инвеститори са превърнали т.л. във валута, равностойна на 10 млрд. ЩД, като са ги изнесли зад граница.  Предстои един силно рисков период, през който трябва много  и се внимава с т.л. Понеже новите нива на валутните курсове непременно ще предизвикат увеличаване на цените. Съществува негативна корелация между  потребителското доверие и курса на т.л. При всяка загуба на стойност на т.л. в размер на 10%, индексът на потребителското доверие намалява с 5.5%. През първото тримесечие вероятно ще бъде отчетена някаква икономическа активност, но през второто и третото тримесечие на годината е възможна доста слаба икономическа активност.”, думи на турски финансов анализатор, цитирани от Bloomberg HT.  Георги Димов", "date": "2019.05.07", "title": "Bloomberg HT: След касирането на изборите в Истанбул – силно обезценяване на турската лира, срив на борсата, предстоящо ново поскъпване"}
{"url": "http://www.focus-news.net/news/2019/05/07/2654836/evropeyski-izbori-2019-lilyana-pavlova-vsichkite-17-evrodeputati-zaedno-tryabva-da-predstavlyavame-balgariya-i-da-otstoyavame-interesite-y-v-es.html", "text": "Всичко, което правим, го правим с помощта на приятели и най-големият от тях е Лиляна Павлова. Това каза кметът на Казанлък Галина Стоянова на среща, за представяне на кандидатите за евродепутати от ГЕРБ Лиляна Павлова и Йоана Йончева – Фильова, които разговаряха с представители на Пенсионерски клуб „Тракийка“ и с кметове на населени места от общината, предаде кореспондент на  Радио „Фокус” . Във връзка с твърдението си Стоянова посочи няколко примера за благоустрояване на отделни части, паркове, квартали и създаването на нови обекти в Казанлък, сред които и реконструкцията на парковете „Розариум” и „Тюлбе” и изграждането на Музея на розата. \r\n„В Казанлък наистина се чувствам много добре, тук наистина се чувствам сред приятели. Казвам го не защото идвам тук за изборите, а защото идвам често, по Празника на розата. Наша семейна традиция е да идваме и да обичаме Казанлък. Връзката ми с Казанлък е такава, защото имате прекрасен кмет. Галя се грижи и милее за града. Цялата структура на ГЕРБ, с която работим толкова години, направиха много и преобразиха града. Парковете, пожарната, обновените училища и детски градини са плод на общи усилия, но нека не забравяме и с подкрепата на Европа, на европейското финансиране”, каза по време на срещата Лиляна Павлова. Тя поясни, че приходите, които има Община Казанлък в Бюджета от собствени средства са 17 милиона, а постигнатото с помощта на европейското финансиране в Казанлък е 170 милиона. \r\nПред казанлъчани Лиляна Павлова очерта ползите на България от това, че е член на Европейския съюз. Тя поясни, че вече 12 години, откакто България е член на ЕС, полза има за всеки един гражданин на държавата, за регионите, за общините, за бизнеса, и това е нещо, което трябва да бъде ценено. ”Защото всеки един немец или французин, който дава в повече от данъците си, за да можем да ремонтираме улицата, училището, детската градина, това е подкрепа за нас. За да може нашият стандарт на живот да се изравни със стандарта на живот в Германия и Франция. Това е и нашата цел, това е подкрепата, която получаваме и трябва да я ценим”, каза Павлова. Тя подчерта, че в този процес България също дава много на Европа и българите сме достойни европейци и не трябва да се чувстваме по – малко такива. „Вярно имаме да догонваме и в пенсиите, и в заплатите, но вървим напред, в правилната посока. За 10 години четири пъти успяхме да увеличим и доходите, и средната заплата, и пенсиите. Със сигурност не е с темпа, с който ни се иска, но нямаме магическа пръчка. Но работим здраво и го постигаме. Не с празни обещания, а с много работа”, каза още тя.  \r\nЛиляна Павлова обърна внимание на това, че преди управлението на ГЕРБ предишните управници са фалирали държавата и банките, а в момента внушават, че ГЕРБ са шайка престъпници. „Единственото, което искат нашите опоненти, е да отидат в Европа, да взимат големи заплати и да хулят държавата, а не да се борят за националния интерес. Ние за разлика от тях, искаме да отидем в Европа, но да представляваме България достойно, да пазим името на България, защото тя ни е най–мила. Искаме да отидем, за да отстояваме националния интерес. И дори сме готови да предложим на нашите опоненти, заедно, всички 17, които ще представляваме България, да отстояваме общи интереси. Дали е, когато отстояваме бюджета за България, дали, когато отстояваме как по – добре ще пазим, а за нас е много важно, ние сме външна граница и за нас е важно да нямаме терористи, нелегални бежанци. Дали е, когато ще отстояваме да нямаме двоен стандарт. Това, което предлагаме е да се обединим всички и да преговаряме”, допълни Павлова.  \r\nСлавяна ГАЙДАРОВА", "date": "2019.05.07", "title": "Европейски избори 2019: Лиляна Павлова: Всичките 17 евродепутати заедно трябва да представляваме България и да отстояваме интересите й в ЕС"}
{"url": "http://www.focus-news.net/news/2019/05/07/2654842/davidko-manov-pchelar-propolisat-ima-mnogo-polozhitelni-svoystva-i-e-podhodyasht-za-proletniya-sezon.html", "text": "Прополисът има много положителни свойства и е подходящ за пролетния сезон. Това каза за  Радио „Фокус“ – Пирин  Димитър Манов, пчелар и председател на Пчеларско дружество „Пчела-2018“ – Благоевград. Той посочи, че през пролетта времето е променливо и хората стават уязвими от простуди. Според Манов пчелните продукти могат да ни помогнат да засилим имунитета си. „Прополисът и пчелният прашец са уникални продукти“, каза още Давидко Манов. Той коментира, че хората често консумират мед, когато вече са се разболели от вирусни заболявания или настинки. „Медът не е лекарство, а е превенция спрямо заболяванията и е необходимо да се взима редовно, за да има ефект“, заяви Давидко Манов. Той допълни, че прополисът е уникален продукт за нашия имунитет. „Прополисът е природен антибиотик. Съдържа около 6 вида антибиотици. Може да се взима през цялата година, но задължително се приема 30 минути преди хранене. Притежава широк антимикробен спектър. Действа противовъзпалително, антисептично, дезифектиращо и болкоуспокояващо“, добави Давидко Манов. \r\nДенис НИКИФОРОВ", "date": "2019.05.07", "title": "Давидко Манов, пчелар: Прополисът има много положителни свойства и е подходящ за пролетния сезон"}
{"url": "http://www.focus-news.net/news/2019/05/07/2654831/nora-stoeva-oblastna-direktsiya-zemedelie-pleven-100-ot-produktsiyata-v-selo-balgarene-e-unishtozhena-ot-gradushkata.html", "text": "100% от продукцията в село Българене е унищожена от вчерашната градушка. Това съобщи за  Агенция „Фокус“  директорът на Областна дирекция „Земеделие“ – Плевен Нора Стоева. Тя обясни, че комисии ще обикалят землищата и ще оценяват щетите. „Днес има жалби и от други съседни землища, например село Одърне и Камене. Трябва технологично време да се оценят всички щети и размерите на обезщетенията“, заяви Нора Стоева.  \r\nТеодора ПАТРОНОВА", "date": "2019.05.07", "title": "Нора Стоева, Областна дирекция „Земеделие“ - Плевен: 100% от продукцията в село Българене е унищожена от градушката"}
{"url": "http://www.focus-news.net/news/2019/05/07/2654841/plovdiv-prezidentat-rumen-radev-shte-prisastva-na-praznikat-na-asenovgrad-na-12-may.html", "text": "На 12 май Асеновград празнува. Това съобщи за  Радио „Фокус“ - Пловдив  зам.-кметът Мария Вълканова. Очаква се президентът Румен Радев да бъде гост на града в този ден. „Празникът на Асеновград винаги се прави в последната неделя на месец май, но през настоящата година това правило се променя поради провеждането на Европейските избори“, каза Вълканова. Празникът на града е част от афиша на традиционните пролетни културни празници, които започнаха още на 16 април и включваха Великденските и Гергьовски празници. Освен концерт за Гергьовден, празникът продължава и тази вечер с театралната постановка на Богдан Петканин „Горката Франция“, с участието на Александър Дойнов, Александър Кадиев, Катето Евро и други. \r\n9 май също ще бъде отбелязан в Асеновград с поднасянето на венци пред паметника на загиналите в Отечествените войни в двора на казармата. След това ще има програма на Национално движение „Русофили“ и Община Асеновград, а след това и концерт-спектакъл „За мирна Европа“, с участието на танцови формации. \r\nНа 10 май в града ще гостува изложба на Регионален музей -Бургас „Нестинарството – българската магия с огнена жарава“. \r\nНа 11 май, от 11.00 часа ще бъде открит Панаира на традиционните български занаяти с изпълнение на самодейни формации от региона и общината. Панаира се организира в Градския парк. \r\nСамият Ден на Асеновград – 12 май, ще започне с Тържествена Света литургия в църквата „Св. Николай Чудотворец“. „В 10 часа, в Асенова крепост е церемонията по удостояване на граждани с почетни звания. След това от там тръгва Празничното шествие към центъра на града, с поднасянето на цветя пред паметника на Цар Иван Асен Втори. Следва тържествена церемония по издигането на националния флаг и празнично слово на кмета на общината д-р Емил Караиванов“, разказа Вълканова. Празникът продължава в Градския парк с оркестъра на ВВС, ансамбъл Тракия и около 16 часа ще има детска шоупрограма и дискотека. Вечерта, отново на центъра, в 18.30 часа започва концерт на Севдалина и Валентин Спасови, а в 20 часа – концерт на гръцкия певец Никос Месогитис. \r\nВ 21 часа е предвиден голям концерт на Мария Илиева. \r\nПразникът завършва с пищно шоу от фойерверки и илюминации около 22.00 часа. \r\nЦветана ТОНЧЕВА", "date": "2019.05.07", "title": "Пловдив: Президентът Румен Радев ще присъства на празникът на Асеновград на 12 май"}
{"url": "http://www.focus-news.net/news/2019/05/07/2654829/d-r-veselin-gerev-psihiatar-poseshtenieto-na-papa-frantsisk-v-balgariya-dovede-do-protivorechivi-mneniya-poradi-razmivaneto-na-rolite-mu-na-politicheska-i-duhovna-figura.html", "text": "Посещението на папа Франциск в България доведе до противоречиви мнения поради размиването на ролите му на политическа и духовна фигура. Това каза за  Радио „Фокус“ – Пловдив  психиатърът д-р Веселин Герев в коментар на папската визита. По думите му при посещението на папа Франциск е било наблегнато повече на политическия, отколкото на религиозния аспект. „Добро впечатление направи факта, че папата даде причастие на всички деца в Раковски, които искат да приемат в себе си католическата вяра, което е в основата на неговата мисионерска дейност като цяло. По този начин се затвърждава психологически ролята на католическата църква в цели региони, където почти 90% от населението изповядва католицизма“, посочи Герев. \r\nПсихиатърът коментира още, че в Раковски папа Франциск е успял да излезе от ролята си на политическа и да влезе в ролята си на духовна фигура. „Затова и мненията са толкова противоречиви. Трябваше явно да се заяви като какъв идва папата – като управник на Ватикана или като папа на католиците в цял свят. Ако беше обявено, че визитата няма да има политически контекст – ясно. Ако пък е казано, че той идва с политически намерения тук, посещението не трябва да има религиозен контекст“, каза Герев. \r\nТони МИХАЙЛОВ", "date": "2019.05.07", "title": "Д-р Веселин Герев, психиатър: Посещението на папа Франциск в България доведе до противоречиви мнения поради размиването на ролите му на политическа и духовна фигура"}
{"url": "http://www.focus-news.net/news/2019/05/07/2654844/kyustendil-raznoobrazni-proyavi-sa-planirani-po-povod-mesetsa-na-sporta-v-grada.html", "text": "Разнообразни прояви са планирани по повод месеца на спорта в Кюстендил. Това съобщиха за  Радио „Фокус” – Кюстендил  от отдел „Младежки дейности и спорт” към Община Кюстендил. Спортната база е ежедневно отворена за свободно ползване от гражданите на община Кюстендил. Това са тенис кортове на улица  „Жан Жорес”, откритата лекоатлетическа писта и спортни площадки с изкуствено покритие в жилищните квартали. На 17 май ще се проведе традиционен спортен празник за децата от детските градини „Детство мое“, а ден по-късно ще започне изкачване на връх Милевец, най-високият връх на Милевска планина. На 19 май ще се организира велосипеден поход до Босилеград. \r\nВенцеслав ИЛЧЕВ", "date": "2019.05.07", "title": "Кюстендил: Разнообразни прояви са планирани по повод месеца на спорта в града"}
{"url": "http://www.focus-news.net/news/2019/05/07/2654845/prezidentat-rumen-radev-shte-otlichi-uchenitsi-v-mladezhkata-programa-mezhdunarodna-nagrada-na-hertsoga-na-edinburg-balgariya.html", "text": "На 8 май 2019 г. от 15.00 часа на „Дондуков“ 2 държавният глава Румен Радев ще награди младежи, постигнали златно и сребърно ниво в Международната награда на Херцога на Единбург – България. Това съобщиха от  прессекретариата на държавния глава . Президентът ще връчи значки и сертификати на общо 45 български ученици, които през последните две години са преминали през програмата и са развили ключови житейски и лидерски умения.  \r\nМеждународната награда на Херцога на Единбург е водеща младежка програма за личностно развитие и постижения. Тя работи активно в 21 български града с 250 доброволци и над 750 младежи. Международната награда има три нива – бронз, сребро и злато, в които участниците си поставят стимулиращи лични цели, които с постоянство, насоки и подкрепа от опитни ментори трябва да постигнат за определен период от време. Целта е чрез обучение, квалификация и доброволчество младежите да намерят своето място в общността и живота.  \r\nПрезидентът Румен Радев е патрон на престижната награда в България.", "date": "2019.05.07", "title": "Президентът Румен Радев ще отличи ученици в младежката програма „Международна награда на херцога на Единбург-България“"}
{"url": "http://www.focus-news.net/news/2019/05/07/2654843/evropeyski-izbori-2019-georgi-svilenski-bsp-evropeyskata-smetna-palata-zapochva-proverka-na-balgarskite-patishta-tova-e-evropeyski-shamar-za-gerb.html", "text": "Европейската сметна палата започва проверка на българските пътища – това е европейски шамар за ГЕРБ. Това каза председателят на Националния предизборен щаб на БСП Георги Свиленски по време на пресконференция, предаде репортер на  Агенция „Фокус“ . „След „Апартаментгейт“, идва ли „Мгистралагейт“?  Както вече стана ясно – Европейската сметна палата започва проверка на българските пътища. На прага на европейските избори, само 10-ина дни преди тях, ГЕРБ получава нов европейски шамар. Европейската сметна палата разпорежда проверка на българските пътища и магистрали“, заяви още Свиленски.  \r\nТой припомни, че от 2017 г. БСП е внесла сигнали в Прокуратурата за съмнение при разходването на средствата за пътища и магистрали.  \r\nДеница КИТАНОВА", "date": "2019.05.07", "title": "Европейски избори 2019: Георги Свиленски, БСП: Европейската сметна палата започва проверка на българските пътища – това е европейски шамар за ГЕРБ"}
{"url": "http://www.focus-news.net/news/2019/05/07/2654847/ek-na-sreshtata-na-varha-v-sibiu-liderite-na-es-obrashtat-pogled-kam-obshtoto-badeshte.html", "text": "Те ще обменят мнения относно предизвикателствата и приоритетите на ЕС за следващите години. Настоящата програма беше одобрена от Европейския съвет през юни 2014 г. и придоби ясни очертания под формата на 10-те политически приоритета на Комисията „Юнкер“. Пет години по-късно усилията за постигането на тези приоритети доведоха до осезаеми резултати за гражданите, въпреки съпътстващите непредвидени трудности, които продължават да пораждат сериозни предизвикателства за нашия Съюз, се казва в съобщение от  пресслужбата на ЕК. \r\n10-те приоритета на Комисията „Юнкер“ бяха съсредоточени върху нещата, които са от най-голямо значение за европейците: възстановяването на работните места, растежа и инвестициите, утвърждаването на социалната справедливост, управлението на миграцията, намаляването на заплахите за сигурността, отключването на потенциала на цифровия и енергийния преход, засилването на ролята на ЕС на световната сцена и увеличаването на прозрачността и демократичната легитимност.  \r\nДо лятото на 2018 г. Комисията „Юнкер“ представи всички законодателни предложения, за които беше поела ангажимент в началото на своя мандат. Тя отправи общо 471 нови законодателни предложения и продължи работата по други 44 предложения, представени от предишните комисии. От тях 348 бяха приети или одобрени от Европейския парламент и Съвета по време на настоящия мандат.  \r\nМиналата седмица Европейската комисия представи редица политически препоръки за това как Европа може да оформи своето бъдеще в един все по-многополюсен и несигурен свят. На срещата в Сибиу на 9 май 2019г. лидерите на ЕС-27 могат да стъпят на тази основа, за да определят нова насока на политиката и нови приоритети на ЕС в очакване на изборите за Европейски парламент, които ще се проведат на 23—26 май 2019 г., и промяната в политическото ръководство на институциите на ЕС, която ще последва.", "date": "2019.05.07", "title": "ЕК: На срещата на върха в Сибиу лидерите на ЕС обръщат поглед към общото бъдеще"}
{"url": "http://www.focus-news.net/news/2019/05/07/2654848/darzhavniyat-glava-rumen-radev-shte-bade-domakin-na-tarzhestvenata-vecherya-iftar-po-sluchay-sveshteniya-za-myusyulmanite-mesets-ramazan.html", "text": "На 8 май 2019 г. президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан. Това съобщиха от  прессекретариата на държавния глава.  На празничната вечеря са поканени представители на традиционното вероизповедание в страната - източното православие, представители на основните религиозни общности в България, представители на дипломатическия корпус, учени, културни дейци. Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2019.05.07", "title": "Държавният глава Румен Радев ще бъде домакин на тържествената вечеря ифтар по случай свещения за мюсюлманите месец Рамазан"}
{"url": "http://www.focus-news.net/news/2019/05/07/2654849/varna-s-praznichen-kontsert-shte-badat-otbelyazani-45-godini-ot-otkrivaneto-na-ruskoto-uchilishte-v-grada.html", "text": "С празничен концерт от 17.30 часа днес във Фестивалния и конгресен център във Варна ще бъдат отбелязани 45 години от основаването на Средно училище с езиково обучение „А.С. Пушкин“. Събитието е поредно в програмата за празника, обясни в интервю за  Радио „Фокус“ – Варна  директорът на Руското училище Светлан Илиев. Той припомни, че всяка година училището провежда Майски академични празници, като всяко методическо обединение по един или друг начин се представя с постиженията, които има. От началото на тази година досега, по случай годишнината са проведени Ден на таланта, както и Тържествен педагогически съвет, в който са се включили бивши учители. „Запазваме мястото си като водещо училище не само в област Варна, но и в национален мащаб. Ежегодно имаме лауреати в международни състезания и конкурси. Тази година имаме лауреати на Международната олимпиада по руски език в Москва. Наша ученичка спечели първо място в национален конкурс за превод. Бих казал, че сме съхранили традициите и всичко онова, което правим в момента, е надграждане на тези традиции. Миналото ни дава стимул, учи ни на още положителен опит“, каза директорът на учебното заведение. Той изрази благодарност към настоящия педагогически колектив и към учениците, както и към тези, които са поставили основите, началото на Руското училище. „Пожелавам здраве и дръзновеност, а на колегите, с които работя в момента – да продължават да издигат авторитета на училището“, допълни Светлан Илиев. \r\nДиана СТОЕВА", "date": "2019.05.07", "title": "Варна: С празничен концерт ще бъдат отбелязани 45 години от откриването на Руското училище в града"}
{"url": "http://www.focus-news.net/news/2019/05/07/2654850/sliven-zapochna-saniraneto-na-oshte-edin-zhilishten-blok-v-grada.html", "text": "Стартира обновяването на поредния жилищен блок по Националната програма за енергийна ефективност на многофамилни жилищни сгради в Сливен. Това съобщиха от пресцентъра на  Община Сливен . \r\nТова е блок номер 15 в квартал „Сини камъни“ и е 31-та сграда, която се обновява по програмата в Сливен. На откриването на строителната площадка днес присъства заместник-кметът Румен Иванов. Той пожела  на всички успех в ремонтните дейности по обекта и увери гражданите, че след обновяването ще усетят положителната промяна в домовете си. \r\nПредстои да бъде извършена топлоизолация на външните стени на сградата, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nИзпълнител на обекта е СД „Берко 90 – Берковски и сие“, а Обединение „2С“ ДЗЗД ще извършва строителен надзор. Предвижда се той да бъде завършен в рамките на 175 календарни дни. \r\nСанирането в Сливен продължава.", "date": "2019.05.07", "title": "Сливен: Започна санирането на още един жилищен блок в града"}
{"url": "http://www.focus-news.net/news/2019/05/07/2654846/evropeyski-izbori-2019-georgi-svilenski-bsp-boyko-borisov-tryabva-da-se-ottegli-ot-posta-ministar-predsedatel-do-evrovota-zashtoto-izpolzva-darzhaven-resurs-za-kampaniya.html", "text": "Бойко Борисов трябва да се оттегли от поста министър-председател до евровота, защото използва държавен ресурс за кампания. Това каза председателят на Националния предизборен щаб на БСП Георги Свиленски по време на пресконференция, предаде репортер на  Агенция „Фокус“ .  По думите му премиерът Борисов не спира да ползва държавен ресурс за водене на предизборна кампания. „Г-н Борисов трябва да се оттегли от поста министър-председател до еворизборите. Внасяме сигнал до ЦИК и до СЕМ за вземане на отношение по този въпрос“, подчерта Свиленски.  \r\nДеница КИТАНОВА", "date": "2019.05.07", "title": "Европейски избори 2019: Георги Свиленски, БСП: Бойко Борисов трябва да се оттегли от поста министър-председател до евровота, защото използва държавен ресурс за кампания"}
{"url": "http://www.focus-news.net/news/2019/05/07/2654839/prezidentat-rumen-radev-pozdravi-stevo-pendarovski-za-pobedata-mu-na-prezidentskite-izbori-v-republika-severna-makedoniya.html", "text": "Президентът Румен Радев изпрати поздравителен адрес до Стево Пендаровски по повод постигнатата от него победа на изборите за президент на Република Северна Македония, съобщиха от   прессекретариата на държавния глава . Българският държавен глава пожелава успех и кураж на новоизбрания президент на югозападната ни съседка в период, в който на Северна Македония предстои да изпълни важен дневен ред по пътя си за членство в НАТО и Европейския съюз. \r\nПрезидентът подчертава, че България остава последователен поддръжник на европейската перспектива на Северна Македония. „Договорът за приятелство, добросъседство и сътрудничество между нашите две страни отваря пътя към постигането на този наш общ приоритет“, заявява в писмото си Румен Радев. Държавният глава подчертава, че България очаква лидерството на новия президент на Северна Македония не само по отношение реализацията на заложеното в клаузите на Договора, но и за вграждане на неговия дух в основата на бъдещите отношения между двете държави.  \r\n„Подчертавайки историческата близост между Република България и Република Северна Македония изразявам надеждата си, че ще продължим да я развиваме чрез ползотворни контакти между нашите президентски институции. Надявам се на скорошна среща с Вас“, се казва още в писмото на президента Румен Радев до новоизбрания президент Стево Пендаровски.", "date": "2019.05.07", "title": "Президентът Румен Радев поздрави Стево Пендаровски за победата му на президентските избори в Република Северна Македония"}
{"url": "http://www.focus-news.net/news/2019/05/07/2654851/afp-es-namali-prognozata-si-za-rastezh-v-evrozonata-za-2019-2020-godina.html", "text": "Европейската комисия намали прогнозата си за растеж в еврозоната за периода 2019-2020 година, предава  AFP , като изтъква като причина протекционизма на Китай и САЩ, който продължава да оказва влияние върху икономиката на Общността. \r\nСпоред изпълнителния орган на ЕС ръстът на единния валутен блок от 19 държави ще достигне 1,2% тази година, в сравнение с прогнозите от 1,3%, които бяха представени през февруари. \r\nВ своята тримесечна прогноза ЕС предупреди също, че публичният дълг на Италия ще нарасне до рекордните 133,7% от БВП през 2019 г., ситуация, която би могла да възобнови горчивата вражда между Брюксел и Рим за разходите на популисткото правителство. Тереза Герова", "date": "2019.05.07", "title": "AFP: ЕС намали прогнозата си за растеж в еврозоната за 2019-2020 година"}
{"url": "http://www.focus-news.net/news/2019/05/07/2654853/burgas-momcheshkata-grupa-tohis-e-spetsialen-uchastnik-v-dvudnevniya-festival-dni-na-koreya-v-burgas-koyto-shte-se-provede-v-morskata-gradina.html", "text": "Момчешката група „Toхiс“ е специален участник в двудневния фестивал „Дни на Корея в Бургас“, който ще се проведе на 17 и 18 май на площада пред Пантеона в Морската градина. Това съобщиха от пресцентъра на  Община Бургас . „Toxic“ са група момчета, събрали се с една обща цел, а именно корейската поп музика и танци. С много работа и усилия, момчетата успяват през 2018 да спечелят първо място сред други танцови състави в състезанието „K-POP World Festival“ със своя кавър на A.C.E – Callin’. В Корея те имаха възможност да се срещнат с други групи от различни страни, както и да почерпят опит от известни корейски хореографи. \r\nБългарската кей-поп банда със сигурност ще внесе много настроение, свежест и позитивна енергия на сцената на фестивала. Феновете на южнокорейската модерна поп музика ще могат и да потанцуват в общ уъркшоп и да се забавляват заедно с тях. Песента, чиито движения феновете ще могат да разучат е събота следобяд е Love Shot на EXO. \r\nТази музика е популярна сред младите хора по целия свят, включително и в град Бургас и затова на сцената на 18 май, младежи от града ще могат да покажат своите умения пред публика. \r\n„Дни на Южна Корея“ е кулинарно-културен фестивал, представящ културата на колоритната азиатска държава. Събитията се организират от Посолството на Република Корея и Община Бургас с помощта на Корейската фондация. Входът е свободен.", "date": "2019.05.07", "title": "Бургас: Момчешката група „Toхiс“ е специален участник в двудневния фестивал „Дни на Корея в Бургас“, който ще се проведе в Морската градина"}
{"url": "http://www.focus-news.net/news/2019/05/07/2654854/predsedatelyat-na-narodnoto-sabranie-tsveta-karayancheva-shte-prisastva-na-ofitsialnata-tseremoniya-po-vrachvane-na-nagradite-yurist-na-godinata.html", "text": "Председателят на Народното събрание Цвета Караянчева ще присъства на 8 май 2019 г. на официалната церемония по връчване на наградите „Юрист на годината“. Това съобщиха от пресцентъра на  Народното събрание . Събитието се организира за 11-и път от  „Правен свят“ и ще започне в 19.00 часа в Гранд хотел София.  \r\nПрестижните правни награди за юрист, нотариус, частен съдебен изпълнтиел, дело, адвокатстка кантора, млада кантора на годината имат за цел да утвърдят авторитета и достойнството на юридическата професия.", "date": "2019.05.07", "title": "Председателят на Народното събрание Цвета Караянчева ще присъства на официалната церемония по връчване на наградите „Юрист на Годината“"}
{"url": "http://www.focus-news.net/news/2019/05/07/2654852/v-narodnoto-sabranie-shte-bade-otkrita-parvata-u-nas-izlozhba-posvetena-na-satrudnichestvoto-mezhdu-balgariya-i-shveytsariya.html", "text": "Народното събрание ще бъде домакин на първата у нас фотографска изложба, посветена на сътрудничеството между Република България и Конфедерация Швейцария. Това съобщиха от  пресцентъра на Народното събрание.  Експозицията с авторски снимки на фотографа Иво Данчев е с надслов „Хора за хората“. Тя показва житейските истории на участници в проектите, реализирани през последните десет години у нас с подкрепата на Българо-швейцарската програма за сътрудничество. Изложбата се организира от дирекция Централно координационно звено в Министерския съвет и посолството на Конфедерация Швейцария у нас. Тя ще бъде открита с официална церемония в парламента на 8 май 2019 г. от 11.30 часа. В събитието ще участват заместник министър-председателят Томислав Дончев, посланикът на Конфедерация Швейцария у нас Мюриел Берсе Коен и авторът на снимките в изложбата Иво Данчев, носител на отличието “Черноризец храбър” за 2012 г. и на специална награда за фотоесе от “БГ Прес Фото” за 2011 г.", "date": "2019.05.07", "title": "В Народното събрание ще бъде открита първата у нас изложба, посветена на сътрудничеството между България и Швейцария"}
{"url": "http://www.focus-news.net/news/2019/05/07/2654856/yana-ivanova-regionalen-istoricheski-muzey-parvata-balgarska-fabrika-za-radioaparati-tulan-e-sazdadena-v-burgas-i-se-svarzva-s-familiyata-prenerovi.html", "text": "Първата българска фабрика за радиоапарати „Тулан“ е създадена в Бургас и се свързва с фамилията Пренерови. Това каза за  Радио „Фокус“ – Бургас  Яна Иванова, уредник в отдел „Най-нова история” в Регионален исторически музей – Бургас по повод Международния ден на радиото и телевизията. По думите ѝ фамилията води началото си от д-р Йохан Бренер, който емигрира от Германия преди Освобождението и се заселва в град Сливен. „Негов син е Матей Пренеров, който е началник на телеграфо-пощенска станция в Сливен, а после и в Бургас. Матей има 6 сина, един от които е Светозар Пренеров, който е много ученолюбиво дете и в ранна възраст заминава да следва образованието си в Париж. Там вечерно време учи в частно занаятчийско училище, където придобива сериозни познания по устройството и начина на работа на френските радиоапарати“, обясни Иванова и добави, че на 22-годишна възраст Светозар Пренеров се завърнал в Бургас, където основал първото за града електротехническо бюро „Електрон“. „През 1926 г. той получил свидетелство за радиомонтьор, а през следващата година и разрешително за изработване на радиоприемници. Така той започнал да изработва първите образци на радио „Тулан“, отбеляза Иванова. По думите ѝ девизът на предприятието бил „Трудът и упоритостта лансират активен напредък“. „Самите радиоапарати „Тулан“ са били евтини и достъпни за обществото, с много оригинални решения в тях. Всички части, с изключение на радиолампите, са се произвеждали във фабриката. Интересен е бил начинът на продажба на радиоапаратите. Купувачите им заплащали цената на радиоприемника едва след като 4 месеца ги изпробвали, за да се уверят, че покупката им е стойностна“, посочи Иванова. Тя  добави, че за период от 10 години са върнати само 6 броя радиоапарати поради неправилна експлоатация от страна на купувачите, като веднага след това са били заменяни с нови. „През 1931 г малката работилничка „Тулан“ се превръща във фабрика, а през 1940 г Светозар Пренеров издава и книгата си „Какво нещо е радиото“. След 9 септември 1944 година фабриката е национализирана“, допълни още Иванова. По думите ѝ в момента Регионалния исторически музей в Бургас притежава радиоапарати от фирма „Тулан“, единият от които е в добро състояние и е експониран в музея. \r\nМария ПОПЧЕВА", "date": "2019.05.07", "title": "Яна Иванова, Регионален исторически музей: Първата българска фабрика за радиоапарати „Тулан“ е създадена в Бургас и се свързва с фамилията Пренерови"}
{"url": "http://www.focus-news.net/news/2019/05/07/2654857/evropeyski-izbori-2019-lilyana-pavlova-tryabva-da-modernizirame-uchitelite-da-podkrepim-biznesa-da-se-modernizira-i-mladite-hora-da-sa-adekvatni-za-da-si-nameryat-rabota-v-balgariya.html", "text": "Европейският парламент е една голяма институция, в която има 750 представители от различни държави, ние сме 17 и затова трябва да умеем да търсим партньорства, да правим съюзи, да налагаме теми в името на държавния интерес. Това каза кандидатът за евродепутат Лиляна Павлова в Казанлък по време на среща с представители на Пенсионерски клуб „Тракийка“ и с кметове на населени места от общината, предаде кореспондент на  Радио „Фокус” . Павлова подчерта, че 2018 година е била генерална репетиция през Председателството. „Защото тогава столицата на Европа беше България, беше София. Тук налагахме и отстоявахме много теми, приемайки законодателство в интерес на България. Именно законодателството за недопускане на двоен стандарт при храните беше прието в София по време на Българското председателство. Вярвам, че ние сме натрупали и опит, и капацитет, и имат в Европа доверие в това, което можем и умеем да направим. Най-важното е в този момент да си отстояваме и суверенитета, и интересите, да покажем българската история и култура, както и българските традиции, българската роза и розовото масло\", посочи тя. \r\nКандидатът за евродепутат от ГЕРБ подчерта, че за най-важната цел са младите хора. „Тези млади хора, при които сега се инвестира в образование. Неслучайно приоритет ни е образованието, както на Правителството, така и с европейските фондове. Европейските пари, които идват, ги инвестираме в образование, за да може да имаме добре образовани млади хора, учители, които са добре квалифицирани, в които също инвестираме и ги подкрепяме да са модерни. Защото в ерата на технологиите, колкото и сложно да звучи, всеки вече е с телефон, всеки е модерен, работните места се променят и всички трябва да са модерни, за да отговорим на новите реалности и на технологичното развитие. Затова трябва да модернизираме учителите, да подкрепим бизнеса да се модернизира и младите хора да са адекватни, за да си намерят работа в България и да останат тук. А тези, които са заминали и имат шанса благодарение на това, че са в ЕС да учат навсякъде, да се върнат в България”, заяви Павлова. Тя посочи, че от 2018 година колкото отиват да учат в Европа, толкова вече се и връщат да работят в България, след като са се изучили. „Защото вече в България предоставяме добра възможност, добри заплати, работни места. България е с най-ниската безработица в цяла Европа и това е тенденция. За това работим. Колкото повече млади хора се завръщат, толкова повече ще имаме инвеститори, които ще разкриват работни места. А колкото повече произвежда икономиката, толкова повече социални разходи ще има и това е начинът по един естествен път да се развива социалното подпомагане, за което всички говорим, това е истинският начин да се случат нещата. Това нашата цел и младите хора са наш основен приоритет, за който да работим и чрез европейските политики, и чрез европейското законодателство”, каза Павлова. Тя подчерта, че представителство в Европейския парламент има много измерения: „ Да работим за България, за младите хора, за бизнеса, да работим, за да има повече пари, за да можем да продължим да благоустрояваме всяко едно населено място\", каза още тя. \r\nСлавяна ГАЙДАРОВА", "date": "2019.05.07", "title": "Европейски избори 2019: Лиляна Павлова: Трябва да модернизираме учителите, да подкрепим бизнеса да се модернизира и младите хора да са адекватни, за да си намерят работа в България"}
{"url": "http://www.focus-news.net/news/2019/05/07/2654837/veliko-tarnovo-40-godishen-mazh-e-s-opasnost-za-zhivota-sled-kato-e-padnal-ot-kolelo-v-rayona-na-selo-polikraishte.html", "text": "40-годишен мъж е с опасност за живота, след като е паднал от колело в района на село Поликраище. Това съобщиха от  ОДМВР – Велико Търново . Служители на Районното управление в Горна Оряховица разследват случая. Мъжът е настанен за лечение във великотърновската болница с черепно-мозъчна травма и с опасност за живота. Вчера следобед на тел. 112 е получен сигнал за намерен паднал мъж от колело в района на село Поликраище. Изпратеният на мястото екип е установил самоличността му. По случая е започнато досъдебно производство.", "date": "2019.05.07", "title": "Велико Търново: 40-годишен мъж е с опасност за живота, след като е паднал от колело в района на село Поликраище"}
{"url": "http://www.focus-news.net/news/2019/05/07/2654838/burgas-regionalnata-inspektsiya-po-okolnata-sreda-i-vodite-organizira-pochistvane-na-reka-ropotamo-na-11-may.html", "text": "Регионалната инспекция по околната среда и водите в Бургас организира почистване на река Ропотамо на 11 май. Това съобщиха от пресцентъра на  Бургас . По повод 22 май – Международния ден на биологичното разнообразие, Регионалната инспекция по околната среда и водите в Бургас организира традиционно ежегодно почистване на устието на река Ропотамо. Акцията ще се проведе на 11 май от 10.00 часа и в нея ще се включат доброволци от VІІІ, IX и X клас на Професионална гимназия по химични технологии „Акад. Н. Д. Зелински“, както и децата от любителска формация „Фантазия“ към народно читалище „Христо Ботев 1937“ – Бургас. Целта на акцията е да не забравяме къде всъщност отиват опаковките от ежедневните ни нужди. Изхвърлени извън кофите за боклук, а дори и в кофи за боклук, те попадат в реките и оттам в морето, което връща някои от тях обратно на брега.", "date": "2019.05.07", "title": "Бургас: Регионалната инспекция по околната среда и водите организира почистване на река Ропотамо на 11 май"}
{"url": "http://www.focus-news.net/news/2019/05/07/2654858/evropeyski-izbori-2019-georgi-svilenski-bsp-politikata-na-gerb-po-usvoyavane-na-evropeyskite-sredstva-otdalechavat-balgariya-ot-es.html", "text": "Политиката на ГЕРБ по усвояване на европейските средства отдалечават България от ЕС. Това каза председателят на Националния предизборен щаб на БСП Георги Свиленски по време на пресконференция, предаде репортер на  Агенция „Фокус“ . \"От 2018 г. и 2019 г. до днес сме внесли три писма до АПИ с искане за проверка на българските пътища. Бяхме посочили 46 точки, места, които според специалисти са опасни и създават опасност за българските граждани, пътуващи по тези пътища. В отговор на това за пореден път получихме от АПИ писмо, с което се обяснява, че трябва да изчакаме още няколко седмици, вероятно до края на кампанията евентуално да съдействат на тази проверка, която иска г-жа Йончева и БСП за качеството на българските пътища. Само че Европейската сметна палата няма да ги чака. Тя взе това решение и проверка ще има. Колкото и да се опитват да скрият кражбите от българските пътища, те ще станат явни. Българското общество ще разбере защо пътищата на българина са некачествени и скъпи, а апартаментите на управляващите – евтини“, допълни още Свиленски. Според него след като АПИ отказва да извърши проверките на пътищата и магистралите по искане на БСП, сега този проблем ще трябва да го реши с Европейската сметна палата. Според него водената политика на ГЕРБ по усвояване на европейските средства отдалечава България от ЕС. \"Кражбите, които извършват по време на използването на европейските фондове водят до това отдалечаване на България от ЕС и съответно до отдалечаване на България от ползването на тези средства\", каза още той.  \r\nПо втората тема на пресконференцията и във връзка с твърденията на БСП, че премиерът Бойко Борисов използва държавен ресурс за водене на кампания, Свиленски даде пример с посещението на министър-председателя в Ямболска област.  \r\nОт своя страна секретарят на ПГ на \"БСП за България\" от 31-ви Многомандатен избирателен район - Ямбол Кристиан Вигенин обърна внимание на днешното посещение на премиера в областта. \"В тази връзка бих искал да припомня няколко факти от близкото минало. През 2012 г. кабинетът \"Борисов\" 1 обещава новата болница в Ямбол да влезе в експлоатация през март 2014 г. Нищо не се случва. През 2015 г. кабинетът \"Борисов\" 2 обещава новата болница в Ямбол да бъде завършена до една година и половина, т.е. 2017 г. Нищо не се случва. 2017 г. предизборно Борисов обещава в Ямбол 12 млн. за доизграждане на новата болница в Ямбол - пак нищо не се случва. Нещо повече преди половин година с гласуване при приемането на бюджета за 2019 г. ГЕРБ отхвърля с 57 гласа \"против\" и 57 \"въздържали се\"  в бюджета за тази година да бъдат вкарани като целеви, инвестиционен, капиталов разход в Министерство на здравеопазване обещаните 12 млн.\", допълни Вигенин. По думите му днес Борисов еднолично обещава 27 млн. лв. за доизграждане на новата болница, като срокът пак е една година и половина. Вигенин  попита дали е трябвало Цветан Цветанов да си купи апартамент с личен асансьор, за да получат най-после ямболци болница с асансьор и да не се налага да носят на ръце своите болни. \"На фона на всичко това бившият комунист Борисов, обграден с бивши комунисти заявява в Ямбол, че по-нахално от комунист няма. Това вече е диагноза\", коментира Вигенин.  \r\nНа въпрос как ще коментира папската визита, депутатът от БСП заяви, че това не е тема на пресконференцията. Според него не трябва БСП като политическа партия да коментира това посещение. По думите му, където е било необходимо, е имало представители на партията при визитата на папата.  Той отчете, че опитът на премиера Борисов да използва посещението на папата за личен пиар, няма да се получи.  \r\nДеница КИТАНОВА", "date": "2019.05.07", "title": "Европейски избори 2019: Георги Свиленски, БСП: Политиката на ГЕРБ по усвояване на европейските средства отдалечават България от ЕС"}
{"url": "http://www.focus-news.net/news/2019/05/07/2654855/ivitsa-dachich-stranite-ot-regiona-priznaha-kosovo-samo-za-da-se-doblizhat-do-zapada.html", "text": "Според министъра на външните работи на Сърбия Ивица Дачич страните от региона, включително Македония, са признали Косово, само за да се доближат до Запада, предава информационната агенция  „Макфакс“ . \r\nПървият дипломат на Белград подчерта, че не подкрепя аргументите на новоизбрания президент Стево Пендаровски, че в Скопие са предприели подобна стъпка заради албанците, живеещи в страната. \r\n„Направиха го заради стратегическата ориентация, не заради албанците“, изрази увереност Дачич пред местна телевизия, коментирайки изявлението на новия македонски президент, че признаването на независимостта на Косово е било взето като решение с оглед отношението на гражданите от албанската общност, което е второто по големина в Македония. \r\n„Няма такъв аргумент, че те са признали Косово заради албанците. Как тогава в Черна гора признават Косово, когато сърбите са втората по големина национална общност? Къде са принципите тук?“, допълни Дачич. \r\nСръбският външен министър каза, че всички страни от региона, които са признали Косово, са го направиха, за да се сближат със Запада. \r\n„Това показа, че стратегическата им ориентация не е разбиране на проблемите, пред които е изправена Сърбия,\" каза Дачич, добавяйки, че Северна Македония е била некоректна към Сърбия, тъй като Белград е признал Македония, въпреки че е в противоречие със стратегическата й ориентация, а тя се е „сприятелила“ с Гърция. „Оказа се, че сме направили грешка“, бе заключението на Дачич. Тереза Герова", "date": "2019.05.07", "title": "Ивица Дачич: Страните от региона признаха Косово, само за да се доближат до Запада"}
{"url": "http://www.focus-news.net/news/2019/05/07/2654860/pazardzhik-prodalzhavat-proverkite-za-za-nezakonna-targoviya-ili-pritezhanie-na-aktsizni-stoki-bez-banderol-v-oblastta.html", "text": "През празниците бяха извършени щателни проверки за незаконна търговия или притежание на акцизни стоки без бандерол, съобщиха от  ОДМВР - Пазарджик . В неделя сутринта автопатрул при участъка в Ракитово засякъл лек автомобил „Фолксваген“. Возилото било управлявано от 43-годишна жена с инициали М.Г. На задната седалка униформените открили цигари без бандерол от различни марки. Иззети са общо 14 000 къса, а спрямо жената е образувано бързо производство. При проверка на жилище в Панагюрище местните полицаи открили 560 къса с цигари и неголямо количество сух нарязан тютюн. Срещу стопанката на дома е образувана преписка", "date": "2019.05.07", "title": "Пазарджик: Продължават проверките за за незаконна търговия или притежание на акцизни стоки без бандерол в областта"}
{"url": "http://www.focus-news.net/news/2019/05/07/2654859/evropeyski-izbori-2019-g-mariya-gabriel-ihtiman-doprinasya-balgariya-da-bade-na-vtoro-myasto-v-evropa-po-specheleno-finansirane-za-bezplaten-internetwifi4eu.html", "text": "„Ихтиман е една от 113-те български общини, които спечелиха финансиране за инсталиране на безплатен безжичен високоскоростен интернет на обществени места в инициативата Wifi4EU. Поздравявам кмета и неговия екип, че благодарение на добрата работа бяха селектирани още в първата покана. Така и Ихтиман допринесе България да бъде на второ място в Европа по брой общини, спечелили финансиране\". Това заяви Мария Габриел, българският еврокомисар за цифрова икономика и цифрово общество в настоящия състав на Европейската комисия, съобщиха от пресцентъра на  ПП ГЕРБ . Тя връчи на кмета символично ваучера за 15 000 евро, които се отпускат за закупуване на оборудване и изграждане на 10 точки за свободен достъп до високоскоростен интернет. Събитието се състоя в залата на ОБС в сградата на общината. На него присъстваха зам. кметовете на община Ихтиман, председателят на ОБС Ихтиман, както и жители на града. \r\n„Този безплатен безжичен интернет дава възможност на Ихтиман да бъде в пряка връзка с останалите общини в България и Европа. Той  ще осигурява на жителите и гостите на нашата община безпроблемна комуникационна свързаност. Това прави нашата община по – видима\", заяви кметът на община Ихтиман Калоян Илиев. \r\nСлед като бъдат изградени WiFi, те ще осигуряват високоскоростна връзка за период от 3 години.", "date": "2019.05.07", "title": "Европейски избори 2019 г.: Мария Габриел: Ихтиман допринася България да бъде на второ място в Европа по спечелено финансиране за безплатен интернетWiFi4EU"}
{"url": "http://www.focus-news.net/news/2019/05/07/2654840/evropeyski-izbori-2019-g-ivo-hristov-tsentarat-na-moyata-kampaniya-e-chovekat.html", "text": "Центърът на моята кампания е човекът. Това заяви в интервю за EUelectionsBulgaria.eu кандидатът за евродепутат от листата на \"БСП за България\" Иво Христов, съобщиха от пресцентъра на  БСП . Той обясни, че  Европа е родина на хуманизма, а самата дума е изхвърлена от речника на ЕС. \"Европа е земята на свободомислието, дължи възхода си на свободата и критицизма, а днес те са под натиска на конформизма и политкоректността\", каза той. \"Трябва да се водим от великата европейска култура – политическа и духовна, - а не да се поддаваме на натиска отвън. Да кажем, социалната държава с нейните отпуски, гаранции, обезщетения, е част от политическите завоевания на Европа. И трябва да бъде отстоявана, а не разграждана\", обясни Христов. Той подчерта, че ЕС трябва да поставя социални стандарти на външните си партньори, а вместо това се поддава на корпоративния натиск, който разгражда социалната държава.  \r\nИво Христов заяви, че на предстоящите избори  за България залозите са два. \"Първият е национален - дали в страната ще се създаде нова политическа ситуация. Ако опозицията  БСП победи, това отваря перспективата за предсрочни избори и политическа промяна, която българите очакват. Вторият залог е- как българите ще възприемат Европа в бъдеще\", подчерта той. По думите му понастоящем сме свидетели на парадокс - ЕНП от години афишира безрезервна подкрепа за управляващата партия ГЕРБ; Борисов приватизира европейската тема за национална употреба; същевременно ГЕРБ затъна в безброй грандиозни корупционни скандали. ЕК. \"В този смисъл, уж проевропейската партия ГЕРБ, в очите на огромното мнозинство от българите, е партията на корупцията, а това дискредитира самата европейска идея\", заяви той. По думите му в последните дни Брюксел е дал знак, че не възнамерява да отменя Механизма за сътрудничество и проверка и по този начин поставя под въпрос върховенството на закона в България. Той допълни, че същевременно Манфред Вебер, кандидатът на ЕНП и ГЕРБ за председател на ЕК, се обяви за орязване на еврофондовете на страните, в които няма върховенство на закона. Според него така ПП ГЕРБ се оказва двойно опасна за България: хем подрива върховенството на закона, хем подкрепя Вебер, който мисли да ни санкционира за този грях. \"Времето на политическия блъф, че ГЕРБ е българският партньор на Брюксел отминава, защото партията вече дискредитира самата ЕНП. Толерансът ще свърши с изборите, след това ЕНП ще очаква промени в партията на Борисов-Цветанов. Но за тях е вече късно\", заяви той.  \r\nИво Христов подчерта, че сегашното ръководство на БСП проявява характер и самостоятелност. Той коментира, че Европа е свикнала в България да си има работа с безпроблемни \"йесмени\". \"Не мисля, че отхвърлянето на Истанбулската конвенция е антиевропейско поведение. Стори го не само БСП, но и КС на България, в който заседават пет жени\", наблегна той. \r\nИво Христов обясни, че ЕС трябва да гарантира свободата и достойните доходи на своите граждани. По думите му това означава да се материализират принципите, заложени в Европейския стълб на социалните права; да се гарантира достъпа до обществени услуги като електроснабдяване и водоснабдяване, което страна като Словения вече вписа в конституцията си; да се разширят възможностите на държавите в икономиката; да се въведе законодателство срещу офшорните зони, където изтичат парите на европейците; да се таксуват финансовите транзакции, защото бързото мигриране на парите опустошава производствения сектор и застрашава работните места. \"По темите, свързани с демокрацията: днес европейският гражданин се чувства много отдалечен от Брюксел, което вече поражда недоверие и ропот. За да обуздаем разрушителните крайности, трябва да създадем възможности гласът на гражданите да бъде чуван. Петиции с нисък праг да подлежат на разглеждане. Не бива да дамгосваме, преди да сме изслушали. Считам, че Брюксел трябва радикално да опрости и очовечи езика, на който общува с хората, за да бъде разбран\", посочи Иво Христов.", "date": "2019.05.07", "title": "Европейски избори 2019 г.: Иво Христов: Центърът на моята кампания е човекът"}
{"url": "http://www.focus-news.net/news/2019/05/07/2654861/evropeyski-izbori-2019-g-eva-maydel-v-sin-cars-v-balgariya-imame-potentsial-da-sme-v-chelnite-mesta-po-inovatsii-i-tehnologii-v-es.html", "text": "„В Европа имаме нужда от по-малко и по-внимателно обмислени регулации, за да имаме истински големи европейски иновативни  компании, а не само американски. В България имаме потенциал да сме в челните места по иновации и технологии в ЕС, а именно те създават нови производства и работни места. Затова продължавам да подкрепям предприемачи с визия и идеи като Росен Даскалов“. Това каза кандидатът за евродепутат от листата на ГЕРБ и СДС за изборите за Европейски парламент Ема Майдел, която посети днес русенския производител на автомобили Sin Cars със собственик инж. Росен Даскалов, съобщиха от пресцентъра на  ПП ГЕРБ . Тя разговаря с работници и служители във фирмата. \r\nДаскалов представи фирмата, а кандидатът за евродепутат Ева Майдел  научи от собственика на Sin Cars, че се подготвя изграждането високотехнологична фабрика за производство на електрически и хибридни автомобили в Русе. Той обясни, че производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места. \r\nОптимизираният производствен процес ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар. \r\nЕдна от водещите цели при създаването на проекта L-city е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза в заключение Даскалов.", "date": "2019.05.07", "title": "Европейски избори 2019 г.: Ева Майдел в Sin Cars: В България имаме потенциал да сме в челните места по иновации и технологии в ЕС"}
{"url": "http://www.focus-news.net/news/2019/05/07/2654863/tass-neizvestni-izgoriha-tsvetyata-i-poslaniyata-za-godishninata-ot-tragediyata-v-doma-na-profsayuzite-v-odesa.html", "text": "Неизвестни изгориха цветята и посланията, оставени за петата годишнина от трагедията в Дома на профсъюзите в Одеса, където на 2 май 2014 г. загинаха 48 души. Това съобщи местното издание „Таймер\", предава  TACC . \r\n„На 2 май, по време на петгодишния юбилей от клането в Одеса в Дома на профсъюзите, през целия ден гражданите носеха карамфили, люляци, лалета и рози в памет на жертвите, но до 7:00 на следващия ден те бяха премахнати. Оставаха само листа с послания и цветя на оградата, които, както виждате, се оказаха смущаващи за някои“, пише изданието. „Таймер\" публикува снимки с последствията от действията на нарушителите. Тереза Герова", "date": "2019.05.07", "title": "ТАСС: Неизвестни изгориха цветята и посланията за годишнината от трагедията в Дома на профсъюзите в Одеса"}
{"url": "http://www.focus-news.net/news/2019/05/07/2654862/kyustendil-zam-kmetat-svetoslav-vasilev-beshe-gost-na-uchilishtnata-panorama-na-profesionalnoto-obrazovanie.html", "text": "Зам.-кметът на Община Кюстендил Светослав Василев беше гост на Училищната панорама на професионалното образование, предаде репортер на  Радио „Фокус” – Кюстендил . Събитието се проведе в залата на читалище „Братство”. То беше организирано от Регионално управление на образованието – Кюстендил, с цел информиране на учениците от седми клас и техните родители с предлаганите профили и професии в профилираните, професионалните гимназии и средни училища от община Кюстендил. Сред гостите бяха Иван Андонов, председател на читалище „Братство”, Юлиана Хаджиева, директор на Дирекция „Бюро по труда“ и Нели Петкова, директор на Дирекция „Култура, образование, младежки дейности и спорт” към Община Кюстендил. Училищната панорама беше открита от Мая Стойчева, началник на Регионално управление на образованието. „Образованието е най-важната инвестиция за развитието на обществото. То ни обединява, дава ни надеждата за бъдещето, а бъдещето е неизменно свързано с планирането, вземането на решения и правенето на важен житейски избор”, каза Мая Стойчева. Стана ясно, че за новата учебна година на територията на община Кюстендил ще бъде обявен план-прием за осми клас в седем учебни заведения, сред които две профилирани гимназии и пет професионални училища. Профилирано обучение се предлага в две училища в седем профилирани паралелки. За професионално образование в пет училища са утвърдени тринадесет паралелки. \r\nВенцеслав ИЛЧЕВ", "date": "2019.05.07", "title": "Кюстендил: Зам.-кметът Светослав Василев беше гост на Училищната панорама на професионалното образование"}
{"url": "http://www.focus-news.net/news/2019/05/07/2654865/evropeyski-izbori-2019-momchil-nekov-v-razgradsko-horata-ne-chuvstvat-evropa-blizo.html", "text": "Разградският регион е традиционно земеделски, но той е станал въплъщение на монокултурно земедeлие и концентрация на земя заради политиката, която създаде и поддържа ГЕРБ в страната. Това споделиха гражданите в Разград и региона по време на срещите с Момчил Неков, кандидат за евродепутат от листата на \"БСП за България\", съобщиха от  пресцентъра на БСП. \r\n“Социaлистите сме тези, които спряхме грешната практика “двоен стандарт”. Аз бях българският докладчик по темата в Комисията по земеделие, в която призовахме за промяна в съответната европейска директива.”, заяви Момчил Неков на срещи в градовете Разград, Кубрат и Завет. “През април ЕП направи своето и гласува забраната на двойния стандарт не само при храните, но и при всички стоки и услуги. От правителството зависи- кога ще застанат на страна на българските граждани и ще вкарат тази забрана в българските закони”, коментира кандидатът на \"БСП за България\". \r\nЗа жителите на региона изключително важен беше въпросът, свързан с ниските нива на доходите - пенсии и заплати. Момчил Неков коментира, че социалистите са тези, които настояват ЕС да стане и социален съюз, в който всеки да получава достойни доходи и да има социални права.  \r\nВ град Завет голямо притеснение предизвика голямата смъртност при пчелите, причинена от пръсканията. “Миналата година загинаха 50% от пчелите ми. Разчитахме на тях за допълнителен доход към малката ми пенсия, но с тези пръскания и тази възможност ми взеха”, разказа пчеларка в града.  \r\n“Въвеждането на технологии в най-кратки срокове ще помогне, защото ще се вижда кой, кога и с какво пръска. Решения има и ние ги даваме. ГЕРБ говорят само пожелателно и сякаш те не са тези, които са виновни за положението в страната”, заяви Момчил Неков, който бе член на Комисията по земеделие на Европейския парламент.", "date": "2019.05.07", "title": "Европейски избори 2019: Момчил Неков: В Разградско хората не чувстват Европа близо"}
{"url": "http://www.focus-news.net/news/2019/05/07/2654869/vidin-vazstanoveno-e-dvizhenieto-po-pat-i-1-vidin-montana-v-uchastaka-medovnitsa-ruzhintsi.html", "text": "Възстановено е движението по път I-1 Видин – Монтана в участъка Медовница – Ружинци. Това съобщиха от пресцентъра на  Агенция „Пътна инфраструктура“ .", "date": "2019.05.07", "title": "Видин: Възстановено е движението по път I-1 Видин – Монтана в участъка Медовница – Ружинци"}
{"url": "http://www.focus-news.net/news/2019/05/07/2654867/varna-ruskoto-uchilishte-shte-priema-uchenitsi-sled-7-mi-klas-v-dve-novi-paralelki.html", "text": "Ученици в две нови паралелки ще приема от следващата учебна година Средното училище с езиково обучение „Ал. С. Пушкин“ във Варна. Това каза в интервю за  Радио „Фокус“ – Варна  директорът на учебното заведение Светлан Илиев. По думите му, едната паралелка е със засилено изучаване на италиански език. Преди време в училището е имало такъв профил, но той е бил закрит временно поради липса на достатъчно преподаватели по този език. От 2019/2020 година се въвежда и STEM паралелка с английски език. В момента в Руското училище се обучават 1500 деца и младежи от първи до дванадесети клас. Днес учебното заведение отбелязва и своята 45-та годишнина. \r\nДиана СТОЕВА", "date": "2019.05.07", "title": "Варна: Руското училище ще приема ученици след 7-ми клас в две нови паралелки"}
{"url": "http://www.focus-news.net/news/2019/05/07/2654868/evropeyski-izbori-2019-g-denitsa-zlateva-v-gabrovo-balgarskite-grazhdani-tryabva-po-aktivno-da-uchastvat-v-debata-za-badeshteto-na-evropa.html", "text": "\"Един от първите ми приоритети, ако бъда избрана за член на Европейския парламент, е да работя за това, да бъдат преведени на един по-разбираем и достъпен, близък до хората език, темите, които се обсъждат в Европейския парламент. Европа все още е доста далечна за обикновените български граждани. А има твърде много решения, които влияят пряко на живота ни\". Това каза Деница Златева, кандидат за евродепутат от \"БСП за България\" по време на брифинг за журналисти в Габрово, съобщиха от пресцентъра на  БСП . \"В Европейския парламент бих работила целенасочено за политиките за намаляване на неравенствата и по-специално - средствата, които Европа отпуска за намаляване на регионалните, социални и икономически различия. За мен е важно следващият бюджет на ЕС да предвижда повече средства за България, но много по-важно е в сътрудничество и с българския парламент, и националните власти, за да приемем такива правила за кандидатстване и използване на тези средства,  че да не остават българските граждани с впечатлението, че те се използват не по предназначение; че еврофондовете генерират огромна корупция и най-важното - тези средства трябва да бъдат справедливо разпределени в цялата страна\", коментира още Златева. По думите ѝ има много голяма концентрация на средства от европейските фондове в големите градове и са пренебрегнати малките, средните градчета и селата. \r\n\"Това се вижда при посещенията ни по страната и е един от най-често поставяните проблеми от хората. Когато говорим, че не сме второ качество европейци, защо се делим на различно качество българи - едните, които живеят в големия град, и другите, които живеят в малкия град ?\", попита тя. Според Златева дебатът за това, какво представлява Европа, какво искаме от Европа и в каква Европа искаме да живеем трябва да бъде много по-широко застъпен. \r\n\"Европа става все по-дистанцирана и далечна за обикновения европейски гражданин. В такава ситуация е нормално антиевропейски и крайнодесни партии да заемат това празно пространство. Затова е много важно на 26 май да не допуснем представители на националистически, крайно десни партии да имат силно представителство в Европейския парламент. Но е още по-голяма отговорността след това - не просто да бъде сформирана коалиция от проевропейски настроени партии, но и да бъде намерен начин да бъдат ангажирани възможно най-много европейски граждани в процесите на вземане на решения\", каза още тя. \r\nПо-рано през деня Деница Златева връчи почетни грамоти на дългогодишни членове на БСП в Габрово и им благодари за работата и всеотдайността през годините. \r\n\"Успехът зависи от усилията на всички членове и симпатизанти. Трябва да привлечем максимално широк кръг хора, да спечелим и оправдаем доверието им. Ако искаме да променим Европа, първо трябва да променим България! Благодаря ви, че работим в екип и заедно устояваме на трудностите\", каза заместник-председателят на НС на БСП.", "date": "2019.05.07", "title": "Европейски избори 2019 г.: Деница Златева в Габрово: Българските граждани трябва по-активно да участват в дебата за бъдещето на Европа"}
{"url": "http://www.focus-news.net/news/2019/05/07/2654870/stara-zagora-vazstanovyava-se-dvizhenieto-na-obshtestveniya-transport-po-avtobusni-linii-3-8-i-22.html", "text": "Считано от 8 май 2019 г. се възстановява движението на обществения превоз на пътници по автобусни линии №3, №8 и №22 по утвърдените им маршрути. Това съобщиха от пресцентъра на  Община Стара Загора . Преустановяването на преминаването в района на кръстовището на ул. „Христо Ботев“ и „Одринска епопея“ бе наложено заради изграждане на кръгово кръстовище и продължаването на уличната мрежа до парк „Артилерийски“.", "date": "2019.05.07", "title": "Стара Загора: Възстановява се движението на обществения транспорт по автобусни линии №3, №8 и №22"}
{"url": "http://www.focus-news.net/news/2019/05/07/2654866/maya-stoycheva-ruo-kyustendil-tselta-na-uchilishtnata-panorama-e-populyarizirane-na-profilite-v-darzhavniya-plan-priem-za-novata-uchebna-godina.html", "text": "Целта на Училищната панорама е популяризиране на профилите в държавния план-прием за новата учебна година. Това каза пред журналисти Мая Стойчева, началник на Регионално управление на образованието – Кюстендил, предаде репортер на  Радио „Фокус” – Кюстендил . „Целта е учениците да извършват своя мотивиран избор за най-доброто продължаване на образованието в гимназиалният етап”, каза Мая Стойчева. По думите й в областта броят на седмокласниците е около 980, държавният план-прием гарантира място за всеки един ученик, завършващ седми клас. „Направили сме девет срещи с участието на общинските администрации, с областна администрация, с представителите на работодателите. План-приемът е съгласуван с тях, изпълнени са желанията на работодателите за обучение в специалности и професии, които са важни за региона”, каза Мая Стойчева. \r\nВенцеслав ИЛЧЕВ", "date": "2019.05.07", "title": "Мая Стойчева, РУО-Кюстендил: Целта на Училищната панорама е популяризиране на профилите в държавния план-прием за новата учебна година"}
{"url": "http://www.focus-news.net/news/2019/05/07/2654873/tihomir-stoitsov-branshovi-sayuz-pchela-kyustendil-praskaneto-na-malkite-ovoshtni-gradini-e-osnovniyat-problem-za-pchelarite.html", "text": "Пръскането на малките овощни градини е основният проблем за пчеларите в Кюстендил. Това каза пред Радио „Фокус” – Кюстендил Тихомир Стоицов, председател на  браншовия съюз „Пчела” – Кюстендил . По думите му има хора, които третират малките овощни градини с моторни пръскачки, но не се съобразяват със законовите изисквания, което води до отделни случаи на отравяне при пчелните семейства. Към момента няма регистрирани масови отравяния при медоносната пчела в региона. „Има специална наредба, която регламентира пръскането на земеделските култури и на овощните насаждения. За жалост тази наредба не се спазва, а контролът не е на ниво. Пръскането задължително трябва да става през тъмната част на денонощието, а земеделските стопани трябва да уведомяват всички пчелари минимум пет дни преди третирането”, каза Тихомир Стоицов. По думите му едрите земеделски стопани третират площите си през почивните дни, когато дори да има отравяне на пчелите е много трудно да се свикат постоянните комисии за проверка, за да се констатира отравянето. „Другият проблем идва от това, че ако се констатира отравяне, пчеларите сами трябва да заплатят изследванията на пчелите и на растителността, а след това да търсят отговорност по съдебен път”, каза Тихомир Стоицов. \r\nВенцеслав ИЛЧЕВ", "date": "2019.05.07", "title": "Тихомир Стоицов, браншови съюз \"Пчела\" - Кюстендил: Пръскането на малките овощни градини е основният проблем за пчеларите"}
{"url": "http://www.focus-news.net/news/2019/05/07/2654872/sport-antonio-konte-izklyuchi-vazmozhnostta-da-poeme-roma-v-blizkoto-badeshte.html", "text": "Антонио Конте изключи възможността да поеме Рома в близкото бъдеще. Съответното 49-годишният специалист заяви в интервю пред „Газета дело Спорт“, в което подчерта, че не са налице условията, при който би могъл да застане начело на клуба. \r\nКонте остави отворен въпроса дали може да се завърне в Ювентус, който водеше в продължение на три сезона. Под негово ръководство грандът от Торино спечели три титли в Италия. Фаворит за нов отбор на Конте е Интер.", "date": "2019.05.07", "title": "Спорт: Антонио Конте изключи възможността да поеме Рома в близкото бъдеще"}
{"url": "http://www.focus-news.net/news/2019/05/07/2654875/kyustendil-spokoyna-e-meteorologichnata-obstanovka-v-oblastta-nyama-registrirani-gradushki.html", "text": "Спокойна е метеорологичната обстановка в Кюстендил, въпреки обявения жълт код за силен вятър. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. Към този час на деня обстановката на територията на Кюстендил е спокойна, вятърът е слаб и не е предпоставка за притеснение. Кюстендил и региона бяха подминати и от градоносните облаци. Към момента няма данни за паднала градушка и нанесени щети. Според Ивайло Чалъков има създадена готовност от страна на институциите, но не са подавани сигнали за възникнали проблеми и извънредни ситуации. Според метеоролозите в областта ще духа силен запад-северозападен вятър с пориви до 19-20 метра в секунда. \r\nВенцеслав ИЛЧЕВ", "date": "2019.05.07", "title": "Кюстендил: Спокойна е метеорологичната обстановка в областта, няма регистрирани градушки"}
{"url": "http://www.focus-news.net/news/2019/05/07/2654876/noi-prilaga-po-blagopriyatniya-variant-na-metodika-za-izchislenie-na-pensiite-na-novite-pensioneri.html", "text": "От 7 май 2018 г. Националният осигурителен институт (НОИ) предоставя възможност на всички осигурени лица, придобили право на пенсия, при подаването на документи за пенсиониране да поискат при определянето на размера на пенсията им за трудова дейност, когато тя е с начална дата след 31 декември 2018 г., да бъде приложен по-благоприятният за тях начин за изчисляване на индивидуалния им коефициент. Това съобщиха от пресцентъра на  НОИ . \r\nБъдещите пенсионери трябва да направят избора си дали коефициентът да бъде изчислен по реда на нормативната уредба, приложима за трудови пенсии с начална дата до 1 януари 2019 г. (т.нар. „стара методика“) или съгласно разпоредбите, приложими за пенсии с начална дата след 31 декември 2018 г. („нова методика“), едновременно с искането за отпускане на пенсията. За тази цел е утвърден нов формуляр на заявление за отпускане на пенсия/и и добавка/и. В него лицата трябва да посочат избраните от тях три години преди 1997 г., осигурителният доход от които се взема предвид при изчисляване на индивидуалния им коефициент, както и да приложат документ, удостоверяващ този доход. НОИ служебно определя по-благоприятния коефициент и го прилага за изчисляване размера на пенсията. \r\nПри подадено заявление за пенсиониране, в което не е посочено изчисляване по „старата методика“, пенсионният орган по подразбиране ще изчислява индивидуалния коефициент и размера на пенсията по новия ред, приложим за трудови пенсии отпуснати с начална дата след 31 декември 2018 г. \r\nПравото на избор се отнася не само за бъдещите пенсионери, но и за лицата с подадени заявления за пенсиониране или с вече отпуснати трудови пенсии с начална дата след началото на тази година. За тях срокът да заявят избора си изтича на 4 ноември тази година. \r\nС цел подпомагане избора на лицата за по-благоприятния за тях вариант при изчисляването на индивидуален коефициент за пенсия, във всички териториални поделения на НОИ (ТП на НОИ) в страната са обособени специални работни места, на които ще се предоставя информация единствено по тази тема. Освен в регионалните структури и в изнесените работни места на НОИ, консултации ще се извършват и от мобилни екипи в общинските центрове по места. Графиците за посещенията на мобилните екипи през месец май т.г. вече са оповестени в приемната на всяко ТП на НОИ.   \r\nКонсултирането на лицата се извършва от служители на НОИ чрез използване на електронната услуга „Изчисляване на прогнозна пенсия“. Услугата е достъпна на сайта на НОИ чрез издаден от института персонален идентификационен код (ПИК). \r\nНОИ напомня, че определените по този начин стойности както на индивидуалните коефициенти, така и на определените с тях размери на пенсията имат предварителен характер и могат да се различават от реалните както поради разлики или промяна в данните, използвани при извършване на консултацията, така и поради настъпили изменения в законодателството. \r\nПри осъществяване на консултациите няма да се извършва преценка за придобито от лицето право на пенсия.", "date": "2019.05.07", "title": "НОИ прилага по-благоприятния вариант на методика за изчисление на пенсиите на новите пенсионери"}
{"url": "http://www.focus-news.net/news/2019/05/07/2654879/dobrich-v-kavarna-shte-se-provede-sportniyat-praznik-zaedno-na-1-vi-yuni.html", "text": "В Каварна ще се проведе спортният празник „Заедно на 1-ви юни“. Това съобщиха от пресцентъра на  Общината . Основно училище „Йордан Йовков“ и Център за социална образователна подкрепа - Каварна организират деветнадесетото издание на спортния празник, което е посветено на Международния ден на детето. Събитието ще се състои на 31 май 2019 г. от 14.30 часа в ОУ „Йордан Йовков“. Закриването на спортния празник ще се състои на 02 юни 2019 г. от 10.30 часа.", "date": "2019.05.07", "title": "Добрич: В Каварна ще се проведе спортният празник „Заедно на 1-ви юни“"}
{"url": "http://www.focus-news.net/news/2019/05/07/2654881/burgas-zapochvat-obrabotki-na-trevnite-ploshti-v-grada-protiv-karlezhi.html", "text": "„Дезинфекционна станция“ – Бургас ЕООД започва от 8 май обработки на тревни площи срещу кърлежи в паркове, градини, детски площадки, зони за свободно пуснати кучета и подходите към тях. Това съобщиха от пресцентъра на  Община Бургас . Биоцидният препарат е „Ефциметрин“ 10 ЕК АДВ „Циперметрин“ 10.75 гр/100 мл. Карантинният срок е 24 часа. Третирането ще се извършва в часовете от 06.00 до 10.00 часа по график. Дезинфекционна станция – Бургас ЕООД поддържа в готовност и екип, който ще работи по сигнали на граждани на телефони 056 86 29 81, 0893 683 143 \r\nДезинфекционна станция – Бургас ЕООД си запазва правото да променя графика в зависимост от метеорологичните условия – силен вятър, дъжд и други.", "date": "2019.05.07", "title": "Бургас: Започват обработки на тревните площи в града против кърлежи"}
{"url": "http://www.focus-news.net/news/2019/05/07/2654864/atike-eshref-kmet-na-selo-sushevo-padnalata-v-rayona-na-seloto-gradushka-beshe-drebna-i-nyama-seriozni-problemi.html", "text": "Падналата в района на селото градушка беше дребна. Това каза пред  Радио „Фокус“ - Шумен  Атике Ешреф, кмет на населеното място. Тя посочи, че вчера първо е започнал валеж от силен дъжд, а после в продължение на около 10 минути е валяла и градушка. „Имало е по-големи градушки при нас, вчерашната беше дребна, разговарях и с председателя на земеделската кооперация, няма кой знае колко сериозни проблеми. Мокро е, не може да се влезе навътре в нивите, по това, което отстрани се вижда, съдим, че няма толкова големи щети“, каза Атике Ешреф. \r\nИвелина ИВАНОВА", "date": "2019.05.07", "title": "Атике Ешреф, кмет на село Сушево: Падналата в района на селото градушка беше дребна и няма сериозни проблеми"}
{"url": "http://www.focus-news.net/news/2019/05/07/2654882/evropeyski-izbori-2019-andrey-kovachev-institutsiite-shte-prodalzhat-v-sinhron-da-rabotyat-za-dobri-usloviya-za-investitsii-v-balgariya.html", "text": "Кандидатът за евродепутат от листата на ГЕРБ и СДС за европейските избори Андрей Ковачев проведе среща в „Успех Филтър ССБ” ЕООД – София. Той посети фабрика за производство на филтри за климатични системи “Успех“, където работят хора със зрителни проблеми. Това съобщиха от  пресцентъра на ПП ГЕРБ. \r\nАндрей Ковачев подчерта, че във фабриката е видял производство на световно качество с много добри показатели. „Тук се правят филтри по нови технологии, които се използват в най-прецизни помещения, като операционни зали, летища и други места. Повод за гордост е, че това предприятие се намира в България и произвежда високо качество на продукция. Това е едно дело на незрящите хора в България, което местната власт, българският парламент и европейският парламент ще продължат да подкрепят“, добави кандидатът за евродепутат.   \r\nКовачев отбеляза, че търговията с висококачествени продукти и стоки е единствената гаранция за това да има достатъчно работни места с добри и справедливи доходи за всички. „Когато ние сме част от общия пазар на ЕС и можем да използваме нашия капацитет за производство на такива стоки и услуги,  то ние ще имаме много работни места“, подчерта Ковачев. Той каза, че институциите ще продължат в синхрон да работят за добри условия за инвестиции в България и за разширяване на производството в това и други предприятия, за да могат да се наемат още повече работници, нуждаещи се от интеграция. \r\nВ срещата взеха участие кметът на Люлин Милко Младенов, Асен Алтънов, председател на ССБ, управителят на предприятието Донко Ангелов, народният представител от ГЕРБ Христо Гаджев, общинският съветник и координатор на 25 МИР Татяна Георгиева, заместник-кметът на Люлин Мила Гонзова, членове на районната структура на ГЕРБ. \r\nАсен Алтънов, председател на ССБ, изрази своята благодарност към подкрепата от страна на местната власт в лицето на кмета на район Люлин Милко Младенов, който със своята работа подпомага по всякакъв начин хората със зрителни проблеми. Благодарение на Младенов по Националната програма за енергийна ефективност е саниран блока на незрящите хора в София.", "date": "2019.05.07", "title": "Европейски избори 2019: Андрей Ковачев: Институциите ще продължат в синхрон да работят за добри условия за инвестиции в България"}
{"url": "http://www.focus-news.net/news/2019/05/07/2654880/kathimerini-zhan-klod-yunker-prizova-evropeytsite-da-pretsenyat-vnimatelno-za-kogo-shte-glasuvat-na-predstoyashtite-izbori-za-ep.html", "text": "Председателят на Европейската комисия Жан-Клод Юнкер призовава гражданите на страните-членки на Общността внимателно да преценят за кого ще гласуват на предстоящите избори за ЕП на фона на социологическите проучвания, които показват, че популистките и националистическите партии могат да спечелят място, отбелязва електронното издание на гръцкия вестник  Kathimerini . \r\nЮнкер препоръча на избирателите да се запитат как ще изглежда „европейският пейзаж“ през следващите години, ако всички гласуват за екстремисти. Той подчертава, че гласуването от 23-26 май за избор на членове на Европейския парламент „е най-големият наднационален избор в целия свят\". \r\nЮнкер критикува политическите атаки срещу председателя на Съвета на ЕС Доналд Туск, който бе сравнен с Хитлер и Сталин - нещо „напълно неприемливо, трябва да кажа, много отвратително\". \r\nПроучванията показват, че традиционните партии ще загубят известна подкрепа, но все още ще имат контрол върху ЕП. Тереза Герова", "date": "2019.05.07", "title": "Kathimerini: Жан-Клод Юнкер призова европейците да преценят внимателно за кого ще гласуват на предстоящите избори за ЕП"}
{"url": "http://www.focus-news.net/news/2019/05/07/2654883/plovdiv-dete-e-postradalo-pri-verizhna-katastrofa-na-bul-asenovgradsko-shose.html", "text": "Дете е пострадало при катастрофа на бул. „Асеновградско шосе“. Това съобщи за  Радио „Фокус“ - Пловдив  говорителят на ОДМВР - Пловдив. По първоначални данни са се ударили камион и два автомобила. Сигналът е подаден на тел. 112 около 15.30 ч. Инцидентът е станал на светофара преди кръстовището между бул. „Асеновградско шосе“ и ул. „Цар Симеон“. Движението се осъществява в едната лента. Движението е затруднено в момента. Два екипа на Пътна полиция подсигуряват и регулират трафика. \r\nЦветана ТОНЧЕВА", "date": "2019.05.07", "title": "Пловдив: Дете е пострадало при верижна катастрофа на бул. „Асеновградско шосе“"}
{"url": "http://www.focus-news.net/news/2019/05/07/2654874/ramush-haradinay-onezi-koito-podkrepyat-prenachertavaneto-na-granitsite-shte-badat-pogrebani-politicheski.html", "text": "Министър-председателят на Косово Рамуш Харадинай заяви, че онези, които подкрепят преначертаването на границата на страната, ще бъдат „погребани политически“, съобщава електронното издание на прищинския ежедневник  Gazeta Express . \r\nХарадинай направи изявленията си в отговор на молба да коментира думите на сръбския външен министър Ивица Дачич, който заяви, че границата между албанците и сърбите трябва да бъде по река Ибър в северната част на Косово. „Идеята за границите, подкрепена от Дачич и сръбския президент Александър Вучич и други, е вековен стремеж. Сърбите продължават да „готвят\" идеи за разделяне. Това е ново поколение, няма да има разделение на албанските земи. Всички онези, които подкрепят промяната на границите, ще бъдат политически погребани“, увери Харадинай. Тереза Герова", "date": "2019.05.07", "title": "Рамуш Харадинай: Онези, които подкрепят преначертаването на границите, ще бъдат погребани политически"}
{"url": "http://www.focus-news.net/news/2019/05/07/2654877/otets-petko-valov-sveshtenik-v-edinstvenata-katolicheska-enoriya-v-yugozapadna-balgariya-nay-vazhnoto-ot-poslaniyata-na-papa-frantsisk-be-che-tryabva-da-postignem-kultura-na-dialog.html", "text": "Изключително радостни сме католиците от енорията в Ново Делчево, Община Сандански след посещението на папа Франциск в България. Това каза за  Радио „Фокус“ – Пирин  отец Петко Вълов, свещеник в единствената католическа енория в Югозападна България. „Още предварително бях обявил, че който иска да присъства на литургията може да се запише в списък, за да вземем покани и да осигурим автобус. Така се организирахме и успяхме да стигнем до София с един автобус. По този начин хората от Ново Делчево присъстваха на литургията. За съжаление аз не можах да бъда с тях, тъй като за свещениците имаше отделно каре, в което стояхме. Въпреки това всички са успели да усетят атмосферата, снимали са. Така, че всички бяха много доволни“, каза още отец Вълов. Той добави, че най-важното от посланията на папата е било, че трябва да се постигне култура на диалога. „Да строим мостове, да бъдем отворени към другия, да не се изолираме само в нашето ежедневие. Всичко това е ценно, но изисква повече време, търпение и по-дълг процес на осъзнаване, защото както знаем има сериозни предразсъдъци спрямо католиците от неща, които са от романи или неща от историята, които отдава би трябвало да са преодолени. Все пак нека не забравяме, че църквата е нещо живо и не може в наши дни да съдим по събития от преди векове със същите критерии“, подчерта отец Вълов. Според него по-скоро трябва да сме обърнати не към моменти от историята, които не са били хубави, а по-скоро да гледаме в настоящето. „Това всъщност е и нещо, което църквата търси и иска да предаде“, коментира още отеца. \r\nЛивия НИНОВА", "date": "2019.05.07", "title": "Отец Петко Вълов, свещеник в единствената католическа енория в Югозападна България: Най-важното от посланията на папа Франциск бе, че трябва да постигнем култура на диалог"}
{"url": "http://www.focus-news.net/news/2019/05/07/2654884/ruse-vazstanoveno-e-dvizhenieto-po-pat-i-5-ruse-byala-v-rayona-na-razklona-za-pirgovo.html", "text": "Възстановено е движението по път I-5 Русе – Бяла в района на разклона за Пиргово. Това съобщиха от пресцентъра на  Агенция „Пътна инфраструктура“ .", "date": "2019.05.07", "title": "Русе: Възстановено е движението по път I-5 Русе – Бяла в района на разклона за Пиргово"}
{"url": "http://www.focus-news.net/news/2019/05/07/2654887/haskovo-kmetat-dobri-belivanov-pozhela-uspeh-na-uchastnitsite-v-natsionalno-sastezanie-gorski-mnogoboy.html", "text": "Кметът на община Хасково Добри Беливанов пожела успех на участниците в Националното състезание „Горски многобой“. Това съобщиха от пресцентъра на  Община Хасково . Домакин на проявата за трети път е ПГДС „Цар Иван Асен II“. Състезателите са ученици в гимназии по горско и ловно стопанство от цялата страна. В продължение на два дни те ще се надпреварват в атрактивни дисциплини. Победителите ще бъдат наградени на 8 май.", "date": "2019.05.07", "title": "Хасково: Кметът Добри Беливанов пожела успех на участниците в Национално състезание „Горски многобой“"}
{"url": "http://www.focus-news.net/news/2019/05/07/2654888/sgs-mazh-e-osaden-na-8-godini-zatvor-za-prichinena-smart-na-patya.html", "text": "По внесен от Софийска градска прокуратура (СГП) обвинителен акт Софийска градски съд (СГС) постанови 8-годишна осъдителна присъда за причинена смърт по непредпазливост при управление на моторно превозно средство. Това съобщиха от пресцентъра на  прокуратурата . Иван Ч. е предаден на съда за това, че на 18.04.2016 година около 00,50 часа в София при управление на моторно превозно средство с концентрация на алкохол в кръвта 2,6 промила, нарушил правилата за движение, като при ограничения на скоростта от 50 км/ч в населено място“, се движел със скорост 105 км/ч, и по непредпазливост причинил пътно-транспортно произшествие със специален автомобил с вишка, извършваш ремонт на светофарната уредба на бул. „Сливница“.  При удара, намиращият се във вишката служител М.Б., бил изхвърлен на разстояние 19 м., в резултат на което получил съчетана тъпа травма на главата без счупване на костите на черепа, гръдна коремна травма и травма на крайниците. По-късно същата нощ пострадалият М.Б. починал в УМБАЛСМ „Пирогов“, въпреки положените усилия от лекарите. За същия период той е лишен и от право до управлява моторно превозно средство, а съдът е постановил да изтърпи изцяло и отделно по-рано наложено му наказание от 8 месеца „лишаване от свобода“ за разпространение на наркотици. Настоящата присъда се явява втора за Иван Ч. за причинена от него смърт по непредпазливост при пътно-транспортно произшествие след като през 2002 г. е осъждан за друго такова престъпление.", "date": "2019.05.07", "title": "СГС: Мъж е осъден на 8 години затвор за причинена смърт на пътя"}
{"url": "http://www.focus-news.net/news/2019/05/07/2654885/kyustendil-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в областта, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.07", "title": "Кюстендил: Нормално се осъществява движението по пътищата в областта"}
{"url": "http://www.focus-news.net/news/2019/05/07/2654886/evropeyski-izbori-2019-lilyana-pavlova-balgariya-ne-samo-che-shte-prodalzhi-da-poluchava-evropeysko-finansirane-sled-2020-godina-no-sme-dogovorili-to-da-bade-i-po-golyamo.html", "text": "България не само, че ще продължи да получава европейско финансиране след 2020 година, а това, което сме договорили, е то да бъде и по-голямо. Това каза в Казанлък кандидатът за евродепутат от ГЕРБ Лиляна Павлова, предаде кореспондент на  Радио „Фокус” . Павлова посочи, че това е и първият мит, който опонентите на ГЕРБ много често изтъкват, и който трябва да бъде развенчан. Павлова подчерта, че един от акцентите, по които ще работи е европейското финансиране по линия на кохезионната политика, политиката за сближаване, която включва регионално развитие, транспортна инфраструктура, инвестиции във всички тези сфери, да достигне до 18 милиарда лева. По думите ѝ с това финансиране ще може да бъдат подкрепени и гражданите, и общините, и регионите, и бизнеса. „Но това е само една част от финансирането. Говорейки за бизнеса, чрез инвестициите, чрез новата програма Инвест EU, която ще бъде за подкрепа на малки и средни предприятия, подкрепа на бизнеса, чрез банкови гаранции, чрез стартиращо финансиране, чрез подкрепа за иновации, мултиплициращият ефект ще доведе до това, че със стартов капитал, например 15 милиарда, той ще се увеличи до 600 милиарда за цяла Европа инвестиции. Те ще се насочат към подкрепа, модернизация, иновации на малки и средни предприятия, в допълнение към тези 18 милиарда, които ние искаме да насочим за региони, за благоустрояване и промяна на облика на градовете, за малки и средни предприятия, иновации, технологично оборудване и т.н.”, каза Лиляна Павлова. Тя добави, че трябва да се добавят и средствата по линия на обща селскостопанска политика. „Това е вторият мит, че България ще получава по-малко. И тук България няма да получава по-малко. Както досега ще продължим да получаваме аналогичната стойност от 18 милиарда, които ще се инвестират в подкрепа на селските райони. Слабо развитите региони, по-малките населени места също да имат достъп до тези средства. Да няма населено място, където да няма достъп до европейско финансиране, за да може всеки да усети от Европа, от европейската солидарност”, посочи тя. \r\nКандидатът на ГЕРБ за евродепутат заяви, че българският бизнес е готов да посрещне всичко това. „Това ни е втори програмен период и българският бизнес доби вече и капацитета, и опита, свикна и на двата вида финансиране. От една страна това беше кандидатстването със стандартни проекти, които включват технологично оборудване и обновяване на предприятията. Такъв тип проекти ще продължи да има. Вторият тип проекти са за млади хора, за инициативи, за предприемачи, за иновации, които също ще продължат. Те са много важни, защото чрез тях ще привличаме младите хора да се върнат в България, след като завършат образованието си някъде из Европа. Третият сегмент е чрез гаранции, чрез кредитиране и финансиране подкрепено с европейски фондове, да подкрепим малкия и среден бизнес, създаването на нови предприятия. Нашите предприятия вече имат готовност и капацитет. За начинаещите има създаден механизъм, за да бъдат подпомагани”, каза още тя. \r\n\"Демографската криза е проблем не само в България, а въобще в целия Европейски съюз, но с това,което виждам около себе си се надявам това да се промени\", каза кандидатът за евродепутат от ГЕРБ Йоана Йончева – Фильова. Тя посочи, че е заобиколена от 32 многодетни семейства в Казанлък. „Благодарение на европейските фондове и облагодетелстването от тях в насока инфраструктура, подобряване начина на живот, изграждане на нови паркове, това е една много добра мотивация”, добави тя. Йоана Йончева – Фильова подчерта, че друго, което би мотивирало семействата да раждат повече деца, е, че майчинството в България е най-дълго в Европейския съюз. „Две години платено майчинство няма никъде”, каза още тя и посочи, че е родила в САЩ, където платеното майчинството е било 6 седмици, благодарение на добрата воля на работодателя. Като мотив за решението за многодетно семейство тя посочи и състоянието на детски градини в България, както и квалификацията на педагозите в тях. \r\n„Да се завърна в България, след като завърших образованието си, приех като моя лична кауза”, каза още Йоана Йончева – Фильова, която заминава за САЩ, когато е на 15 години и прави стъпка да се върне на 25 години. \"Нагласата ми винаги е била, че България върви нагоре, в по - добра посока всяка година и всяко лято, в което съм се връщала. Мотивацията на един млад човек да се върнев България могат да бъдат неговите корени. Ние българите винаги сме били свързани с нашето семейство. Опитвам се да говоря на хората, че благодарение на завръщането им в България и работата им тук, ще осигурят доходите на техните родители, пенсиите и т.н.\", каза още тя. \r\nСлавяна ГАЙДАРОВА", "date": "2019.05.07", "title": "Европейски избори 2019: Лиляна Павлова: България не само, че ще продължи да получава европейско финансиране след 2020 година, но сме договорили то да бъде и по-голямо"}
{"url": "http://www.focus-news.net/news/2019/05/07/2654871/ivanka-slavova-kmet-na-selo-vetren-gradushkata-v-seloto-porazi-posevi-ovoshtni-darveta-i-lozya.html", "text": "Падналата на Гергьовден в района на селото градушка порази посеви, овощни дървета и лозя. Това каза пред  Радио „Фокус“ - Шумен  Иванка Славова, кмет на силистренското село Ветрен. По думите и, макар и ледените зърна да не са били големи, градушката е продължила около двадесетина минути и близо 10 см. лед е покрил земята. „Започна с проливен дъжд, след 17.00 часа падна и градушка с големина на царевично зърно, но валя продължително, час след нея ледът още не се беше стопил, все едно по улиците на селото имаше реки от лед. Всичко, засято в градините, е сравнено със земята“, каза Иванка Славова. Тя допълни, че за разлика от предишни градушки, които са обхващали част от селото, сега е засегнато цялото населено място. „Старите хора в селото не помнят такъв град, има черешови дървета, които започват да зреят, но плодовете им са ударени и ще изгният, не знам дали ще се запазят кайсиите, ако приемем, че 30% от плода е останал по дърветата“, каза Иванка Славова. \r\nИвелина ИВАНОВА", "date": "2019.05.07", "title": "Иванка Славова, кмет на село Ветрен: Градушката в селото порази посеви, овощни дървета и лозя"}
{"url": "http://www.focus-news.net/news/2019/05/07/2654889/sport-bfs-izklyuchi-vereya-ot-parva-liga.html", "text": "Дисциплинарната комисия към Българския футболен съюз наказа Верея с ефективно изваждане от състава на Първа професионална футболна лига по чл. 46, ал. 7 от Дисциплинарния правилник на БФС за сезон 2018/2019 г.  \r\nПричината за предприетата крайна мярка от са сериозни съмнения за участието на старозагорския тим в уговорени мачове. От БФС напомнят, че на отбора вече е била наложена финансова санкции в тази връзка, но от УЕФА са продължили да получават сигнали за дейност, целяща манипулиране на срещите. \r\nВерея може да обжалва решението пред Апелативната комисия към БФС в седемдневен срок от връчване на решението. Подаването на жалба обаче няма да спре изпълнението на решението.", "date": "2019.05.07", "title": "Спорт: БФС изключи Верея от Първа лига"}
{"url": "http://www.focus-news.net/news/2019/05/07/2654891/ek-proletna-ikonomicheska-prognoza-bvp-na-balgariya-shte-raste-stabilno-prez-tazi-i-sledvashtata-godina.html", "text": "Предвижда се през 2019 г. европейската икономика да продължи своя растеж за седма поредна година, с умерени темпове, като се очаква реалният БВП да нарасне във всички държави — членки на ЕС. Очаква се растежът да ускори отново своите темпове през следващата година, се казва в съобщение от  пресслужбата на ЕК. \r\nВ България, ръстът на брутния вътрешен продукт спадна на 3.1% през 2018 г. от 3.8% през 2017 г., подкрепен от вътрешното търсене, но повлиян неблагоприятно от нетния износ. Очаква се той да се възстанови през следващите две години, достигайки 3.3% през 2019 г. и 3.4% през 2020 г. Благоприятните тенденции на българския пазар на труда се запазват и безработицата, която спадна до 5.2% през 2018 г., се очаква да намалее още до 5% през 2019 г. и 4.8% през 2020 г.   \r\nБюджетният баланс се очаква да остане положителен през прогнозния период, а публичният  дълг да продължи да намалява.  \r\nТъй като през тази и следващата година световната търговия и растеж се очаква да нарастват по-бавно в сравнение с бързите темпове от 2017 г., икономическият растеж в Европа ще зависи изцяло от вътрешната дейност. Днес имат работа повече европейци от всякога, а увеличаването на заетостта се очаква да продължи, макар и с по-бавни темпове. Това, заедно с увеличаващите се заплати, ниската инфлация, благоприятното финансиране и стимулиращите фискални мерки в някои държави членки, се очаква да поддържа вътрешното търсене. Като цяло според прогнозите БВП ще нарасне с 1,4 % през тази година в ЕС и с 1,2 % в еврозоната.", "date": "2019.05.07", "title": "ЕК: Пролетна икономическа прогноза — БВП на България ще расте стабилно през тази и следващата година"}
{"url": "http://www.focus-news.net/news/2019/05/07/2654890/evropeyski-izbori-2019-g-lilyana-pavlova-v-stara-zagora-tam-kadeto-ima-dobra-infrastruktura-ima-i-dobar-biznes.html", "text": "Работила съм много за подобряване на инфраструктурата, защото това е предпоставката за добър бизнес. Всички знаем, че пътната мрежа е едно от най-важните неща. С тези думи Лиляна Павлова, кандидат за евродепутат от ГЕРБ, започна срещата си с ръководството и работниците на една от водещите фирми в Стара Загора за регенерат, ремонт и унищожаване на автомобилни гуми, съобщиха от пресцентъра на  ПП ГЕРБ . „Изпълненото ми обещание към всички в региона е реновирането на пътя Раднево – Стара Загора. Ще продължа да допринасям за по-добрата инфраструктура и занапред“, каза още Павлова. „Изборите на 26 май са важни не само за Европа, но и за България, защото ще дадат посоката за развитие на страната, на градовете и селата ни. Важно е там да бъдат хора, които не петнят името на родината ни, а работят за него, за по-доброто бъдеще“, подчерта Лиляна Павлова. Тя допълни, че благодарение на Европейския съюз, българският бизнес е част от 500-милионен пазар. „Виждам сред вас много млади хора – ЕС даде възможност на всеки един да учи и да пътува свободно в страните-членки. Това е перспектива за личностно и професионално развитие. Важно е младите хора да имат тези възможности и да се реализират успешно в България“, обобщи кандидатът за евродепутат. Тя допълни, че регионалната политика е бил и ще остана неин приоритет. „Привличането на максимално нови средства към общините през следващия програмен период ще означава още повече ремонти на пътища, ВиК мрежи, училища и детски заведения, спортни площадки и зали, за да имат подходящи условия да се върнат в родните си места младите хора“, подчерта Павлова. Тя посочи, че стабилността на ЕС носи развитие на икономиката и пазарите. Припомни още, че по времето на Европейското председателство на Съвета на Европа, темите, които вълнуват Западните Балкани са станали теми и за всички страни от ЕС. Павлова пое ангажимент да продължи работата от българска страна за премахване на двойния стандарт при храните.  \r\nПри посещението си в Стара Загора Лиляна Павлова бе заедно със старозагорското лице в листата на ГЕРБ – Николай Диков. Те посетиха две от големите предприятия в региона, даващи работа на стотици хора.   \r\nПо време на срещата в една от големите фирми в строителната индустрия стана ясно още, че Европейският съюз е подкрепил модернизацията на българските предприятия и производство, на земеделието и инфраструктурата с около 40 млрд. лева през изминалите 12 години.  \r\n„В регион, в който има инвестиции – има живот“, каза Николай Диков. „Част съм от най-добрия и работещ екип от кандидати за Европейския парламент“, заяви Диков. Той подчерта, че е еврооптимист. „Като общински съветник се срещам с много хора, чувам проблемите им, знам какво ги тревожи, но и всеки ден виждам как моят град се променя, виждам ползите за България, за които допринася ЕС. С общинския бюджет подобни мащабни проекти са невъзможни, защото за всеки 1 лев, който даваме, получаваме от Европа 40 лева. Това са средства за по-добра инфраструктура, за по-хубави детски площадки, за повече възможности за спорт. Това са ремонтираните булеварди и паркове“, обобщи старозагорският кандидат за евродепутат. Той сподели с участниците в срещата и коя е неговата лична кауза – защитата на енергийния комплекс „Марица – изток“. „В енергийното сърце на България се произвежда 40% от необходимата ни електроенергия и това е от изключително значение не само за нашия регион, а за нашата страна“, подчерта Николай Диков.", "date": "2019.05.07", "title": "Европейски избори 2019 г.: Лиляна Павлова в Стара Загора: Там, където има добра инфраструктура, има и добър бизнес"}
{"url": "http://www.focus-news.net/news/2019/05/07/2654893/evropeyski-izbori-2019-g-mariya-gabriel-v-plovdiv-po-niski-tseni-na-rouminga-i-internet-dostap-na-obshtestveni-mesta-sa-sred-prioritetite-ni.html", "text": "„Цифровизацията е навсякъде около нас. Тя не е бъдещето, тя е настоящето“ - това заяви в Пловдив водачът на листата на ГЕРБ за предстоящите избори за членове на Европейски парламент Мария Габриел, съобщиха от пресцентъра на  ПП ГЕРБ . В града под тепетата тя се срещна с администрацията на фирма „Белла България“, където бе посрещната от изпълнителния директор на компанията Елза Маркова. Тя бе придружена от кмета на „Тракия“ и ръководител на районната организация Костадин Димитров. \r\nСамо за година и половина с комисар по цифрова икономика и общество Мария Габриел, Европейската комисия е завършила 28 законодателни инициативи в този ресор. За сравнение за предходните три години от мандата на ЕК те са били само шест. \r\nМария Габриел посочи съвсем конкретни ползи за хората като цените на роуминга в Европейския съюз. „Днес ги приемаме за даденост, но да си спомним какви бяха те преди юни 2017 година“, заяви тя и уточни, че работи усилено за намаляване на цените на роуминга на Западните Балкани.  \r\n„По тази тема работя и се радвам, че имам резултат – още от юли тази година започва спадане на цените за мобилните данни - да си видим имейлите, фейсбук. Стартираме с цена от 45 евроцента на мегабайт,  в момента тя е между 11 и 14 евро. Разликата наистина е огромна“, каза още Мария Габриел и уточни, че е започнат техническият процес за работа за гласовите обаждания и есемесите. Страните от Западните Балкани също вече между тях шестте започват драстично намаляване на цените.  \r\nОсвен роуминга водачът на листата на ГЕРБ за предстоящите избори за членове на Европейския парламент посочи и други добри инициативи – безплатен безжичен интернет на обществени места, а Пловдив е сред селектираните. „Това е моя инициатива, в която за първи път Европа работи така пряко с кметовете и общините. Проектът е на стойност 120 милиона евро. Целта ни е в 8000 общини в цяла Европа да предоставим ваучер на стойност 15000 евро, който да позволи в продължение на три години на обществени места да има безплатен безжичен високоскоростен интернет“, обясни Мария Габриел. Тя отговори на всичките й поставени въпроси, сред които бъдещето на България в Шенген и Еврозоната, електронното гласуване, борбата с фалшивите новини и дигитализацията на различни сектори в икономиката, по-конкретно в земеделието и хранително-вкусовата промишленост. \r\nВ рамките на програмата „Хоризонт Европа“ средствата за периода 2016-2017 били 40 милиона евро, а за 2018-2020 г. те ще са в размер 160 милиона евро. Дискутирана бе и темата за дигиталните иновационни хъбове, като Пловдив бе посочен като област, в която е необходимо да има такъв хъб в агросектора и хранително-вкусовата промишленост. \r\nВ града под тепетата Мария Габриел проведе срещи с граждани в предизборните пунктове и по Главната пешеходна зона. Тя разговаря с кмета и областен координатор на ГЕРБ в Пловдив Иван Тотев, районните кметове, народният представител инж. Атанас Ташков, общински съветници, членове и симпатизанти.   \r\nНа Евроизборите на 26-ти май 2019 година ГЕРБ е с номер 12 в интегралната бюлетина.", "date": "2019.05.07", "title": "Европейски избори 2019 г.: Мария Габриел в Пловдив: По-ниски цени на роуминга и интернет достъп на обществени места са сред приоритетите ни"}
{"url": "http://www.focus-news.net/news/2019/05/07/2654894/plovdiv-dve-zheni-sa-v-bolnitsa-sled-katastrofata-na-bul-asenovgradsko-shose.html", "text": "Две жени са в болница след катастрофата на бул. \"Асеновградско шосе\". Това съобщи за  Радио „Фокус”- Пловдив  говорителят на ОДМВР- Пловдив. По първоначални данни товарен автомобил, с 30-годишен водач, не спрял на червен сигнал на светофара и ударил отзад лек автомобил с 41-годишна шофьорка. Втората кола се завъртяла и последователно ударила мантинелата и още един автомобил, управляван от 47-годишен мъж. В болница е откарана шофьорката на първата кола и 32-годишна пътничка от същата кола. Изчакват се резултатите от прегледите. В единия автомобил е пътувало и 12-годишно дете, за което писахме по-рано, но то няма наранявания. Движението е затруднено, осъществява се в двете ленти. Пътни полицаи са на място и запазват местопроизшествието. Водачите да преминават с повишено внимание и съобразена скорост. \r\nЦветана ТОНЧЕВА", "date": "2019.05.07", "title": "Пловдив: Две жени са в болница след катастрофата на бул. \"Асеновградско шосе\""}
{"url": "http://www.focus-news.net/news/2019/05/07/2654895/evropeyski-izbori-2019-g-gerb-i-sds-shte-predstavyat-vav-vratsa-listata-si-za-evropeyskite-izbori-na-8-may.html", "text": "ГЕРБ и СДС ще представят кандидатите си за членове на Европейския парламент в голямата зала на Драматично-куклен театър Враца на 8 май 2019 г. от 18.00 часа. Това съобщиха от пресцентъра на  ПП ГЕРБ . На събитието ще присъстват водачът на листата Мария Габриел, кандидатите за евродепутати Ева Майдел, Асим Адемов, д-р Иво Ралчовски, Александър Йорданов и Илия Лазаров, председателят на СДС Румен Христов, областният управител и общински ръководител на партията Малина Николова, кметът на Община Враца Калин Каменов, кметове от област Враца, общински съветници, членове и симпатизанти на ГЕРБ. Участници в концерта във Враца ще бъдат Веселин Маринов, Деси Добрева, Светлин Миланов, Представителен танцов ансамбъл „Хемус” и Представителен танцов ансамбъл  „Мездра”. \r\nВ програмата за 8 май са включени и предизборни срещи на кандидатите за евродепутати от ГЕРБ Ева Майдел, Асим Адемов и д-р Иво Ралчовски с жители на област Враца. Заедно с тях ще бъде и Владимир Уручев. \r\nПървата от поредицата срещи е от 10.00 часа и ще е проведе в залата на Туристическия център в Мизия.  \r\nВ 11.30 часа те ще разговарят с колектива на шивашка фирма в град Бяла Слатина. Срещата ще се проведе на ул. „Търнавска“ 48А, индустриална зона.  \r\nВ 12.30 часа кандидатите за евродепутати и Владимир Уручев ще се срещнат с кметове на населени места и жители на с. Търнава на централния площад в населеното място. На мероприятията ще присъстват кметът на община Бяла Слатина Иво Цветков и Стефан Терзийски – общински ръководител на ГЕРБ.       \r\nПо-късно през деня Ева Майдел, Асим Адемов, д-р Иво Ралчовски и Владимир Уручев ще разговарят с жителите на община Криводол. Срещата е с начален час 14.30 часа и ще се проведе в залата на НЧ „Н.Й.Вапцаров”. \r\n В 16.00 часа д-р Иво Ралчовски, Асим Адемов, Владимир Уручев и Калин Каменов ще открият новоизградена спортна площадка и ремонтирана спортна зала в с. Згориград.", "date": "2019.05.07", "title": "Европейски избори 2019 г.: ГЕРБ и СДС ще представят във Враца листата си за европейските избори на 8 май"}
{"url": "http://www.focus-news.net/news/2019/05/07/2654878/rumanskite-vlasti-shte-ni-predadat-zadarzhanite-za-telefonni-izmami-na-8-may.html", "text": "На 8 май 2019 г. в 10.00 часа на ГКПП \"Дунав мост\" румънските власти ще предадат на българските съдебни органи шестимата задържани в Румъния обвинени от Специализираната прокуратура за участие в организирана престъпна група за телефонни измами. Това съобщиха от пресцентъра на  Апелативна специализирана прокуратура . Предстои да им бъдат предявени обвинения, както и да им бъде наложено задържане до 72 часа.", "date": "2019.05.07", "title": "Румънските власти ще ни предадат задържаните за телефонни измами на 8 май"}
{"url": "http://www.focus-news.net/news/2019/05/07/2654892/d-r-kiril-aleksiev-rim-blagoevgrad-v-izlozhbata-horata-koito-pobediha-voynata-mogat-da-se-vidyat-interesni-snimki-koito-pokazvat-zhivota-na-voynika-izvan-boynoto-pole.html", "text": "В изложбата „Хората, които победиха войната“ могат да се видят интересни снимки, които показват живота на войника извън бойното поле. Това каза за  Радио „Фокус“ – Пирин  д-р Кирил Алексиев, историк и директор на Регионален исторически музей – Благоевград. Той отбеляза, че акцентът в изложбата е поставен върху човека в униформа. „Смятам, че с изложбата успяхме да постигнем един изключително интересен резултат. Важно е да отбележим, че по-голяма част от изложбите, дори чуждестранните, които се занимават с тази проблематика се фокусират само върху проблематиката, която касае съответните национални граници. Тоест имаме френски, немски, сръбски, български, руски изследвания и така нататък, които отбелязват зад фронтовия живот и по какъв начин се справят с войната, докато ние решихме да погледнем малко по-амбициозно на нещата“, каза още д-р Алексиев. Според него по този начин се е получил един много интересен проект, който обединява всички гледни точки, което спомогна за това да се получи един изключително интересен резултат. „Буквално хората ще могат да видят еднотипни снимки на хора в различни униформи, които по един и същи начин се справят с живота отвъд бойното поле и извън стрелбата. Както пример мога да дадем една изключително интересна снимка – как български и сръбски войник си разменят цигара. Моментът, запечатан на снимка показва как това се случва съвсем добронамерено, без да враждуват по между си“, отбеляза д-р Алексиев. По думите му изключително интересни са и грижите за домашните любимци, които  войниците приемат в окопите, начина, по който се забавляват когато падне първият сняг, полковите театри, музикантските команди, които организират, грижата за ранените противници. „Също така място в изложбата намира така нареченото „Коледно примирие“ между британските и немските войници, което всъщност е емблематично за другарството между обикновените хора, които в навечерието на 1915 на Коледа излизат от окопите и заедно празнуват празника, дори играят заедно футболен мач. Всичко това е общоизвестно и познато, но се оказва, че такива неща, такива тенденции могат да бъдат открити при всички воюващи страни, включително и българските. Така ние решихме да покажем общото между всички тези хора“, подчерта д-р Алексиев. Той уточни, че резултатът в рамките на 11-те табла, които са направили е доста показателен и доста интересен, така че хората само могат да спечелят ако отидат, за да видят изложбата. „Припомням, че изложбата официално ще бъде открита днес в 17.30 часа в залите на Регионален исторически музей – Благоевград и ще остане близо месец. Така, че всеки, който се интересува от другата страна на войната, от чисто човешката може да дойде и да я разгледа“, добави д-р Алексиев. \r\nЛивия НИНОВА", "date": "2019.05.07", "title": "Д-р Кирил Алексиев, РИМ – Благоевград: В изложбата „Хората, които победиха войната“ могат да се видят интересни снимки, които показват живота на войника извън бойното поле"}
{"url": "http://www.focus-news.net/news/2019/05/07/2654896/plovdiv-denyat-na-evropa-shte-bade-otbelyazan-na-9-i-10-may-s-festival-na-svetlinite.html", "text": "Денят на Европа ще бъде отбелязан в Пловдив на 9 и 10 май с „Фестивал на светлините“. Това съобщиха за  Радио „Фокус“ – Пловдив  от Фондация „Пловдив 2019“. На 9 и 10 май от 21.30 часа жителите и гостите на града ще могат да видят как някои от най-красивите фасади в центъра на града „оживяват“ под цветните светлини на 3D мапинг шоу и пет светлинни инсталации. В месеца на европейските избори на 26 май честването на Деня да Европа ще бъде именно в подкрепа на едно от изконните права на човека – да избира. Шестте арт проекции ще пречупят вечно актуалната тема през античната история на „Града на седемте тепета“ и богатото световно културно наследство, като преплетат минало и настояще. 3D филм на тема „Заедно избираме нашето бъдеще“ ще бъде прожектиран върху емблематична сграда в центъра на Пловдив и ще бъде съпроводен със серия от статични арт проекции в центъра на града, на сградата на Община Пловдив, светлинни инсталации в Цар Симеоновата градина, около водната каскада по стълбите на ул. „Ангел Букурещлиев“ и Античния стадион на Филипопол. \r\nДостъпът до спектакъла и инсталациите ще бъде свободен. За да могат всички желаещи да станат част от празника, 3D филмът ще бъде излъчен няколко пъти в двете вечери. Шоуто ще може да бъде гледано на живо от 21.30 часа на 9 май на интернет страницата на Европейския парламент в България.", "date": "2019.05.07", "title": "Пловдив: Денят на Европа ще бъде отбелязан на 9 и 10 май с „Фестивал на светлините“"}
{"url": "http://www.focus-news.net/news/2019/05/07/2654898/blagoevgrad-spokoyna-e-obstanovkata-v-oblastta-vyatarat-v-regiona-e-s-porivi-mezhdu-35-10-msek.html", "text": "Спокойна е обстановката в Благоевградска област, въпреки обявеният жълт код за силен вятър, предаде репортер на  Радио „Фокус“ – Пирин . До този момент няма данни за възникнали инциденти, сигнали за които да са подавани към Регионална дирекция „Пожарна безопасност и защита на населението“ – Благоевград. Вятърът в региона е с пориви между 3,5 - 10 м/сек. Според предупрежденията на синоптиците е възможно той да достигне 18 – 20 м/сек. Това от своя страна създава реална опасност от хвърчащи предмети или счупване на клони на дървата, затова е необходимо хората да бъдат особено внимателни, когато излизат навън. За кратко в Благоевград валя дъжд, пътните настилки са частично мокри и хлъзгави, времето е облачно. \r\nЛивия НИНОВА", "date": "2019.05.07", "title": "Благоевград: Спокойна е обстановката в областта, вятърът в региона е с пориви между 3,5 - 10 м/сек"}
{"url": "http://www.focus-news.net/news/2019/05/07/2654900/veliko-tarnovo-2615-dushi-sa-se-pensionirali-v-oblastta-prez-2018-godina.html", "text": "2615 души са се пенсионирали в областта през 2018 година. Това съобщи директор на ТП НОИ-Велико Търново Петя Йорданова, предаде репортер на  Радио „Фокус“ – Велико Търново . Тя посочи, че това е броят на отпуснатите пенсии за осигурителен стаж и възраст. По думите и не се отчита увеличение на броя на пенсионерите, тъй като и възрастта за пенсиониране нараства с по няколко месеца. „Освен това масово хора, подлежащи на пенсиониране, продължават да работят. Ако в едно частно предприятие това не е проблем, то в държавните институции е и те биват освобождавани. Често хората гледат да не упражнят правото си на пенсия, за да останат на работа, тъй като доходът от заплата е по-висок от този от пенсия“, допълни Петя Йорданова. Тя посочи, че към момента възрастовата граница за пенсиониране при жените е 61 години и 4 месеца, а при мъжете 64 години и 2 месеца. 910 лева е максималната пенсия, която държавата отпуска. От 1 юли се очаква тя да се увеличи на 1200 лева. „Правителството обаче не предвижда т. нар. „таван“ на пенсиите да мърда през следващите три години, което от своя страна ощетява тези хора, защото и те са внасяли вноски. Ножицата между най-ниската и най-високата пенсия се стеснява, което според мен действа демотивиращо за внасяне на по-високи осигуровки и осигуряване върху реалните доходи“, допълни Петя Йорданова. \r\nНадежда КРЪСТЕВА", "date": "2019.05.07", "title": "Велико Търново: 2615 души са се пенсионирали в областта през 2018 година"}
{"url": "http://www.focus-news.net/news/2019/05/07/2654903/evropeyski-izbori-2019-g-andrey-kovachev-nay-serioznata-investitsiya-v-balgarskata-barza-pomosht-e-blagodareniya-na-evropeyskata-solidarnost.html", "text": "Благодарения на европейската солидарност над 71 млн. евро ще бъдат отпуснати за инвестиции в здравеопазването в България. Това каза кандидатът за евродепутат от листата на ГЕРБ и СДС за европейските избори Андрей Ковачев по време на среща със здравни работници в 8 ДКЦ, намиращо се в район \"Надежда\", съобщиха от пресцентъра на  ПП ГЕРБ . Той добави, че най-сериозната инвестиция в българската бърза помощ ще дойде от Европейския съюз. Със средствата ще бъдат закупени 400 линейки, 237 медицински центрове за бърза и спешна помощ ще бъдат обновени в България. Ще бъде закупена много сериозна медицинска апаратура. „Ние сме освен европейски граждани и европейски пациенти, затова трябва да имаме адекватна отговаряща на съвременните изисквания медицинска помощ“, добави Kовачев. Той подчерта, че основното е да се засили добавената стойност на Европейския съюз, подпомагайки българското правителство за инвестиции в здравеопазването. Така българският здравен сектор ще е по-конкурентоспособен и ще има по-добра бърза медицинска помощ.  \r\n“Трябва да работим в синхрон с европейските институции, с българското правителство, българския парламент и с местната власт, както и с доставчиците на здравни услуги, с болниците, с организациите на пациенти, с организациите на лекарите на сестрите и с фармацевтичната индустрия. По моя инициатива в предишния европейски парламент беше създадена групата за достъп до качествено здравеопазване и смятам ако бъда избран отново за член на ЕП да продължа активната работа в групата. Така можем да  идентифицираме най-добрите практики и най-добрата добавена стойност на Европа към българското здравеопазване“, каза Ковачев.  \r\nСпоред него представителите на листата на ГЕРБ и СДС искат да се дискутират конкретни теми, а не да се води агресивна политика и да дезинформират гражданите. „Ние сме показали какво можем, българското правителство е защитило проекти в сферата на здравеопазването, така че до 2021 година ще бъдат доставени линейките по този важен проект и ще бъдат оборудвани медицинските центрове за спешна медицинска помощ с над 72 млн. евро. Тези политики в тази сфера трябва да продължат и ние ще работим за това“, каза още Ковачев. \r\nВ срещата със здравните работници взеха участие кметът на Надежда Димитър Димов, народните представители Христо Гаджев,  д-р Лъчезар Иванов, Анна Александрова, общински съветници, райони кметове, членове на ГЕРБ.", "date": "2019.05.07", "title": "Европейски избори 2019 г.: Андрей Ковачев: Най-сериозната инвестиция в българската бърза помощ е благодарения на европейската солидарност"}
{"url": "http://www.focus-news.net/news/2019/05/07/2654897/silistra-vazstanoveno-e-dvizhenieto-po-pat-ii-71-silistra-dobrich-v-uchastaka-sredishte-kolartsi.html", "text": "Възстановено е движението по път II-71 Силистра - Добрич в участъка Средище - Коларци. Това съобщиха от пресцентъра на  Агенция „Пътна инфраструктура“ .", "date": "2019.05.07", "title": "Силистра: Възстановено е движението по път II-71 Силистра - Добрич в участъка Средище - Коларци"}
{"url": "http://www.focus-news.net/news/2019/05/07/2654901/iranskiyat-vanshen-ministar-za-ria-novosti-islyamska-darzhava-zagubi-sposobnost-da-se-organizira-za-voyna-v-siriya.html", "text": "Терористичната групировка „Ислямска държава\" е загубила способността си да се организира за война в Сирия. Това заяви министърът на външните работи на Иран Мохамад Джавад Зариф в интервю за  РИА Новости . \r\n„Убедени сме, че възможностите на групировката да се събере отново за започване на нова война в тази страна практически са изчезнали. Въпреки това тайните клетки на „Ислямска държава“ са разпръснати из Сирия и региона. Поради тази причина загрижеността остава по няколко точки\", предупреди иранският външен министър.  . \r\nВъоръженият конфликт в Сирия продължава от 2011 г. насам. В края на 2017 г. бе обявена победа над „Ислямска държава“ в Сирия и Ирак. В момента политическото уреждане, възстановяването на Сирия и завръщането на бежанците излизат на преден план, отбелязва агенцията. Тереза Герова", "date": "2019.05.07", "title": "Иранският външен министър за РИА Новости: „Ислямска държава“ загуби способност да се организира за война в Сирия"}
{"url": "http://www.focus-news.net/news/2019/05/07/2654899/evropeyski-izbori-2019-g-kandidatat-za-evrodeputat-andrey-novakov-poseti-obshtinite-ruzhintsi-i-boynitsa.html", "text": "\"В своята работа имам един компас и това е България. Когато обичаш и се гордееш с България, обичаш и се гордееш еднакво както с големите градове, така и с най-малкото населено място. И докато има едно малко село или един отделен човек, който има нужда от помощ и подкрепа, аз ще работя за това\". Това заяви кандидатът за евродепутат от листата на ГЕРБ и СДС Андрей Новаков при посещението си в общините Ружинци и Бойница, съобщиха от пресцентъра на  ПП ГЕРБ . По време на срещите си с жителите на двете видински общини, Андрей Новаков бе придружен от народния представител и областен координатор на ГЕРБ – Видин Владимир Тошев, бившия евродепутат Владимир Уручев и областния управител Албена Георгиева. В разговорите участваха и кметовете на Ружинци и Бойница Александър Александров и Анета Генчева. „Толкова хора сте тук, истински хора. Вашите ръце са вашата биография. Аз съм научен да помня корените си, да помня откъде съм тръгнал. Населени места като Ружинци и Бойница са част от волята ми да продължа напред”, каза Андрей Новаков пред жителите на двете общини.  \r\nКандидатът за евродепутат изрази съжаление, че в предизборната кампания малко се говори за Европа. ”На преден план се изкарват скандалите, фалшивите новини. Вие сте в главната роля – на 26 май вие ще решите кой заслужава да представлява България в Европейския парламент. Факт е, че никой не е направил повече от ГЕРБ. Дали е направено достатъчно? Отговорът е – все още не, но никой не е правил повече. През 2015г. кметът на Ружинци Александър Александров получи в наследство 70% безработица в общината. Това са 7 от 10 жители без препитание. Лесно ли се работи при такова наследство?! Но ние ще довършим всичко до края. За следващия програмен период средствата за България от Европейския бюджет ще бъдат 18 млрд., с близо 4 млрд. повече. Средства, с които развиваме регионите. Внасяме 1 млрд., получаваме 4 млрд. годишно, или най – просто казано, по този план, в рамките на следващите 7 години, всеки българин получава по 2500 лева. Никой от нашите опоненти не може да каже това, просто при тях не е имало работещи европейски програми. 5 млрд. лв. ще получат за развитието си малките населени места – селските райони. Това са средства, с които подобряваме инфраструктурата, подобряваме здравеопазването и образованието, увеличаваме доходите, развиваме населените места”, подчерта Андрей Новаков. Той посочи, че ще работи за Видин. „България не свършва във Видин, България започва от Видин!”, каза кандидатът за евродепутат.  \r\nЛистата на ГЕРБ и СДС бе подкрепена от бившия евродепутат Владимир Уручев. „След 3 мандата в Европейския парламент, давам път на младите. Познавам ги, знам че могат изключително много. Призовавам ви на 26 май да изберем хората, които правят българския глас в Европа силен, които могат да защитават българските каузи. Това са кандидатите на ГЕРБ – достойни, силни, компетентни”, заяви Владимир Уручев.  \r\nКметовете на Ружинци и Бойница Александър Александров и Анета Генчева заявиха, че всичко добро и позитивно, което се случва в общините, е следствие на доброто взаимодействие между местната и държавна власт и достойното място на България в Европа. „ С доверието, което премиерът Борисов изгражда към България, със силни и работещи евродепутати и с подкрепата на държавната власт, българските общини се развиват”, посочиха двамата кметове.  \r\nНародният представител и областен координатор на ГЕРБ – Видин Владимир Тошев призова жителите на общините Ружинци и Бойница да подкрепят силния отбор на ГЕРБ в изборите на 26 май: „За да продължим напред, за да довършим започнатото, за да заеме Видинска област достойното място, което заслужава”.", "date": "2019.05.07", "title": "Европейски избори 2019 г.: Кандидатът за евродепутат Андрей Новаков посети общините Ружинци и Бойница"}
{"url": "http://www.focus-news.net/news/2019/05/07/2654904/blagoevgrad-kmetat-d-r-atanas-kambitov-predprie-deystviya-za-vazstanovyavane-na-memoriala-delchev-rod.html", "text": "Кметът д-р Атанас Камбитов предприе действия за възстановяване на мемориала „Делчев род“, който се намира в двора на църквата „Въведение Богородично“. Това съобщиха от пресцентъра на  Община Благоевград . В момента голяма част от мозайката се руши, вследствие на атмосферно влияние и подпочвени води около и на мястото. Предстои да бъде извършен щателен оглед от експерти, които да предложат най-добрия вариант за дългосрочно решаване на проблема. Мемориалът „Делчев род“ е построен през 1987 година. Той се намира срещу основната сграда на църквата „Въведение Богородично“. Паметникът е дело на творчески колектив, с ръководител арх. Богдан Томалевски, мозайката е дело на художника Христо Стефанов, скулптор е Иван Нешев. Мемориалът е костница на рода на Гоце Делчев. В основите на паметника през 1989 г. са заровени костите на бащата на Гоце Делчев – Никола Делчев. Композицията се състои от шест ниши с полукръгли абсиди, в които са реализирани мозайки с исторически моменти от Национално-освободителните борби в Македония. Върху плоча, поставена хоризонтално и под наклон, са изписани имената на Делчевия род. В страни са оформени шест пана, на които са изработени мозайки. В средата на композицията е изобразена фигурата на Гоце Делчев.", "date": "2019.05.07", "title": "Благоевград: Кметът д-р Атанас Камбитов предприе действия за възстановяване на мемориала „Делчев род“"}
{"url": "http://www.focus-news.net/news/2019/05/07/2654905/smolyan-obshtinata-i-ruo-obyavyavat-konkurs-za-uchenitsi-ot-1-do-12-klas-pod-nadslov-rodna-rech-omayna-sladka.html", "text": "Община Смолян със съдействието на Регионално управление по образованието – Смолян, обявява за втора поредна година, конкурс „Родна реч, омайна, сладка …“ за ученици от 1 до 12 клас. Това съобщиха от пресцентъра на  Община Смолян . Целта на организаторите е да стимулират изучаването и съхраняването на родния език сред подрастващите. Съвременното българско училище e пазител на българското слово. В него учениците изучават българския книжовен език и неговите норми за писане и изговаряне, запознават се с творчеството на големите български поети и писатели. Нашите ученици заедно с техните учители са едни от хранителите и закрилниците на родния ни език. \r\nКонкурсът ще бъде в две категории: \r\n- за ученици от 1 до 7 клас: да изпратят видеозапис от изпълнение на любимо българско стихотворение (или откъс от него), посветено на родината, на българската реч, на свободата. Записът да е до 3 мин. (може да е направен на мобилен телефон). Изпълнителите ще бъдат оценявани по следните критерии: правилно наизустен текст и логично интерпретиране на основното чувство в творбата, артистична активност, дикция и правоговорни умения; \r\n- за ученици от 8 до 12 клас: да изпратят есе, стихотворение, разказ (по избор) на тема: „Кои са съвременните пазители на българското слово и писменост?“ Текстът трябва да е с обем от 1 до 3 стандартни страници – едностранно, формат А4, шрифт и размер – Arial 12; разредка 1,5. \r\nКритерии за оценяване: придържане към темата, оригиналност и креативност, сила на внушенията и посланията, езикова култура. \r\nМатериалите трябва да се изпращат до 17 май на адрес: press@ruo-smolyan.org \r\nВ двете категории ще бъдат обявени по една специална награда. \r\nНаградите ще бъдат връчени от кмета на община Смолян Николай Мелемов на традиционното награждаване на 24 май. Победителите ще бъдат обявени за „Пазители на българското слово за 2019 г.“ и ще получат плакет и парична награда от община Смолян. За всички останали участници са предвидени поощрителни награди. \r\nКомпетентно жури от община Смолян, РУО на МОН – Смолян и учители ще оценяват текстовете и видеозаписите на участниците.", "date": "2019.05.07", "title": "Смолян: Общината и РУО обявяват конкурс за ученици от 1 до 12 клас под надслов „Родна реч, омайна, сладка …“"}
{"url": "http://www.focus-news.net/news/2019/05/07/2654902/veliko-tarnovo-do-kraya-na-yuni-prodalzhavat-organiziranite-meropriyatiya-na-razlichnite-pensionerski-klubove-v-obshtina-svishtov.html", "text": "До края на юни продължават организираните мероприятия на различните пенсионерски клубове в община Свищов. Те включват различни екскурзии и малки тържества, организирани от и за хората в трета възраст. Това поясни в ефира на  Радио „Фокус“ – Велико Търново  Мария Радулова, председател на Общинските клубове и зам.-председател на Централния съвет на „Съюз на пенсионерите 2004“. По повод 24 май пенсионери от града ще посетят театъра в Свищов. „Екскурзия ще си направим и до Нове, след това ще отидем на рибена чорба. Членовете настояват да няма двумесечна почивка през летните месеци, но ръководството предвижда такава“, каза още Мария Радулова. Тя допълни, че през есента желаещите възрастни хора ще имат възможност да посетят почивната база на община в Априлци. Записванията вече са започнали, а цените са много ниски. \r\nПенсионерските клубове в община Свищов са общо 19. \r\nЛуиза ТРАНЧЕВА", "date": "2019.05.07", "title": "Велико Търново: До края на юни продължават организираните мероприятия на различните пенсионерски клубове в община Свищов"}
{"url": "http://www.focus-news.net/news/2019/05/07/2654906/kyustendil-okrazhnata-prokuratura-predade-na-sad-mazh-obvinen-za-ubiystvo-na-saprugata-si.html", "text": "Окръжна прокуратура – Кюстендил е внесла за разглеждане в съда обвинителен акт срещу мъж с инициали Н.Н. (на 64 години) за убийство на съпругата му, извършено с особена жестокост и за нарушена заповед за защита от домашно насилие. Това съобщиха от пресцентъра на  Апелативна прокуратура - София . \r\nОбвиняемият Н.Н. и пострадалата Л.Н. (на 61 години) били женени от дълги години, като през първите двадесет години бракът им протичал сравнително нормално – без сериозни разногласия и конфликти.  \r\nПрез 1998 г. Н. заминал в САЩ, където започнал работа като шофьор на тежкотоварен автомобил. Голяма част от придобитите парични средства той изпращал на съпругата си – Л.Н., като я снабдил и с генерално пълномощно за представителство и извършване на правни действия. С получените пари били изградени жилища за членовете на семейството в гр. София и две къщи в с. Косово, община Трекляно. В един момент Н.Н. бил информиран от по-голямата си дъщеря – Д.Н., че майка й нецелесъобразно изразходва получаваните от него пари. Поради тази причина обвиняемият започнал да прави парични преводи на името на дъщеря си – Д.Н., а впоследствие и на по-малката З.Н.  \r\nПрез м. февруари 2017 г. Н.Н. окончателно се прибрал в България, като заживял заедно с жена си в новопостроеното им жилище в столицата. Подновеното им съвместно съжителство започнало проблематично, вследствие на недоволството на обвиняемия от начина на използване от страна на Л.Н. на паричните средства, изпращани от него от САЩ. Между двамата съпрузи непрекъснато възниквали пререкания и конфликти – най-вече във връзка с взаимни имуществени претенции. Н.Н. често проявявал агресия и многократно стигал до физическа саморазправа с Л.Н. Отправял ѝ закани, че ще я убие.  \r\nПоради непоносимостта към съвместното им съществуване, предизвикана от непрекъснатите конфликтни ситуации, Л.Н. заявила на съпруга си, че ще се разведе с него, на което той отново отговорил с вербално и физическо посегателство. Пострадалата неколкократно напускала семейното жилище, но това не коригирало по никакъв начин поведението на обвиняемия. Л.Н. неведнъж сигнализирала и органите на полицията, но и тяхната намеса не довела до позитивен резултат.  \r\nГодина по-късно, след завръщането на Н.Н. от САЩ, пострадалата Л.Н. сезирала Софийския районен съд с искова молба по реда на Закона за защита от домашното насилие. На 12.03.2018 г., по водено гражданско дело, била издадена неподлежаща на обжалване Заповед за незабавна защита. С нея на обвиняемия Н.Н. било вменено задължение да се въздържа от домашно насилие по отношение на Л.Н. и да не доближава съпругата си на разстояние от 200 метра. Заповедта била връчена на Н.Н. чрез органите на полицията на 27.03.2018 г.  \r\nНа 31 март 2018 г. Л.Н. пристигнала в с.Косово. Тъй като забелязала автомобила на съпруга й, паркиран пред къщата им, тя отишла с багажа си във вилата в махала „Качаревци“, която стопанисвала от няколко години. На свой ред, обвиняемият, знаейки за предстоящото посещение на жена му, дошъл в селото ден по-рано. Когато разбрал за пристигането ѝ, Н.Н. отишъл пред въпросния имот и застанал пред входната врата, изчаквайки появата на съпругата си. Жената излязла иззад сградата, откъдето забелязала съпруга си и му казала да се маха. Последвала размяна на гневни реплики.  \r\nЯдосан от демонстрираното нежелание за комуникация от страна на жена си, обвиняемият Н. започнал да я приближава с намерение за саморазправа. Уплашена, Л.Н. успяла да сигнализира за случилото се на телефон 112. Въпреки това мъжът заплашително продължил да скъсява дистанцията помежду им. В опит да се защити от посегателството върху себе си пострадалата грабнала от земята пластмасова тръба (с дължина около 50 см). Използвайки огромното си физическо превъзходство, Н.Н. я съборил по гръб на земята, изтръгнал тръбата от ръката ѝ и започнал да я удря с нея по главата и лицето. От намиращото се в непосредствена близост помещение нападателят взел метална вила с четири шипа и дървена дръжка. С нея започнал методично да нанася множество силни удари с тъпата метална част по главата на Л.Н. Обвиняемият преустановил интервенцията си, едва когато обляната в кръв негова съпруга престанала да дава признаци на живот.  \r\nСлед това Н.Н. телефонирал на дъщеря си Д.Н. и я известил, че е убил майка й. Обвиняемият отишъл при съседа си, на когото казал за стореното от него с думите „Край! Приключих я! Убих я“.  \r\nПо повод сигнала на пострадалата до телефон 112, за проверка в селото били изпратени служители на ГПУ Олтоманци при РДГП – Драгоман. Запитан от тях за съпругата му, Н.Н. видимо спокоен отговорил, че я е убил преди 40 минути. Веднага му били поставени белезници, след които обвиняемият бил отведен до местопроизшествието.  \r\nОт извършената съдебномедицинска експертиза се установява, че смъртта на Л.Н. се дължи на тежката черепно-мозъчна травма (фрактура на черепа, субарахноидален кръвоизлив, мозъчни контузии и последващ мозъчен оток), довела до остри нарушения на дихателната и сърдечно-съдовата дейност с последващото им спиране.  \r\nПредстои наказателното производство срещу Н.Н., който понастоящем е с мярка за неотклонение „задържане под стража“, да продължи в съда.", "date": "2019.05.07", "title": "Кюстендил: Окръжната прокуратура предаде на съд мъж, обвинен за убийство на съпругата си"}
{"url": "http://www.focus-news.net/news/2019/05/07/2654910/blagoevgrad-rayonnata-prokuratura-petrich-predadeni-sa-na-sad-uchastnitsi-v-shema-za-telefonna-izmama.html", "text": "Районната прокуратура- Петрич предадени са на съд участници в схема за телефонна измама,  при която е пострадал жител от града. Това съобщиха от  Апелативна прокуратура- София . Районна прокуратура – Петрич е предала на съд А.Х. и И.И. по обвинение за извършено от тях престъпление по чл. 210, ал. 1, т. 1, пр. 1, вр. чл. 209, ал. 1, вр. чл. 20, ал. 2 от НК. Ситуацията се е разиграла на 28.05.2018 година, когато обвиняемият А.Х., с цел да набави имотна облага за себе си и за съучастника си И.И., намирайки се на територията на Румъния, се обадил на стационарен телефон на жител от Петрич. Представяйки се за служител на полицията, той го въвел в заблуждение, като му заявил, че за участие в разкриване на измама следва „да изхвърли всички пари, които има, от балкона на дома си“. Човекът се е подвел и изпълнил нареждането на „полицая“, като от балкона на осмия етаж на жилищна сграда хвърлил парична сума в размер на хиляда лева. Междувременно другият обвиняем по делото – помагачът И.И., ги взел и занесъл във Велико Търново. Предстои делото срещу двамата измамници да продължи в съда.", "date": "2019.05.07", "title": "Благоевград: Районната прокуратура- Петрич предадени са на съд участници в схема за телефонна измама"}
{"url": "http://www.focus-news.net/news/2019/05/07/2654908/gazeta-express-kosovo-spetsializiranata-prokuratura-v-haga-shte-privika-za-razpit-visokopostaveni-chlenove-na-aok.html", "text": "През следващите две седмици се очаква висши членове на Армията за освобождение на Косово (АОК) да бъдат разпитани от Специализираната прокуратура в Хага за ролята им по време и след войната в Косово, съобщава електронното издание на прищинския ежедневник  Gazeta Express . \r\nПо данни на изданието онези, които се очаква да бъдат призовани от международни прокурори, имат директни връзки с институционалните лидери в Прищина. „Политиците в Косово са нетърпеливи поради неотдавнашните действия на Трибунала в Хага\", разкри източник, отбелязвайки, че някои от висшите държавни служители вече знаят естеството на престъпленията, които разследва Специализираната прокуратура и те могат да бъдат сред очакваните обвинени. „През следващите десет дни ще бъдат публикувани имената на призованите. Те са от района на Митровица и Дреница”, разкрива още източникът, добавяйки, че това е основната причина за изнервеността на служителите на Демократическата партия на Косово (ДПК), след като миналата седмица стана ясно, че призованите от международни прокурори е лидерът й Кадри Весели. Вестникът твърди, че първите обвинения на Специализираната прокуратура на Косово ще бъдат внесени в рамките на тази година.  Тереза Герова", "date": "2019.05.07", "title": "Gazeta Express (Косово): Специализираната прокуратура в Хага ще привика за разпит високопоставени членове на АОК"}
{"url": "http://www.focus-news.net/news/2019/05/07/2654907/rayonna-prokuratura-kozloduy-e-vnese-iskane-za-osvobozhdavane-ot-nakazanie-na-zhena-sobstvenik-na-pitbul-napadnal-chovek.html", "text": "Районна прокуратура – Козлодуй е внесла в съда предложение за освобождаване от наказателна отговорност спрямо жена с инициали В.Н. и налагане на административно наказание за извършено престъпление. Това съобщиха от пресцентъра на  Апелативна прокуратура - София . Около 07.15 ч. на 31 октомври 2018 г., в гр. Козлодуй, В.Н. не положила достатъчно грижи за куче порода питбул, което се намирало под неин надзор. Обвиняемата го разхождала без повод и намордник, вследствие на което животното нападнало минаващ наоколо мъж. На пострадалия била причинена средна телесна повреда, изразяваща се в счупване на двете рамена на дясната срамна кост на таза, довело до трайно затруднение на движенията на долен десен крайник. Предстои делото срещу обвиняемата Н. да продължи в съда.", "date": "2019.05.07", "title": "Районна прокуратура – Козлодуй е внесе искане за освобождаване от наказание на жена, собственик на питбул, нападнал човек"}
{"url": "http://www.focus-news.net/news/2019/05/07/2654909/yambol-s-poreditsa-ot-initsiativi-v-grada-shte-badat-otbelyazani-denyat-na-pobedata-i-denyat-na-evropa.html", "text": "Поредица от инициативи са включени в програмата на честването на 9 май в Ямбол. Това съобщиха от пресцентъра на  Общината . Тържественият ритуал по повод Деня на победата и Деня на Европа ще започне в 10.00 часа със слово на кмета Георги Славов и поднасяне на венци и цветя пред паметник на Георги Дражев и загиналите през войните ямболци. \r\n9 май ще бъде ден на отворени врати в Културно-информационен център „Безистен“, Регионален исторически музей – Ямбол, Художествена галерия „Жорж Папазов“ и Музея на бойната слава. От 10.00 часа през Безистена ще бъде разположен Информационен щанд, посветен на европейската награда „Ямбол – отлична европейска дестинация за културен туризъм“. В 18.00 часа в Художествена галерия „Жорж Папазов“ ще започне празничният пролетен концерт на вокална група „Пятница 13“, посветен на Деня на Европа и Деня на победата. \r\nПълната програма на честванията е публикувана на сайта на Община Ямбол  .", "date": "2019.05.07", "title": "Ямбол: С поредица от инициативи в града ще бъдат отбелязани Денят на победата и Денят на Европа"}
{"url": "http://www.focus-news.net/news/2019/05/07/2654911/evropeyski-izbori-2019-g-biznesat-v-petrich-valeri-simeonov-e-chovek-koyto-pomaga-realno.html", "text": "В лицето на Валери Симеонов малкият и среден бизнес вижда човек, който помага реално. Това заяви на среща в Петрич председателят на местната организация на НФСБ Георги Божков, съобщиха от пресцентъра на  НФСБ . Думите му подкрепиха представители на бизнеса, които присъстваха на срещата и които са търсили на няколко пъти съдействието на Валери Симеонов като вицепремиер при досегашни проблеми. Те припомниха подкрепата на лидера на НФСБ за малките и средни търговци на горива, за дребните собственици на казани за варене на ракия, както и за проблемите на дребните и средни земеделци. Валери Симеонов не скри, че представителите на бизнеса в Петрич са били едни от най-активните по време на разговорите му като вицепремиер по проблемите на малкия и среден бизнес.  \r\n„На хората от дребния и среден бизнес трябва да се познават проблемите и да им се помага. Това, което съм правил и като вицепремиер, и като депутат, това, което правим с другите народни представители от НФСБ  - трябва да го прави всяка една партия. Защото, отново ще повторя -  дребният и среден бизнес е костната система на държавата”, заяви водачът на листата на „Патриоти за Валери Симеонов (НФСБ и Средна Европейска класа)” Валери Симеонов.   \r\nПо думите му европейските избори са тези, при които ще имаме възможност да пратим в Европейския парламент хора, които реално да работят за българския бизнес. „Вече го казах на ваши колеги - няма да е толкова лесно, но трябва да се търсят хора от бизнеса в други държави, които са в същата ситуация и да се търсят варианти да се противопоставим на общата тенденция за монопол. В противен случай става това, на което сме свидетели с пакета „Мобилност“ - ликвидиране на български фирми, изтичане на международните ни шофьори към Западна Европа, както и изтичане на сериозни данъци, които българската държава получава, към други държави”, подчерта Валери Симеонов. Той бе категоричен, че именно в недопускането на подобни опасни процеси вижда смисъла на присъствието в Европейския парламент на българските представители, на отговорни хора от бизнеса, каквито са в листата на коалицията, водена от него. \r\nКоалиция „Патриоти за Валери Симеонов (НФСБ и Средна Европейска класа)” се явява в предстоящите избори с №1 в изборната бюлетина.", "date": "2019.05.07", "title": "Европейски избори 2019 г.: Бизнесът в Петрич: Валери Симеонов е човек, който помага реално"}
{"url": "http://www.focus-news.net/news/2019/05/07/2654912/blagoevgrad-remontni-deynosti-se-izvarshvat-po-glaven-pat-e-79-v-uchastaka-ot-blagoevgrad-do-tunel-zheleznitsa.html", "text": "Движението трябва да се извършва с повишено внимание по главен път Е-79 София – Кулата в района от изхода на Благоевград до тунела на село Железница от км 366 до км 370 поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е обозначен с пътни знаци до 15 май. Преминаването да се извършва със съобразена скорост. Също така движението по третокласен път-108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава през третокласен път – 198 Дрангово – Ръждак – Петрич и обратно до 31 юли. Към този час трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Няма регистрирани тежки пътни инциденти. Настилките са предимно сухи, времето е облачно, духа умерен до силен вятър. Повишена опасност от падане на каменна и скална маса, както и на клони от дървета има в района Кресненското дефиле и проходите Предел и Папаз Чаир. \r\nЛивия НИНОВА", "date": "2019.05.07", "title": "Благоевград: Ремонтни дейности се извършват по главен път Е-79 в участъка от Благоевград до тунел \"Железница\""}
{"url": "http://www.focus-news.net/news/2019/05/07/2654913/petar-mladenov-obshtinsko-pchelarsko-druzhestvo-vidin-komprometirana-e-pashata-na-pchelite-ot-tsafnalite-akatsii-v-oblastta.html", "text": "Компрометирана е пашата на пчелите от цъфналите акации  в региона. Това каза за  Радио „Фокус“ – Видин  Петър Младенов, председател на Общинското пчеларско дружество „Димитър Балев“ във Видин. Той посочи, че веднага след цъфтежа на акациите са започнали дъждовете и производството на акациев мед тази година ще бъде силно ограничено. Надяваме се, че тези дъждове ще повлияят добре на ливадната растителност, на слънчогледа и ще имаме добра паша на пчелите от тях и от липите“, обясни Младенов. Той допълни, че от години изкупната цена на българския мед е много ниска и това се дължи на нелегалния внос на ниско качествен мед от Китай и Украйна. „През април се събрахме заедно с Областната дирекция по безопасност на храните и Съюза на арендаторите, за да решим как да не се допусне отравяне на пчелите при пръсканията с растителни препарати на земеделските култури. До сега нямаме сигнал за умъртвяване на пчели в региона вследствие на пръсканията“, обясни Петър Младенов. Той посочи, че пчеларите от общинското дружество очакват на Консултативния съвет по пчеларство, който се свиква от министъра на земеделието да се дискутират проблемите, свързани със смъртността при пчелите, по-доброто финансиране на бранша и засилване на контрола на внос на пчелен мед и пчелни продукти. \r\nАнна ЛОЗАНОВА", "date": "2019.05.07", "title": "Петър Младенов, Общинско пчеларско дружество - Видин: Компрометирана е пашата на пчелите от цъфналите акации в областта"}
{"url": "http://www.focus-news.net/news/2019/05/07/2654915/evropeyski-izbori-2019-g-kandidatite-za-evrodeputati-andrey-kovachev-lilyana-pavlova-i-emil-radev-shte-se-sreshtnat-s-zhiteli-v-nyakolko-rayona-na-sofiya.html", "text": "Кандидатите за евродепутати Андрей Ковачев, Лиляна Павлова и Емил Радев ще се срещнат с жители в няколко района на София. Това съобщиха от пресцентъра на  ПП ГЕРБ . Кандидатът за евродепутат Андрей Ковачев ще се срещне с граждани на пазар \"Красно село\". Той ще посети пазара на 8 май между 10.00 и 11.00 часа. В 12.00 часа Андрей Ковачев ще се срещне с граждани на открита приемна на бул. \"Витоша\" и ул. \"Патриарх Евтимий\" в район \"Триадица\". Срещата ще се проведе в 12.00 часа.  \r\nКандидатът за евродепутат Лиляна Павлова ще се срещне с граждани на пазара в жк. \"Младост\". Лиляна Павлова ще посети пазара между 12.00 - 14.00 часа. \r\nКандидатът за евродепутат Емил Радев ще участва в инициатива за дарение на книги в 8 училища и 8 детски градини от СО район \"Красна поляна\". Инициативата е в 16.00 часа в читалище \"Св. св. Кирил и Методий\". \r\nАндрей Ковачев и Лиляна Павлова ще посетят стъкларски завод в район \"Сердика\". Срещата на кандидатите е от 15.00 часа. По-късно Андрей Ковачев и Лиляна Павлова ще присъстват на празник на район \"Люлин\". Той ще се състои от 17.00 часа на сцена до ресторант \"Бъфало\". \r\nЛиляна Павлова ще присъства на празничен концерт по случай Деня на Европа в район \"Подуяне\". Той ще се състои в парк „Герена“ от 18.00 часа. \r\nАндрей Ковачев ще вземе участие в среща на народния представител Валентин Радев на тема: \"Разговор за храбростта и професионализма на българските воини и бъдещето им като част от НАТО и ЕС\" с военно патриотични организации, офицери от резерва и граждани на район \"Искър\". Събитието ще се състои в ОКИ \"Искър\" от 18.30 часа.", "date": "2019.05.07", "title": "Европейски избори 2019 г.: Кандидатите за евродепутати Андрей Ковачев, Лиляна Павлова и Емил Радев ще се срещнат с жители в няколко района на София"}
{"url": "http://www.focus-news.net/news/2019/05/07/2654917/afp-velikobritaniya-potvardi-uchastieto-si-v-evropeyskite-izbori.html", "text": "Великобритания ще проведе избори за Европейски парламент, независимо от факта, че правителството води преговори с опозицията за постигане на споразумение за Брекзит. Това обявиха от кабинета на министър-председателя на Обединеното кралство Тереза Мей, предава  AFP . \r\n„Като се има предвид колко малко време има... за съжаление няма да бъде възможно да приключим този процес преди датата, която е законово уредена за европейските парламентарни избори\", заяви Дейвид Лидингтън. Тереза Герова", "date": "2019.05.07", "title": "AFP: Великобритания потвърди участието си в европейските избори"}
{"url": "http://www.focus-news.net/news/2019/05/07/2654918/smolyan-normalno-se-osashtestvyava-dvizhenieto-po-patishtata-v-oblastta.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано, а ограничението ще бъде в сила до 8 май. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.07", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/07/2654914/sofiya-na-9-may-v-mgu-sv-ivan-rilski-shte-se-provede-kragla-masa-za-dualnoto-i-profesionalnoto-obrazovanie.html", "text": "На 9 май от 9.00 часа в аулата на Минно-геоложки Университет \"Св. Иван Рилски\" ще се проведе кръгла маса за дуалното и професионалното образование.  Мотото е „Знам, мога, богат съм и щастлив“. Това съобщиха от екипа на  предаването „Беновска пита“ . Кампанията е за привличане на учениците и техните родители към смисъла и житейската полза от дуалното и професионалното образование. Ще е важно да се включите с  ефективни действия. Обществена и икономическата нужда от технически подготвени кадри Ви е болезнено ясна. С рокмузикантa Константин Марков и поетa Александър Петров създадохме песента „На прага на живота“. Група „Тангра“ ще я изпее на живо за първи път на събитието. За първи път ще представим и видеоклипа по песента, заснет с участието на ученици от професионални гимназии, студенти от СУ „Климент Охридски“, УНСС, НАТФИЗ. \r\nЕто кои са поканени и ще вземат участие: Премиерът Бойко Борисов, ако успее след вдигането на знамената по случай Деня на Европа и преди срещата на върха на ЕС в Румъния.  \r\nПо-долу изредените поименно са потвърдили участие. Идеята на „Радио К2“ за кампанията е обща с вицепремиера Томислав Дончев, министъра на икономиката Емил Караниколов, министъра на образованието Красимир Вълчев, министъра на труда и социалната политика Бисер Петков, председателя на БМГК проф. Николай Вълканов, президентът на КНСБ Пламен Димитров, кмета на Стара Загора Живко Тодоров. Съмишленици са ни всички министри, председателят на 44 НС Цвета Караянчева, заместник-председателят на 44 НС Явор Нотев, вицепремиерът Красимир Каракачанов, председателят на комисията по образованието и науката Милена Дамянова, кметът на София Йорданка Фандъкова, Западно и Средноевропейски митрополит Антоний, ректорите на СУ проф. Анастас Герджиков и на МГУ проф. Любен Тотев, кметовете на Бургас Димитър Николов, на Варна Иван Портних, на Пловдив Иван Тотев, на Благоевград Атанас Камбитов, председателят на КРИБ Кирил Домусчиев, народни представители, директора на ББР Стоян Мавродиев,  актьорът и директор на Сатиричния театър Калин Сърменов, директори на училища, родители, ученици.", "date": "2019.05.07", "title": "София: На 9 май в МГУ „Св. Иван Рилски“ ще се проведе кръгла маса за дуалното и професионалното образование"}
{"url": "http://www.focus-news.net/news/2019/05/07/2654920/blagoevgrad-sedmoto-izdanie-na-teatralniyat-festival-tara-ra-bumbiya-shte-bade-otkrit-na-10-may.html", "text": "Седмото издание на театралният фестивал „Тара-ра-бумбия“ ще бъде открит на 10 май. Това съобщиха от пресцентъра на  Община Благоевград . Изключителен авторски спектакъл ще постави старта на най-чакания театрален маратон. На 10 май фестивалът ще бъде открит със спектакъла на Ива Тодорова - „Приятно ми е, Ива“. Авторското представление ще започне в 18.00 часа на Голяма сцена в ДТ „Никола Вапцаров“. \r\nАктрисата Ива Тодорова има множество награди, сред които  „Икар“ 2019 за водеща женска роля, „Икар“ 2019 за драматургичен текст, извънредна награда „Златен кукерикон“ 2019 за индивидуално театрално постижение, номинация „Икар“ 2019 г. за водеща женска роля, номинация „Икар“ 2019 г. за драматургичен текст. Изключително харизматичната Ива Тодорова е позната на публиката от работата си с режисьори като Галин Стоев, Стоян Радев, Лили Абаджиева. \r\nСпектакълът едновременно  разсмива и вълнува, основно се свързва със зрителя през емпатия, като създава чисто поле на споделеност, близост, обич и радост, в което зрителят е приласкан да съучаства (емоционално и интелектуално), с възможност за острова на катарзиса – да осъзнае, преживее и преработи личните си неудовлетворености, травми и болки, но и заедно с това да разпознае и усили собствените си радости и желания. „Приятно ми е, Ива!“ е преживяване, което в театъра не се случва често. \r\nПрограмата на фестивала „Тара-ра-бумбия“ и тази година е изключително богата. Той ще продължи до 20 май. Билети и карти за представленията може да закупите на касата на ДТ „Никола Вапцаров“.", "date": "2019.05.07", "title": "Благоевград: Седмото издание на театралният фестивал „Тара-ра-бумбия“ ще бъде открит на 10 май"}
{"url": "http://www.focus-news.net/news/2019/05/07/2654919/vidin-eksperti-ot-riosv-vratsa-spasiha-ranen-byal-shtarkel.html", "text": "Експерти от РИОСВ - Враца спасиха ранен бял щъркел, съобщиха за  Радио „Фокус“ – Видин  от екоинспекцията. На 3 май на „зеления“ телефон на РИОСВ - Враца е получен сигнал за намерен в безпомощно състояние бял щъркел в района на стадион „Христо Ботев“ в града. На птицата е оказана първа помощ от специалисти от ветеринарна клиника, при която след направена рентгенова снимка е установено, че едното крило е счупено, а другото е с прободна рана от сачма. \r\nОт страна на инспекцията е извършена извънредна проверка на място и след установяване на състоянието й, птицата е транспортиран за лечение във ветеринарна клиника „Добро хрумване“ в София. \r\nБелият щъркел е защитен вид на територията на цялата страна, включен в Приложение 3 от Закона за биологичното разнообразие. Според чл. 39 от закона- лице, което е намерило екземпляр в безпомощно състояние или мъртъв екземпляр, без умисъл е ранило или убило екземпляр от животински вид от приложение № 3, е длъжно да уведоми за това най-близкия регионален орган на Министерството на околната среда и водите или на Изпълнителната агенция по горите в срок до три дни.", "date": "2019.05.07", "title": "Видин: Експерти от РИОСВ - Враца спасиха ранен бял щъркел"}
{"url": "http://www.focus-news.net/news/2019/05/07/2654921/evropeyski-izbori-2019-g-mariya-gabriel-plovdiv-e-pioner-v-digitaliziraneto-na-bogatoto-si-kulturno-istorichesko-nasledstvo.html", "text": "\"Пловдив е сред пионерите в Европа по отношение на дигитализирането на културно-историческото си наследство\". Това стана ясно по време на посещението на водача на листата на ГЕРБ за членове на Европейския парламент Мария Габриел в Народна библиотека „Иван Вазов“ в Пловдив, съобщиха от пресцентъра на  ПП ГЕРБ . Там тя беше посрещната от кмета на Пловдив и областен координатор на партията Иван Тотев, директора на институцията Димитър Минев и част от екипа му, районни кметове, общински съветници. \r\nМария Габриел посети дигиталния център в НБ „Иван Вазов“, реализиран по проект „Дигитално културно-историческо наследство на Община Пловдив“, финансиран от Програма БГ08 „Културно наследство и съвременни изкуства“ по Финансов механизъм на Европейското икономическо пространство.  \r\n„Поздравявам Ви за дигиталния център, защото той изпраща много силно послание. Най-напред той изпраща послание за духа на Пловдив – винаги модерен, ценящ историята, но с поглед в бъдещето. Днес само 10 процента от културното наследство на Европа е цифровизирано. Вие по своему сте пионери, защото този проект ще позволи, цифровизирайки културното наследство на Пловдив, да излъчите много силен сигнал“, каза още водачът на листата на ГЕРБ за Евроизборите на 26-ти май Мария Габриел. Еврокомисарят по цифровото общество и медиите в досегашната ЕК декларира, че ще продължи да работи за довършване на започнатата от нея преди месец първа по рода си инициатива за 3D цифровизация на културни паметници и артефакти в Европа.  \r\n„Нека съхраним културното си наследство, нека отстояваме идентичността си, защото, ако България, Пловдивската библиотека, четящите хора имат едно послание да изпратят, то е, че културата е нашата българска и европейска идентичност“, каза още Мария Габриел. Тя допълни, че новите технологии могат да позволят библиотеките да станат още по-интересни за младите читатели и в същото време да позволят на научните изследователи да вършат още по-добре своята работа.  \r\nСъвременните технологии дават възможност за популяризиране на богатото ни културно-историческо наследство и туристите и хората по света да имат достъп до него.  \r\n„Проектът на Община Пловдив сигурно е единственият в Европа, който обединява и дигитализира културно-историческото наследство на почти всички големи регионални културни институции в града“, подчерта директорът на НБ „Иван Вазов“ Димитър Минев.  \r\nКметът на Пловдив инж. Иван Тотев припомни, че проектът „Дигитално културно-историческо наследство на Община Пловдив“ бе официално признат за добра практика от Съвета на Европа, като бе включен в Европейската стратегия за културно наследство на 21-ви век.", "date": "2019.05.07", "title": "Европейски избори 2019 г.: Мария Габриел: Пловдив е пионер в дигитализирането на богатото си културно-историческо наследство"}
{"url": "http://www.focus-news.net/news/2019/05/07/2654924/prof-asen-baltov-umbalsm-n-i-pirogov-predstoyat-operatsii-na-dvama-ot-mladezhite-blasnati-ot-lek-avtomobil-v-stolitsata.html", "text": "Предстоят операции на двама от младежите, блъснати от лек автомобил в столицата. Това съобщи за  Агенция „Фокус“  директорът на УМБАЛСМ „Н. И. Пирогов“ проф. Асен Балтов. „Едното момче е на 16 години, то е със счупване на капачката на коляното и глезенна става. То предстои да бъде оперирано в следващите часове“, обясни той. Проф. Балтов допълни, че друго момиче на 17 години е със счупване в областта на таза и подбедрицата и с комоцио. То ще бъде настанено в Детска реанимация. „Ще бъдат направени допълнителни изследвания и при добра стабилизация ще бъде оперирано в рамките на 24 часа“, допълни директорът. „Две момичета на 15 години са в по-леко състояние, но въпреки това ги оставяме за 24-часово наблюдение, заради травмите, които имат“, каза още проф. Балтов. „Едното момиче е с разкъсна контузна рана в областта на коляното. Другото момиче е с навяхване на глезенната става“, каза още проф. Балтов.  \r\nТеодора ПАТРОНОВА", "date": "2019.05.07", "title": "Проф. Асен Балтов, УМБАЛСМ „Н. И. Пирогов“: Предстоят операции на двама от младежите, блъснати от лек автомобил в столицата"}
{"url": "http://www.focus-news.net/news/2019/05/07/2654926/evropeyski-izbori-2019-g-kandidatite-ot-bsp-za-balgariya-shte-posetyat-silistra-blagoevgrad-dobrich-stara-zagora-i-targovishte.html", "text": "На 08 май 2019 г. кандидатите за евродепутати от \"БСП за България\" ще посетят областите Силистра, Благоевград, Добрич, Стара Загора и Търговище. Това съобщиха от пресцентъра на  БСП . Силистра \r\nВ 14.00 часа в сградата на общинския съвет в гр. Тутракан водачът на листата на левицата Елена Йончева ще се срещне с работодатели. В 17.15 часа в Арехологическия резерват тя ще срещне с проф. Георги Атанасов. В 18.00 часа в Дунавски парк в града тя ще участва в митинг-концерт.  Благовеград \r\nВ 13.30 часа в Народно читалище \"Климент Охридски 1922\" в Симитли проф. Румен Гечев ще се срещне обществеността. В 15.30 часа в клуба на БСП с. Микрево, общ. Струмяни, той ще се срещне с жители. В 17.00 часа в Сандански проф. Гечев ще се срещне с граждани на централната улица в града. В 18.00 часа в залата на общината в града той  ще се срещне с обществеността.  Добрич \r\nВ 18.00 часа в Залата на запасните офицери в Шабла д-р Десислав Тасков ще се срещне с граждани.  \r\nВ 12.00 часа в областния съвет на БСП в Добрич Момчил Неков ще даде пресконференция. В 14.00 часа в областния съвет Неков ще се срещне с младежи.  Стара Загора \r\nВ 17.00 часа в х-л \"Верея\" в Стара Загора Иво Христов ще даде брифинг за представители на медиите. В 18.00 часа в Зала 1 на х-л \"Верея\" той ще се срещне с обществеността. Търговище \r\nВ 11.00 часа в центъра на гр. Антоново Деница Златева и Цветелина Пенкова ще се срещнат с граждани. В 14.00 часа в с. Садина, общ. Попово, те ще се срещнат с жители. В 17.00 часа на Братската могила в центъра на Търговище Златева и Пенкова ще поднесат венци и ще вземат участие в шествие. В 18.00 часа в клуб \"Дръзновение\" в квартал \"Запад\" в гр. Търговище те се срещнат с граждани.", "date": "2019.05.07", "title": "Европейски избори 2019 г.: Кандидатите от \"БСП за България\" ще посетят Силистра, Благоевград, Добрич, Стара Загора и Търговище"}
{"url": "http://www.focus-news.net/news/2019/05/07/2654922/burgas-patishtata-sa-suhi-pochti-v-tsyalata-oblast-normalno-natovaren-e-avtomobilniyat-trafik.html", "text": "Пътищата са сухи почти в цялата област. Това съобщиха за  Радио „Фокус“ - Бургас  от Областно пътно управление. Там, където са мокри се обработват. Нормално натоварен е автомобилният трафик, видимостта е добра. По-натоварено е по входно-изходните пътни артерии на града.  Интензивен е автомобилния трафик на изхода за Созопол, в района на Пътен възел „Юг“ поради ремонтни дейности на бул. „Захари Стоянов“. Натоварен е трафикът по централните улици на Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“. Такова е движението и по бургаските булеварди – „Тодор Александров“, „Сан Стефано“, „Демокрация“. По-интензивно е движението и по отсечката Бургас – кв. „Ветрен“, както и това по пътя Бургас – кв. „Сарафово“ в района на Летище Бургас. \r\nДеница ДИМИТРОВА", "date": "2019.05.07", "title": "Бургас: Пътищата са сухи почти в цялата област, нормално натоварен е автомобилният трафик"}
{"url": "http://www.focus-news.net/news/2019/05/07/2654928/anita-sarafska-obshtina-pernik-razrabotva-proekti-svarzani-sas-sotsialnata-integratsiya-i-horata-s-uvrezhdaniya.html", "text": "Община Перник разработва проекти, свързани със социалната интеграция и неизоставяне на възрастните хора и хората с увреждания. Това каза за предаването „Перничани - потомците на Кракра“ на  Радио \"Фокус\"   Анита Сарафска, главен експерт в отдел „Здравеопазване, жилищна политика, спорт и социални дейности“ в община Перник. Общината е насочила своите усилия за създаване на мрежа от услуги, която да отговори на нуждите на населението и структурните фондове имат важен принос, добави тя. Социалните проекти, по които работи община Перник, са няколко, обясни експертът. „Първият проект, който стартира през 2018 година, е изграждане на социални жилища с капацитет сто души. Като това е проект за осигуряване на новоизградени социални жилища за настаняване на социалнослаби и уязвими групи, както и на групи в неравностойно положение от населението. Това, което ние сме заложили, са дейности за осигуряване на образованието, последваща подкрепа, повишаване качеството на живот, заетост, здравеопазване, за социално приобщаване и намаляване на бедността за лицата и семействата, които ще бъдат настанени“, каза тя. Анита Сарафска обясни, че срокът за изпълнение на този проект е 30 месеца, а стойността му е 1 830 000 лева. Относно личните асистенти тя каза, че община Перник има подписано споразумение с Агенцията за социално подпомагане и предоставя услугите „личен асистент“, „социален асистент“ и „домашен помощник“, които се финансират по постановление на Министерски съвет и към настоящия период има сключени договори с 218 лица. По темата, свързана с извеждането на деца от институциите, тя добави, че в община Перник няма специализирани институции и обясни, че във връзка с последния етап на деинституционализацията на децата предстои изграждане на наблюдавано жилище.  \r\nРосица АНГЕЛОВА", "date": "2019.05.07", "title": "Анита Сарафска: Община Перник разработва проекти, свързани със социалната интеграция и хората с увреждания"}
{"url": "http://www.focus-news.net/news/2019/05/07/2654927/veliko-tarnovo-101-kaba-gaydi-otkrivat-osmiya-natsionalen-sabor-na-ovtsevadite-v-balgariya.html", "text": "Емблематичният оркестър 101 каба гайди ще открие на 10-ти май Осмия Националния събор на овцевъдите в България, съобщиха от  Националната овцевъдна и козевъдна асоциация (НОКА) . Официалното откриване на събитието край Петропавловския манастир до град Лясковец е в 11,00 часа. В началото, в духа на народните традиции, злите сили ще бъдат прогонени от кукери, а след това 5-годишната Йоана Лазарова от Варна ще изпълни песента „Когато бях овчарче“ по едноименното стихотворение на патриарха на българската литература Иван Вазов. \r\nНад 200 изложители от цялата страна – фермери, производители на местни и млечни продукти, фирми със селскостопанска техника, оборудване и фуражи,  производители на био храни ще участват в събора тази година. Събитието от 10-ти до 12 май ще е под мотото „Българските храни от български суровини“ за да се насърчи потреблението на овчи и кози продукти произведени от български суровини. \r\nВ специализирани изложения ще са представени близо 1000 животни – овце, кози, месодайни говеда, пастирски кучета, коне-тежковози, магарета и др. 15 специализирани фирми ще покажат  селскостопанска техника, а 30 български фермери преработващи собствено овче и козе мляко, ще продават на място своя  продукция. \r\nПрез трите дни на събора ще има мобилни музейни експозиции, занаятчийско изложение, кулинарни  атракции, чевермета. \r\nФолклор от цялата страна, свързан с Гергьовденската обредност, ще бъде представен през трите дни на събора по време на конкурса „Заблеяло ми агънце“ от над  2000 изпълнители. \r\nВъв вечерния концерт на 10 май отново ще може да се чуят изпълненията на оркестър  101 каба гайди, както  на  младата народната певица  Светла Дукатева. На следващата вечер, в събота, от 18,00 часа ще има хоротека и народни веселби, а в 21,00 часа започват мистичните изпълнения на нестинарите. \r\nВ събора ще се включи и Прабългарска школа за оцеляване „Бага-Тур“ с три атрактивни спектакъла – на 10-ти  май от 12,30 до 15,30 часа и  на 11-ти и 12-ти май от 11,00 до 14,00 часа.    Край Петропавловския манастир ще е и Пътуващото читалище „Бащино огнище“, където ще има беседи с факти и събития от българската история, хайдушки игри и образователно състезание за деца „Познавам ли моята България?“. \r\nОсмото издание на Националния събор на овцевъдите (10-12 май 2019 година) се организира от Национална овцевъдна и козевъдна асоциация (НОКА), със съдействието на Министерството на земеделието, храните и  горите на Република България и подкрепата на общините Велико Търново, Лясковец и Горна Оряховица. Това е най-мащабният форум в сектор Животновъдство у нас и единственият, който съчетава стопанския аспект на овцевъдството с българската битова култура, традиции, фолклор и занаяти. \r\nВъв форума ще се включат и представители на браншови организации от 17 държави от Европа и Азия, които на кръгла маса ще коментират цифровизцията на сектора и предизвикателствата пред младите овцевъди и козевъди, и ред младите фермери.", "date": "2019.05.07", "title": "Велико Търново: 101 каба гайди откриват Осмия национален събор на овцевъдите в България"}
{"url": "http://www.focus-news.net/news/2019/05/07/2654923/zam-ministar-nikolay-nankov-naglost-e-bsp-da-govori-za-patishta-i-magistrali-oditat-na-evropeyskata-smetna-palata-e-regulyaren.html", "text": "Бих нарекъл наглост БСП да говори за европейски проекти и европейско финансиране, камо ли по темата за пътища и магистрали. Това каза пред журналисти в Ловеч зам.-министърът на регионалното развитие и благоустройството Николай Нанков по повод твърдението на БСП, че проверката на пътищата от Европейската сметна палата е европейски шамар за ГЕРБ, предаде репортер на  Агенция „Фокус“ . „Одитът на автомагистралите от Европейската сметна палата е регулярен. Проверява се не само на конкретна страна членка, а се проверява и самата дейност на ЕК по отношение на ангажиментите и изпълнение на планираното, които са заложени за изграждане на паневропейските транспортни коридори. Които ние не само спазваме, но и изпълняваме като страна членка“, обяви Нанков. „Одитът ще трае до 2020 г. – за какви шамари говори Свиленски“, коментира той. „Знаем коя магистрала построиха те - предизборно откриваха недовършената „Люлин“, най-скъпата магистрала, по 8 млн. евро на км. възложена. Та трябваше след 2009 г. след тях да се оправя в не малка част от порочните й процедури и изпълнения с укрепване на свлачища и така нататък“, посочи Николай Нанков. „Отново по време на БСП е построена най-дефектната част от магистрала – частта, за която БСП днес коментират, че е нагъната като юфка. Става дума за „Тракия“ между Стара Загора и Чирпан. За този участък понастоящем трябват 120 млн. минимум, за да се оправят бакиите, които БСП съчиниха“, заяви зам.- министърът. „Това е регулярен одит, който се извършва още в Испания, Полша и Чехия. Не е по сигнал, не е нарочен. Знам, че БСП са уникални експерти, имат огромно самочувствие като такива и политици, но убеден съм, че Европейската сметна палата не се е самосезирала по сигнали на Йончева и Свиленски да направи одит по отношение строителството на пътища“, каза още Нанков.", "date": "2019.05.07", "title": "Зам.-министър Николай Нанков: Наглост е БСП да говори за пътища и магистрали, одитът на Европейската сметна палата е регулярен"}
{"url": "http://www.focus-news.net/news/2019/05/07/2654925/sport-novak-dzhokovich-zapochna-s-pobeda-uchastieto-si-v-madrid.html", "text": "Новак Джокович започна с бърза победа участието си на турнира на клей от сериите „Мастърс“ в Мадрид. В двубой от втори кръг на надпреварата в испанската столица световният номер едно елиминира Тейлър Фриц с 6:4, 6:2. Мачът помежду им продължи 66 минути.   \r\nВ понеделник Фриц отстрани от турнира най-добрия български тенисист Григор Димитров след успех в два сета.", "date": "2019.05.07", "title": "Спорт: Новак Джокович започна с победа участието си в Мадрид"}
{"url": "http://www.focus-news.net/news/2019/05/07/2654931/direktorat-na-balgarskiya-kulturen-tsentar-v-moskva-pavel-vasev-e-priet-v-umbalsm-n-i-pirogov.html", "text": "Директорът на Българския културен център в Москва Павел Васев е приет в УМБАЛСМ \"Н. И. Пирогов\". Това съобщиха от пресцентъра на  лечебното заведение . Известният режисьр и директор на Българския културен център в Москва преминава обстойни прегледи и остава за интензивно лечение и активно наблюдение в неврореанимацията на спешната университетска болница. \r\nНа 8 май 2019 г. в 8.00 часа ще се проведе брифинг за състоянието на Павел Васев.", "date": "2019.05.07", "title": "Директорът на Българския културен център в Москва Павел Васев е приет в УМБАЛСМ \"Н. И. Пирогов\""}
{"url": "http://www.focus-news.net/news/2019/05/07/2654929/mvr-vazmozhni-sa-zatrudneniya-s-dostapa-na-sayta-poradi-podmyana-na-osnovni-mrezhovi-ustroystva.html", "text": "Възможни са затруднения с достъпа на сайта,  поради подмяна на основни мрежови устройства. Това съобщиха от пресцентъра на  МВР . Затруднения могат да се появят след 18.00 часа. МВР поднасят предварително извинения за евентуални неудобства.", "date": "2019.05.07", "title": "МВР: Възможни са затруднения с достъпа на сайта,  поради подмяна на основни мрежови устройства"}
{"url": "http://www.focus-news.net/news/2019/05/07/2654930/ministarat-na-otbranata-krasimir-karakachanov-se-pokloni-pred-pametta-na-balgarskite-voennosluzheshti-pogrebani-v-balgarskoto-voenno-grobishte-v-selo-tsapari.html", "text": "Министърът на отбраната Красимир Каракачанов се поклони пред паметта на българските военнослужещи, погребани в българското военно гробище в село Цапари, Битолско. Това съобщиха от пресцентъра на  Министерството на отбраната . В присъствието на гвардейци от Националната гвардейска част, дипломати и българи от Република Северна Македония бяха поднесени венци и цветя и беше почетена паметта на загиналите по време на Първата световна война на позициите над Битоля.  \r\n„Тези хора, чийто безименни гробове виждаме днес, дойдоха да се борят за Македония, а не за някаква Северна, Южна, Вардарска или някаква друга територия. Те положиха костите си на свещената земя Македония. Отбелязвам тяхната памет по повод Гергьовден, Денят на храбростта и непобедимата Българска армия“. Това каза министърът на отбраната Красимир Каракачанов в словото си на церемонията пред българския военен паметник във военното гробище.  \r\n„На този ден всеки един мъж, всеки българин, който е служил в армията, и който обича нашите въоръжени сили, отдава почит на всички тези хиляди българи от всички краища на България - Добруджа, Мизия, Тракия и Македония. Именно те, с българската униформа и с българското оръжие, написаха славни страници в нашата история: историята  за освобождението на останалите под турско робство земи и на нашите сънародници в тях“, посочи министър Каракачанов и подчерта, че когато говорим за български воини - войници, подофицери, офицери, ние отдаваме почит не само на тези, които воюваха във войните. „Нека не забравяме, че по време на Илинденското въстание над 68 български офицери и много подофицери водиха чети  в Македония за свободата на нашите братя тук. Затова нека не забравяме всички тях, онези български мъже, които от дадоха живота си пред олтара на българския идеал“, каза още Красимир Каракачанов.  \r\n„Днес времената са трудни, тежки, говорят ни, че трябва да забравим своята история, че трябва да се откажем от своята слава. Това не е вярно и не е необходимо“, заяви министърът на отбраната и заяви, че и в ЕС, и в НАТО имат нужда от съюзници, които изпълняват своите задължения със самочувствие, а не от безлична маса. \r\nСпоред министър Каракачанов и днес Македония е кръстопът на интереси и българската политика е много последователна в тази посока - интеграцията на Македония в НАТО и в ЕС. „Но има други сили, които смятат, че това разделение трябва да продължава, че Македония трябва да остане отново чужда губерния, която да се управлява по измислените догми на Коминтерна и на фалшивата история. Но за разлика отпреди 20-30 години, когато да те хванат с българска книга и български вестник в Македония беше престъпление, днес има интернет. И днес никой не може да забрани на никого да се интересува от своята история, да получава информация, да се чувства такъв, какъвто иска“, категоричен беше министърът на отбраната. \r\nПосланикът на България Скопие Ангел Ангелов подчерта, че трябва да отдаде заслуженото на всички, които са работили през годините, за да изглежда така днес военно гробище в село Цапари.  \r\nНа военния ритуал присъства и бившият външен министър Соломон Паси, по чието време беше официализиран статутът на българското военно гробище в село Цапари.  \r\nВ църквата \"Свети Георги\" в селото беше отслужена панихида за загиналите. Министърът на отбраната Красимир Каракачанов поднесе цветя на седемте паметника на офицерите от 15-и пехотен Ломски полк и 3-и пехотен Бдински полк, погребани в двора на църквата.", "date": "2019.05.07", "title": "Министърът на отбраната Красимир Каракачанов се поклони пред паметта на българските военнослужещи, погребани в българското военно гробище в село Цапари"}
{"url": "http://www.focus-news.net/news/2019/05/07/2654916/lyubka-aleksandrova-kmet-na-obshtina-levski-sformirani-sa-ekipi-za-otsenka-i-opisanie-na-shtetite-sled-gradushkata.html", "text": "Сформирани са екипи за оценка и описание на щетите след градушката. Това каза за  Радио \"Фокус\"  Любка Александрова, кмет на Община Левски. \"Екипите ще минат по домовете, от където са подадени сигнали, да има по-ясна представа за финансовото им изражение. След срещата с министър Румен Порожанов се уточни, че 80% от разходите на земеделците трябва да бъдат поети от държавата, след като бъдат обследвани площите\", каза Любка Александрова. Кметът на Община Левски отбеляза, че в лицето на държавата има много сериозен партньор. \"Радвам се, че в много кратко време на хората беше дадена надежда, че не са сами в ледения ад“, каза още Любка Александрова. Очаква се утре до края на деня да има по-ясна представа за финансовото изражение на щетите.  \r\nВиолета КРЪСТЕВА", "date": "2019.05.07", "title": "Любка Александрова, кмет на Община Левски: Сформирани са екипи за оценка и описание на щетите след градушката"}
{"url": "http://www.focus-news.net/news/2019/05/07/2654932/faz-prokuraturata-v-shtutgart-nalozhi-globa-na-porshe-zaradi-dizeloviya-skandal.html", "text": "Германският автомобилен концерн „Фолксваген“ отпи поредна горчива глътка заради дизеловия скандал – прокуратурата в Щутгарт наложи на производителя на спортни автомобили „Порше“ глоба в размер на 535 милиона евро, съобщава националният ежедневник  Die Frankfurter Allgemeine Zeitung . \r\nПричината е свързана с нарушения на надзорните задължения в отдела за развитие по отношение на емисиите от превозни средства от 2009 г., съобщиха от прокуратурата в Щутгарт. Проблемът с дизеловия двигател се прехвърли в „Порше“ от „Ауди“, чиито двигатели се използват за спорните модели Panamera, Cayenne и Macan. Тереза Герова", "date": "2019.05.07", "title": "FAZ: Прокуратурата в Щутгарт наложи глоба на „Порше“ заради дизеловия скандал"}
{"url": "http://www.focus-news.net/news/2019/05/07/2654934/aktsenti-v-sutreshniya-blok-dobro-utro-balgariya-po-radio-fokus-na-8-may.html", "text": "Въпреки лошото време и щетите, които градушките от последните няколко дни нанесоха, съвсем скоро ще навлезем в активните летни месеци, където и опасността от пожари се повишава, а особено уязвими са горските масиви. Каква е готовността на Изпълнителна агенцията по горите и какви мерки ще се вземат за новия сезон? Отговорите на тези и други въпроси търсим в сутрешния блок „Добро утро, България“ по  Радио „Фокус“  от експерта в ИАГ Владимир Константинов.  \r\nВъвеждане на минимална работна заплата във всички страни-членки на ЕС и намаляване на поляризацията между богати и не толкова богати европейци. Тези идеи сподели кандидатът на социалистите за председателския пост на ЕК Франс Тимерманс. Постижими ли са те и кога темата за икономическите различия в Общността ще бъде затворена? Тези и други въпроси коментираме в предизборното ни студио с водача на листата на „Коалиция за България“ за европейските избори проф. Боян Дуранкев.  \r\nНа Международния ден на Червения кръст и Червения полумесец - 8 май, с председателя на БЧК Христо Григоров ще поговорим за добротворчеството и неспиращите инициативи в полза на нуждаещите се по света и у нас.  \r\nВ минутите след 9.00 часа Диана Стоева от Радио „Фокус“ - Варна ще ни направи съпричастни с награждаването на изявени доброволци от областната структура на червенокръстката организация в морския град.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2019.05.07", "title": "Акценти в сутрешния блок „Добро утро, България“ по Радио „Фокус“ на 8 май"}
{"url": "http://www.focus-news.net/news/2019/05/07/2654939/evropeyski-izbori-2019-g-petar-vitanov-kauzata-ni-e-povishavane-na-dohodite-i-blagosastoyanieto-na-horata-za-da-ostanat-tuk.html", "text": "Каузата ни е повишаване на доходите и благосъстоянието на хората, за да могат те да останат тук и да бъдат българи. Това заяви кандидатът за евродепутат от \"БСП за България\" Петър Витанов по време на среща с граждани в гр. Борово, съобщиха от пресцентъра на  БСП . Като основни цели на левицата той посочи и икономика, която позволява развитието и стимулира малкия и средния бизнес, не само големите фирми. \"За да се случи всичко това обаче, трябва да сложим край на начина на управление наложен от ГЕРБ, станал символ на корупцията\", заяви той. За разлика от приоритетите на БСП, Петър Витанов посочи основните приоритети на опонентите от ГЕРБ - дигитализация, глобализация, суперкомпютър, които определи като тотално скъсване с реалността. На изборите Европейски парламент хората ще могат да направят своя избор за бъдещето на страната ни. Трябва всички да сме наясно, че те ще се отразяват върху ежедневието на всеки един българин, дори и в най-отдалечените краища на страната\", заяви Петър Витанов. По-късно през деня Витанов се срещна и с граждани в Иваново и обсъди с тях европейското бъдеще пред страната ни, както и националните и местни приоритети на левицата.", "date": "2019.05.07", "title": "Европейски избори 2019 г.: Петър Витанов: Каузата ни е повишаване на доходите и благосъстоянието на хората, за да останат тук"}
{"url": "http://www.focus-news.net/news/2019/05/07/2654933/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . На места пътните настилки са мокри. Времето е облачно. Температурата е 12 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница-Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.05.07", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/05/07/2654937/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.05.07", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/07/2654938/tass-v-ukrayna-sazdadoha-vissh-antikoruptsionen-sad.html", "text": "В Украйна създадоха Висш антикорупционен съд (ВАС), който ще започне работа през август или септември тази година. Това обяви изпълняващият длъжността председател на съда Олег Павлишин, предава  TACC . \r\nВАС проведе първото си заседание с трети опит за избиране на председател на органа. Най-много гласове – 23 – събра Елена Танасевич. Десет члена на ВАС подкрепиха Олга Саляндяк. Петима членове на органа обаче не подкрепиха нито един от кандидатите. \r\nНа 11 април държавният глава на Украйна Петро Порошенко назначи 38 от 39 съдии във ВАС и обяви, че съдът ще започне работа до края на годината. Тереза Герова", "date": "2019.05.07", "title": "ТАСС: В Украйна създадоха Висш антикорупционен съд"}
{"url": "http://www.focus-news.net/news/2019/05/07/2654941/pregled-na-mezhdunarodnite-novini-do-18-chasa-agentsiya-fokus.html", "text": "На 14 май в Сочи ще се проведе среща между министъра на външните работи на Руската федерация Сергей Лавров и държавния секретар на САЩ Майк Помпео. Първият дипломат на Вашингтон може да бъде приет за среща и от руския президент Владимир Путин. Това потвърди говорителят на Кремъл Дмитрий Песков, предава  TACC . \r\nСрещата с Лавров е „основното, планирано в Сочи, но не изключвам след преговорите между двамата ръководители на дипломатическите ведомства Помпео да бъде приет за среща от президента на Русия“, заяви Песков.  \r\nСрещата Лавров-Помпео ще бъде втората за текущия месец: на 6 май двамата проведоха преговори във финландския град Рованиеми, в кулоарите на Арктическия съвет. Те продължиха около час и, съгласно думите на руския министър, позволиха да се направи „не лоша крачка напред“ след телефонния разговор между държавните глави на Русия и САЩ – Владимир Путин и Доналд Тръмп, който се състоя на 3 май по американска инициатива. \r\n***  Германският автомобилен концерн „Фолксваген“ отпи поредна горчива глътка заради дизеловия скандал – прокуратурата в Щутгарт наложи на производителя на спортни автомобили „Порше“ глоба в размер на 535 милиона евро, съобщава националният ежедневник  Die Frankfurter Allgemeine Zeitung . \r\nПричината е свързана с нарушения на надзорните задължения в отдела за развитие по отношение на емисиите от превозни средства от 2009 г., съобщиха от прокуратурата в Щутгарт. Проблемът с дизеловия двигател се прехвърли в „Порше“ от „Ауди“, чиито двигатели се използват за спорните модели Panamera, Cayenne и Macan. \r\n***  Великобритания ще проведе избори за Европейски парламент, независимо от факта, че правителството води преговори с опозицията за постигане на споразумение за Брекзит. Това обявиха от кабинета на министър-председателя на Обединеното кралство Тереза Мей, предава  AFP . \r\n„Като се има предвид колко малко време има... за съжаление няма да бъде възможно да приключим този процес преди датата, която е законово уредена за европейските парламентарни избори\", заяви Дейвид Лидингтън. \r\n***  През следващите две седмици се очаква висши членове на Армията за освобождение на Косово (АОК) да бъдат разпитани от Специализираната прокуратура в Хага за ролята им по време и след войната в Косово, съобщава електронното издание на прищинския ежедневник  Gazeta Express . \r\nПо данни на изданието онези, които се очаква да бъдат призовани от международни прокурори, имат директни връзки с институционалните лидери в Прищина. „Политиците в Косово са нетърпеливи поради неотдавнашните действия на Трибунала в Хага\", разкри източник, отбелязвайки, че някои от висшите държавни служители вече знаят естеството на престъпленията, които разследва Специализираната прокуратура и те могат да бъдат сред очакваните обвинени. „През следващите десет дни ще бъдат публикувани имената на призованите. Те са от района на Митровица и Дреница”, разкрива още източникът, добавяйки, че това е основната причина за изнервеността на служителите на Демократическата партия на Косово (ДПК), след като миналата седмица стана ясно, че призованите от международни прокурори е лидерът й Кадри Весели. Вестникът твърди, че първите обвинения на Специализираната прокуратура на Косово ще бъдат внесени в рамките на тази година. \r\n***  Терористичната групировка „Ислямска държава\" е загубила способността си да се организира за война в Сирия. Това заяви министърът на външните работи на Иран Мохамад Джавад Зариф в интервю за  РИА Новости . \r\n„Убедени сме, че възможностите на групировката да се събере отново за започване на нова война в тази страна практически са изчезнали. Въпреки това тайните клетки на „Ислямска държава“ са разпръснати из Сирия и региона. Поради тази причина загрижеността остава по няколко точки\", предупреди иранският външен министър.  . \r\nВъоръженият конфликт в Сирия продължава от 2011 г. насам. В края на 2017 г. бе обявена победа над „Ислямска държава“ в Сирия и Ирак. В момента политическото уреждане, възстановяването на Сирия и завръщането на бежанците излизат на преден план, отбелязва агенцията. \r\n***  Председателят на Европейската комисия Жан-Клод Юнкер призовава гражданите на страните-членки на Общността внимателно да преценят за кого ще гласуват на предстоящите избори за ЕП на фона на социологическите проучвания, които показват, че популистките и националистическите партии могат да спечелят място, отбелязва електронното издание на гръцкия вестник  Kathimerini . \r\nЮнкер препоръча на избирателите да се запитат как ще изглежда „европейският пейзаж“ през следващите години, ако всички гласуват за екстремисти. Той подчертава, че гласуването от 23-26 май за избор на членове на Европейския парламент „е най-големият наднационален избор в целия свят\". \r\nЮнкер критикува политическите атаки срещу председателя на Съвета на ЕС Доналд Туск, който бе сравнен с Хитлер и Сталин - нещо „напълно неприемливо, трябва да кажа, много отвратително\". \r\nПроучванията показват, че традиционните партии ще загубят известна подкрепа, но все още ще имат контрол върху ЕП. \r\n***  Европейската комисия намали прогнозата си за растеж в еврозоната за периода 2019-2020 година, предава  AFP , като изтъква като причина протекционизма на Китай и САЩ, който продължава да оказва влияние върху икономиката на Общността. \r\nСпоред изпълнителния орган на ЕС ръстът на единния валутен блок от 19 държави ще достигне 1,2% тази година, в сравнение с прогнозите от 1,3%, които бяха представени през февруари. \r\nВ своята тримесечна прогноза ЕС предупреди също, че публичният дълг на Италия ще нарасне до рекордните 133,7% от БВП през 2019 г., ситуация, която би могла да възобнови горчивата вражда между Брюксел и Рим за разходите на популисткото правителство. \r\n***  Основната опозиционна сила в Турция - Републиканската народна партия (РНП), изключи възможността за бойкот на повторните избори за кмет на Истанбул, за които Върховният избирателен съвет (ВИС) на страната реши да се проведат на 23 юни, съобщава вестник  Daily Sabah . \r\nПризивите за бойкот на повторното провеждане на изборите на 23 юни бяха отправени, след като със седем гласа „за“ и четири „против“ ВИС анулира резултатите от кметските избори в най-големия турски град, проведени на 31 март. В отговор бяха организирани редица протести в различни райони на Истанбул, в които РНП има традиционна подкрепа.  \r\nНа 17 април бе обявено, че Екрем Имамоглу от РНП, който участва като съвместен кандидат на „Националния алианс“, е победител в надпреварата от 31 март с разлика от 13 729 гласа срещу Бинали Йълдъръм от управляващата „Партия на справедливостта и развитието“. В същия ден му бе връчен мандат на фона на критиките на управляващите.  \r\nУточнява се, че РНП провежда заседание под председателството на лидера си Кемал Кълъчдароглу. Опозицията вече разкритикува решението на ВИС като „нито демократично, нито законно“. \r\nИмамоглу вече проведе нов митинг, в рамките на който обеща, че няма да се откаже от надпреварата, а напротив – ще се впусне в нея с още повече сили, за да затвърди победата си на 23 юни. „Може би съм разстроен, но никога не губя надежда\", каза Имамоглу пред хиляди свои привърженици в район западните покрайнини на Истанбул. \r\nИмамоглу спечели изборите с 4 169 765 гласа срещу 4 156 036 гласа за Йълдъръм, с разлика от само 13 729 гласа. \r\n***", "date": "2019.05.07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/05/07/2654940/gabrovo-propadnal-uchastak-zatrudnyava-dvizhenieto-na-patya-gabrovo-vrah-shipka.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са частично мокри. Времето е облачно. Температурата е 12 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването на ремонтните дейности е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.07", "title": "Габрово: Пропаднал участък затруднява движението на пътя Габрово – връх Шипка"}
{"url": "http://www.focus-news.net/news/2019/05/07/2654944/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-oryahovo-poradi-problemi-v-sistemata-na-am.html", "text": "Интензивен е трафикът за товарни автомобили на изход на ГКПП „Оряхово“, поради проблеми в системата на АМ. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.05.07", "title": "ГД „Гранична полиция“: Интензивен е трафикът за товарни автомобили на изход на ГКПП „Оряхово“, поради проблеми в системата на АМ"}
{"url": "http://www.focus-news.net/news/2019/05/07/2654945/api-na-8-may-dvizhenieto-pri-km-7-na-am-struma-pri-tunel-malo-buchino-shte-se-osashtestvyava-v-edna-lenta-v-posoka-sofiya-i-pernik-poradi-montazh-na-avtomatichni-patni-znatsi.html", "text": "На 8 май движението при км 7 на  АМ „Струма“ в района на тунел „Мало Бучино“ ще се осъществява в една лента в посока София и в една лента в посока Перник поради монтаж на автоматични пътни знаци. Това съобщиха от пресцентъра на  Агенция „Пътна инфраструктура“ . Във всяка посока на движение ще бъде ограничено преминаването по изпреварващата лента, като трафикът ще се пренасочва по активната лента.  \r\nНа 8 май от 9.00 часа до 16.00 часа ще бъде ограничено движението по АМ „Хемус“ между п.в. „Прелог“ и п.в „Ябланица“ в посока София поради почистване на дъждоприемни шахти и изсичане на храсти. Трафикът ще се отклонява преди п.в. „Прелог“ по път I-3 Ботевград - Ябланица и при п.в. „Ябланица“ при км 74 ще се пренасочва по автомагистралата.", "date": "2019.05.07", "title": "АПИ: На 8 май движението при км 7 на  АМ „Струма“ при тунел „Мало Бучино“ ще се осъществява в една лента в посока София и Перник поради монтаж на автоматични пътни знаци"}
{"url": "http://www.focus-news.net/news/2019/05/07/2654943/evropeyski-izbori-2019-g-elena-yoncheva-ako-byahme-v-shengen-trafikat-po-dunav-most-shteshe-da-e-po-oblekchen.html", "text": "„За една година през ГКПП „Дунав мост” в посока Русе – Гюргево преминават приблизително 1 000 000 леки автомобила и 300 000 товарни автомобила. Редовно от българската страна се образува километрична опашка от товарни автомобили. Ако бяхме в Шенген, както правителството обещава години наред, трафикът през моста щеше да е значително облекчен”. Това каза водачът на листата на „БСП за България” Елена Йончева по време на разговора си с Димитър Чорбаджиев – ръководител на „Гранична полиция“ – Русе, на ГКПП \"Дунав мост\", съобщиха от пресцентъра на  БСП . Тя коментира, че не сме в Шенген поради три причини – огромната корупция, лошата съдебна система и липсата на предвидимост.  „Корупцията у нас изстисква 22% от БВП всяка година. Ако България не губеше тези огромни средства, те щяха да отидат не само за Дунав мост, а в икономика с принадена стойност, за достойни средни заплати и пенсии”, каза още Елена Йончева.  \r\n„Проблемът със задръстванията на Дунав мост е проблем на русенци, на българите и Европа. Обяснението на властта е, че мостът е „тесен“ и не може да поеме увеличения трафик, въпреки че проблемът идва и от многото дублирани контроли от двете страни на моста на българските и румънските служби”, каза народният представител от ПГ „БСП за България” Пенчо Милков. Той коментира, че състоянието на пътната настилка на моста от българска страна не е добро, въпреки че всяка година се правят „козметични закърпвания“ на дупките. Милков добави, че никой не обръща внимание на основата, а бетонните плочи са силно компрометирани. „Събират се такси за преминаване на моста, като събраната сума от държавата е повече от 25 милиона лева годишно. Това означава, че за две години и половина държавата събира пари, с които може да се направи основен ремонт на моста, така както направи Румъния”, заяви народният представител. Той каза още, че трафикът на тежки автомобили драстично се увеличава всяка година и това трябва да е възможност и енергия за Русе, а не да генерира проблеми. „Мостът трябва да е връзка, а не преграда между България и Румъния”, посочи Пенчо Милков.  \r\nПо-късно кандидатите за евродепутати Елена Йончева и Петър Витанов и народните представители Пенчо Милков и Георги Стоилов се срещнаха с екоактивисти от Русе. С тях те обсъдиха друг наболял проблем на града – замърсяването на въздуха. Русенци обясниха, че от няколко години Русе е подложен на системни обгазявания, за които РИОСВ - Русе и лаборатории твърдят, че не са опасни за здравето. Те припомниха, че жителите на града са излизали на протести, писали са апели, писма, обръщения към ЕК, кмета на общината, а народните представители от БСП са задали десетки въпроси свързани с качеството на въздуха и добавиха, че всичко това е без видим резултат. Екоактивистите припомниха още, че Общинският съвет, с мнозинството на ГЕРБ, е отхвърлило искането на 15 000 русенци за провеждане на референдум за чистия въздух на града.", "date": "2019.05.07", "title": "Европейски избори 2019 г.: Елена Йончева: Ако бяхме в Шенген, трафикът по Дунав мост щеше да е по-облекчен"}
{"url": "http://www.focus-news.net/news/2019/05/07/2654946/evropeyski-izbori-2019-g-kandidati-za-evrodeputati-ot-bsp-za-balgariya-posetiha-plovdiv.html", "text": "Справедливото разпределение на инвестиционния фонд и справяне с данъчния рай, известен като офшорни зони. Така отговори кандидатът за евродепутат от \"БСП за България\" проф. Румен Гечев на въпрос за най-важните аспекти от визията на левицата по време на среща с граждани в гр. Пловдив, съобщиха от пресцентъра на  БСП . Той обясни, че само с тези мерки може да се промени радикално социалното положение на милионите бедни.  \r\n“България да смени имиджа си на държава с най-ниски данъци и най-евтина работна ръка”, това каза  Тодор Стоилов.  \r\nВалери Жаблянов изрази надежда, че българите ще проявят воля за промяна на 26 май. По- рано днес той посети фабрика \"Искра\" - Първомай. Българската икономика и възможностите на българския бизнес да оцелее в условията на нерегламентиран внос, конкуренцията на турски и китайски стоки, които пречат на развитието на малките и средни предприятия - бяха сред темите на разговора му с мениджмънта и служителите на предприятието. \r\nТримата се срещнаха с граждани в центъра на града във Инфоцентъра на БСП.", "date": "2019.05.07", "title": "Европейски избори 2019 г.: Кандидати за евродепутати от \"БСП за България\" посетиха Пловдив"}
{"url": "http://www.focus-news.net/news/2019/05/07/2654942/evropeyski-izbori-2019-g-kandidatat-za-evrodeputat-asim-ademov-organizira-sreshta-diskusiya-v-blagoevgrad-na-9-may.html", "text": "Кандидатът за евродепутат от листата на ГЕРБ и СДС Асим Адемов организира среща-дискусия в Благоевград на 9 май - Деня на Европа. Това съобщиха от пресцентъра на  ПП ГЕРБ – Благоевград . Събитието ще се реализира с подкрепата на ГЕРБ - Благоевград и Регионален исторически музей – Благоевград.  \r\n\"Европейският съюз е символ на обединение, постигнато чрез солидарност, преминало през перипетиите на трудности и компромиси. Нека заедно да отбележим 9 май - сакралната дата, носител на надеждата за мир, споделени ценност и просперитет\", посочиха от ГЕРБ - Благоевград.  \r\nПо повод празника от 09.00 до 18.00 часа музейната експозиция ще работи с вход свободен, а от 18.00 до 19.00 часа ще се проведе самата среща дискусия с кандидата за евродепутат Асим Адемов и гост лектор д-р Вероника Стоилова. От 19.00 до 20.00 часа ще има коктейл.", "date": "2019.05.07", "title": "Европейски избори 2019 г.: Кандидатът за евродепутат Асим Адемов организира среща-дискусия в Благоевград на 9 май"}
{"url": "http://www.focus-news.net/news/2019/05/07/2654947/tenis-sport-vavrinka-eliminira-pier-yug-erber-ot-turnira-v-madrid.html", "text": "Стан Вавринка започна участието си в турнира от сериите „Мастърс“ в испанската столица Мадрид с победа.  34-годишният швейцарец се наложи с 6:2, 6:3 над Пиер-Юг Ербер в двубой, продължил 64 минути. \r\nВъв втория кръг на надпреварата Вавринка ще се играе срещу победителя от срещата Гуидо Пея–Данийл Медведев.  \r\nУспех на старта в Мадрид регистрира и Хуберт Хуркаш, който се наложи с 6:3, 6:4 над австралиеца Алекс Де Минор.  Във втория кръг той ще играе с Борна Чорич или Люка Пуй.", "date": "2019.05.07", "title": "Тенис: Спорт: Вавринка елиминира Пиер-Юг Ербер от турнира в Мадрид"}
{"url": "http://www.focus-news.net/news/2019/05/07/2654936/otets-petko-valov-sveshtenik-v-edinstvenata-katolicheska-enoriya-v-yugozapadna-balgariya-poluchi-se-seriozno-nerazbirane-otnosno-poslanieto-na-sabitieto-za-mir-na-papa-frantsisk.html", "text": "Според мен има сериозно неразбиране относно посланието, което има Събитието за мир на папа Франциск у нас. Това каза за  Радио „Фокус“ – Пирин  отец Петко Вълов, свещеник в единствената католическа енория в Югозападна България. „Смятам това, защото тук нямаше никакво съслужение, нямаше обща молитва, общ текст. Всяко едно от вероизповеданията, които присъстваха имаше по 3 минути, в рамките на които трябваше да изкаже свое послание, молитва или призив за мир. Това не е съслужение и всеки имаше възможността да се моли по своя си начин, дори се избягва темата дали се молят на един и същи Бог. Смисълът на това събитие е всеки да отправи своето послание, а най-ценното е, че представителите на различните религии са един до друг и това, което ги обединява, е темата за мира. За всяка религия мирът е ценен, дори Православната църква във всяка своя молитва се моли за това“, каза още отец Вълов.  \r\nТой подчерта, че мирът е не само липса на война, но също спасение, благоденствие, едно условия за живот в близост до Бог. „Има едно измерение, което е по-голямо от всяка война и това е мирът. Темата на събитието, ако използваме политическа терминология, представлява деклариране на намерение, няма обща декларация или текст, който всички да повтарят. Всеки е свободен да избере свой начин и както видяхте еврейската и протестантската общности имаха песен. Както вече казах, ценното е, че представителите на различните религии застават един до друг. Всъщност това е нещо както монумента Знаме на мира с камбаните“, добави отец Вълов. Той уточни, че там всички камбани са различни, но бият за мир в един момент. „Всичко това иска да покаже, че различните вероизповедания могат да имат общи теми, не само мира, а например социални, екологични и така нататък. Тоест има неща, които би трябвало да ни обединяват не като религии, а просто да работим за една кауза. Разбира се всеки си остава със своето вероизповедание, защото смята, че то е най-ценното. В това няма богословски дебат и всеки е оставен да реши как да прави тази молитва. Затова според мен остана едно неразбиране“, допълни отец Вълов. По думите му по медиите постоянно се е говорило за общо съслужение, но за католиците съслужението е когато по време на Литургия има споменаване на йерархия и въобще съвсем други измерения. „Събитието за мир беше просто заставен един до друг на представителите на различни религии с конкретен повод. А Православната църква мисля, че има традиции в добросъседски отношения спрямо другите религии. Например знам, че при варенето на мюсюлманското ашуре има свещеници, които са присъствали. Друг пример е Празника на религиите, който се организира от Националния съвет на религиозните общности. Там Православната църква също имаше своя шатра, ако мога така да се изразя. Тоест не виждам нищо толкова страшно, че ще застанат до другия“, коментира отец Вълов. Той прибави, че все пак от католическата общност уважават становището и виждането на Православната ни църква. „Смятам, че това не пречи на празника, който се случи“, каза отец Вълов. \r\nЛивия НИНОВА", "date": "2019.05.07", "title": "Отец Петко Вълов, свещеник в единствената католическа енория в Югозападна България: Получи се сериозно неразбиране относно посланието на Събитието за мир на папа Франциск"}
{"url": "http://www.focus-news.net/news/2019/05/07/2654948/api-na-8-may-ot-900-chasa-do-1600-chasa-shte-bade-ogranicheno-dvizhenieto-po-am-hemus-mezhdu-pv-prelog-i-pv-yablanitsa-v-posoka-sofiya.html", "text": "На 8 май от 9.00 часа до 16.00 часа ще бъде ограничено движението по АМ „Хемус“ между п.в. „Прелог“ и п.в „Ябланица“ в посока София поради почистване на дъждоприемни шахти и изсичане на храсти. Това съобщиха от пресцентъра на  Агенция „Пътна инфраструктура“ . Трафикът ще се отклонява преди п.в. „Прелог“ по път I-3 Ботевград - Ябланица и при п.в. „Ябланица“ при км 74 ще се пренасочва по автомагистралата.", "date": "2019.05.07", "title": "АПИ: На 8 май от 9.00 часа до 16.00 часа ще бъде ограничено движението по АМ „Хемус“ между п.в. „Прелог“ и п.в „Ябланица“ в посока София"}
{"url": "http://www.focus-news.net/news/2019/05/07/2654951/washington-examiner-reytingat-na-donald-tramp-dostiga-nay-visoko-nivo-ot-nachaloto-na-mandata-mu.html", "text": "Рейтингът на държавния глава на САЩ Донадл Тръмп достигна най-високо ниво от встъпването му в длъжност, съобщава американското издание  Washington Examiner , като се позовава да данни от социологическо проучване. \r\nТръмп е получил одобрението на 46% от участвалите в анкетата граждани на САЩ. Последните данни показват положителна тенденция в рейтинга му. \r\nВ началото на март, преди публикуването на доклада на специалния съветник Робърт Мюлер, разследвал предполагаемата руска намеса в президентските избори в САЩ, одобрението за лидера на Белия дом бе 39%, но скочи до 45% през първата половина на април. \r\nПроучването установи, че Тръмп има подкрепата на 91% сред републиканците. През ноември миналата година данните бяха за 92%. \r\nСпоред анализаторите увеличаващата се подкрепа за Тръмп може да се дължи на факта, че разследването на Мюлер не е установило заговор между настоящия държавен глава на САЩ и Русия по време на предизборната му кампания. Администрацията на Тръмп заяви, че докладът го защитава и го оправдава от всякакви обвинения. \r\nДруга причина за нарастването на популярността му може да бъде все по-положителните данни за икономиката. Докладът за работните места в началото на април показа, че Брутният вътрешен продукт на САЩ се е увеличил с 3,2% през първото тримесечие на годината. В петък бе обявено, че нивата на безработица са достигнали до най-ниски нива за последните 50 г.   Тереза Герова", "date": "2019.05.07", "title": "Washington Examiner: Рейтингът на Доналд Тръмп достига най-високо ниво от началото на мандата му"}
{"url": "http://www.focus-news.net/news/2019/05/07/2654952/veliko-tarnovo-avtomatichna-stantsiya-sledi-kachestvoto-na-atmosferniya-vazduh-v-kv-buzludzha-dannite-sa-dostapni-v-realno-vreme.html", "text": "Автоматична станция следи качеството на атмосферния въздух в най-големия великотърновски квартал – „Бузлуджа“. Всеки, който желае, може да следи в реално време данните за нивата на фини прахови частици и още шест показателя за замърсяване, а също температура, влажност и др. Това съобщиха от пресцентъра на  Община Велико Търново . Информацията е достъпна в сайта на Община Велико Търново –  \r\nСтанцията се намира в района на детска градина „Ален мак“. \r\nАвтоматичен пункт за контрол на качеството на въздуха ще постави и инвеститорът „Кроношпан България“. До края на юли станцията ще бъде осигурена и ще бъде монтирана в района на Детска градина „Рада Войвода“ в кв. „Чолаковци“. Именно заради разширяването на производството на компанията и във връзка с политиката си за подобряване на чистотата на въздуха, Община Велико Търново няколко пъти сезира Изпълнителната агенция по околна среда /ИАОС/ за необходимостта от автоматичен пункт за непрекъснат мониторинг край производствената база на „Кроношпан“ и в квартал „Чолаковци“.   \r\nЗа Старата столица е планирано закупуването на още две устройства за реален мониторинг на вредните емисии. Мярката е заложена проекта на Община Велико Търново по програма Life+ за подобряване на чистотата на атмосферния въздух. Станциите ще бъдат закупени до есента.", "date": "2019.05.07", "title": "Велико Търново: Автоматична станция следи качеството на атмосферния въздух в кв. „Бузлуджа“, данните са достъпни в реално време"}
{"url": "http://www.focus-news.net/news/2019/05/07/2654935/darzhavata-shte-izplati-obezshteteniya-za-porazheniyata-ot-gradushkite-obzor.html", "text": "На 6 май силна градушка валя в Плевенско. В село Българене ледените късове бяха с големина на яйце. Там валя и проливен дъжд, който наводни пътя Българене- Обнова. Дворовете на жителите на селото бяха побелели от градушката. Градушка падна и в село Каменец, там също валя и дъжд. Наводни се пътят между селата Каменец и Одърне. Заради дъждовете нивото на река Барата бе високо, а коритото препълнено. Във вчерашния ден градушка валя и в Ловешко и Пловдивско. От агенцията по градушките съобщиха, че са извършени противоградови въздействия в Пазарджик, Стара Загора, Сливен и село Голям Чардак, Пловдивско.  \r\nДен след градушката 100% от продукцията в село Българене е унищожена. Жалби за щети са подали и жителите на селата Одърне и Камене. Поражения от градушки има и в Шуменско. В село Брестовене са поразени посеви, зеленчукови и овощни градини. Валежът там е продължил 20 минути- първо с големина на лешник, а после - колкото орех. Образувала се е ледената покривка с дебелина около 4 - 5 см, на места и повече. Поражения по посеви, овощни дървета и лозя има и в силистренското село Ветрен. Градушката е продължила около 20 минути, близо 10 см. лед е покрил земята.  \r\nПремиерът Бойко Борисов заяви, че шефът на Фонд „Земеделие“ Живко Живков лично ще отиде в засегнатите от градушките места, за да види как да им помогне. Той обяви, че на хората ще се помогне с помощ de minimis. „Пострадалите от градушките стопани ще получат обезщетение“, съобщи земеделският министър Румен Порожанов, който провери на място щетите в село Българене. Вече е сформирана и комисия към областната и общинската служба „Земеделие“, която описва и оценява щетите на място. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи. По второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета в Общината. Министър Порожанов коментира, че самолетният способ срещу градушки е много по-ефективен и евтин. В момента защита от градушки се подсигурява за 1/3 от земеделските територии. Той отбеляза, че миналата година са изстреляни 14 хил. противоградни ракети.  \r\nОт МВР съобщиха, че за последните два дни екипите на пожарната са реагирали на 64 сигнала, свързани с динамичната метеорологична прогноза. Най-много съобщения са получени за отстраняване на опасни предмети, паднали дървета и клони. Според прогнозата на НИМХ през следващите няколко дни метеорологичната обстановка ще остане динамична. Възможно е на територията на страната да има и силни ветрове - опасни за хората и причиняващи значителни материални щети.", "date": "2019.05.07", "title": "Държавата ще изплати обезщетения за пораженията от градушките (ОБЗОР)"}
{"url": "http://www.focus-news.net/news/2019/05/07/2654955/asya-borodzhieva-sayuza-na-veteranite-ot-voynite-provezhdame-konkursa-na-mira-v-sveta-za-treta-poredna-godina.html", "text": "Провеждаме конкурса „На мира в света“ за трета поредна година. Това каза по време на награждаването на победителите от конкурса Ася Бороджиева, председател на Съюза на ветераните от войните, предаде репортер на  Радио „Фокус“ – Бургас . Събитието е част от честванията по повод 130-годишнината от създаването на 24-ти пехотен Черноморски полк. Организираният конкурс бе за ученическо творчество – есе, кратък разказ, стихотворение, рисунка или фотография, на тема „Моята мечта за мир“. „Интересът към конкурса е огромен. Първата година бе областен, втората – с доброволното желание на деца от цялата страна, а  тази година вече е национален. Всяка година участие взимат все повече ученици. Наша задача е да пазим историята такава, каквато е. Също така, наша задача е и да възпитаваме поколенията след нас“, отбеляза Бороджиева. Награди бяха връчени и от началника на Военно окръжие – Бургас подполковник Данчо Мешлинков. Участниците в конкурса получиха книги, грамоти, а за изявените ученици от Бургаска област предстои да бъде организирана и екскурзия до вр. „Шипка“. На събитието присъства и един от ветераните от 24-ти пехотен Черноморски полк – Левон Манукян. \r\nМария ПОПЧЕВА", "date": "2019.05.07", "title": "Ася Бороджиева, Съюза на ветераните от войните: Провеждаме конкурса „На мира в света“ за трета поредна година"}
{"url": "http://www.focus-news.net/news/2019/05/07/2654950/nimh-utre-vremeto-shte-e-predimno-oblachno-kato-na-otdelni-mesta-sa-vazmozhni-slabi-prevalyavaniya.html", "text": "Утре времето ще е предимно облачно, като на отделни места са възможни слаби превалявания.   Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . През нощта от запад облачността ще се разкъса и ще намалее до предимно ясно. Значителна ще се задържи облачността само в източните райони и на отделни места са възможни слаби превалявания. Западният вятър ще отслабне и сутринта в котловините и високите полета на Западна България ще се образуват слани. Минималните температури ще са между 3° и 8°. Утре над западната половина от страната ще е предимно слънчево, а над източната облачността ще е разкъсана, на места с по-значителни временни увеличения и превалявания. Ще духа слаб до умерен северозападен вятър, който до края на деня почти ще стихне. Максималните температури ще са между 16° и 21°. Атмосферното налягане ще се повишава и ще е близко до средното за май.     \r\nПо Черноморието ще има значителна облачност, на места ще превали дъжд. Ще духа умерен северозападен вятър, но постепенно ще отслабва. Максималните температури 15°-17°. Температурата на морската вода е 14-15°. Вълнението на морето ще бъде 1-2 бала. \r\nНад планините ще има значителна облачност и главно в Стара планина ще превалява сняг. Силният северозападен вятър постепенно ще отслабва и ще е до умерен. Максималната температура на височина 1200 метра ще е около 7°, на 2000 метра - около 0°.   \r\nВ четвъртък вятърът ще се обърне от юг и дневните температури ще се повишат още малко; сутринта ще е все още хладно. Облачността от запад ще се увеличава, отначало висока и средна, до вечерта ще се вплътни и на места в западната половина от страната ще превали дъжд. В петък превалявания ще има главно в югоизточната половина от страната, където са възможни локални интензивни извалявания, придружени с гръмотевици. Вятърът ще се обърне от северозапад, ще се повишат и сутрешните температури. В събота ще има повече слънчеви часове, ще се затопли. Краткотрайни превалявания с гръмотевици са възможни по Черноморието.", "date": "2019.05.07", "title": "НИМХ: Утре времето ще е предимно облачно, като на отделни места са възможни слаби превалявания"}
{"url": "http://www.focus-news.net/news/2019/05/07/2654949/predstoyashti-sabitiya-v-stranata-za-8-may-agentsiya-fokus.html", "text": "*** \r\nВ 20.30 часа в „София хотел Балкан“ президентът Румен Радев ще бъде домакин на тържествената вечеря ифтар по случай началото на свещения за мюсюлманите месец Рамазан. Встъпителните приветствия са открити за медии.  \r\n*** \r\nВ 19.00 часа в Гранд хотел София председателят на Народното събрание Цвета Караянчева ще присъства на официалната церемония по връчване на наградите „Юрист на Годината“. \r\n*** \r\nОт 11.30 часа вицепремиерът Томислав Дончев ще участва в церемония по откриването на фотографска изложба в Народното събрание, посветена на българо-швейцарското сътрудничество.  \r\n*** \r\nОт 9.00 часа ще започне пленарното заседание на Народното събрание.  \r\n*** \r\nОт 10.00 часа Министерският съвет ще проведе седмичното си заседание.  \r\n*** \r\nОт 9.00 часа XХII състав на Специализирания наказателен съд ще гледа делото за образуване и ръководене на организирана престъпна група срещу Васил Г., Кристиян М., Кристиян Н. и Христо Ф.  \r\n*** \r\nОт 9.00 часа XХII състав на Специализирания наказателен съд ще гледа квалифицирани състави на рекет спрямо Светозар Д., Радослав Р. и Ивайло Г.  \r\n*** \r\nОт 9.30 часа VI състав на Специализирания наказателен съд ще заседава по делото за образуване и ръководене на организирана престъпна група срещу Емил М,., Мартин Д. и Калоян Б.  \r\n*** \r\nОт 10.00 часа в Национален пресклуб БТА ще се състои представяне на Декларация на Македонския научен институт на тема: „Преспанският договор между Атина и Скопие за промяна на името на БЮР Македония и за стратегическо партньорство“. \r\n*** \r\nОт 10.00 часа VI състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В. \r\n*** \r\nОт 10.00 часа II състав на Специализирания наказателен съд ще гледа делото за образуване и ръководене на организирана престъпна група срещу Божидар К., Иван Т., Георги И., Тодор С., Радослав Д., Димитър Н., Данаил П., Николай И., Силви Н. и Марчо М. \r\n*** \r\nОт 10.00 часа Х състав на Специализирания наказателен съд ще гледа делото за образуване и ръководене на организирана престъпна група срещу Георги К., Илко П., Теодор Б., Димитър К., Георги И., Радослав П., Филип Ч., Станчо Х. и Николай С. \r\n*** \r\nОт 10.00 часа XII състав на Специализирания наказателен съд ще заседава по делото за участие в организирана престъпна група срещу Денислав А.  \r\n*** \r\nОт 10.00 до 12.00 часа в Конферентната зала на „Дом на Европа“ (ул. „Г. Раковски“ №124) ще се проведе дебат с част от водещите български кандидати за депутати в Европейския парламент.  \r\n*** \r\nОт 11.00 часа в Българска телеграфна агенция ще се състои пресконференция по повод стартирането на Световна седмица за безопасност по пътищата. В събитието ще участват Малина Крумова, председател на Държавна агенция \"Безопасност на движението по пътищата\" и Владимир Тодоров, председател на УС, Българска Асоциация на Пострадали при Катастрофи. \r\n*** \r\nОт 11.00 часа в Литературен клуб „Перото“ ще се проведе семинар за журналисти, на който ще бъде представена актуална информация за заболеваемостта от рак на яйчниците (овариален карцином), необходимостта от ранна диагностика и своевременно лечение. \r\n*** \r\nОт 11.00 часа в Северното фоайе на парламента ще бъде открита фотоизложбата „Хора за хората: България и Швейцария\". \r\n*** \r\nОт 11.30 часа в 51 СУ „Елисавета Багряна“ (ул. „Софийски герой“ 28, ж.к. „Хиподрума“) министърът на образованието и науката Красимир Вълчев и кметът София Йорданка Фандъкова ще наградят участниците  в олимпиада по безопасност на движението по пътищата безопасност „Стани безопасен на пътя с Aй енд Джи Брокерс“.   \r\n*** \r\nОт 12.00 часа в клуб – ресторант „Пушкин“ (ул. Раковски 92) ще се проведе пресконференция за спасителната роля на Българската армия в заключителната фаза на Втората световна война. В събитието ще участват председателят на ГС на БСП – София Калоян Паргов, ген. Златан Стойков, председател на Съюза на офицерите и сержантите от запаса и резерва, Васил Василев, председател на Общобългарския комитет  „Васил Левски“.  \r\n*** \r\nОт 13.00 часа в Мултидисциплинарното пространство ДНК в Националния дворец на културата Българският червен кръст организира второ издание на „Училище за хуманност“ по повод Световния ден на Червения кръст и Червения полумесец. \r\n*** \r\nВ 13.30 часа в МОН (ет.5, Ротонда) ще се проведе пресконференция във връзка с предстоящия фестивал Webit. Участие ще вземат министърът на образованието и науката Красимир Вълчев и организаторите на фестивала. \r\n*** \r\nОт 12.00 часа в Национален пресклуб БТА ще се състои представяне на проявите за отбелязване на 9 май - Ден на победата над хитлерофашизма и Ден на Европа, и провеждане на шествие „Безсмъртен полк – България“. \r\n*** \r\nОт 14.00 часа 10 състав на Специализирания наказателен съд ще заседава по делото за образуване и ръководене на организирана престъпна група срещу Пламен М., Атанас О. и Милко М.  \r\n*** \r\nОт 14.00 до 16.30 часа в зала \"Рубин\" в хотел \"Рамада\" ще се проведе Кръгла маса на тема „Инвестициите в здравни грижи спасяват човешки живот“ по повод Международния ден на акушерките - 5-ти май, Международния ден на професионалистите по здравни грижи - 12-ти май и участието на БАПЗГ в кампанията „Nursing now” на Световната здравна организация (WHO) и Международния съвет на сестрите (ICN).  \r\n*** \r\nОт 15.00 часа в УМБАЛ „Св. Иван Рилски“ ще се проведе публично събитие с тематична насоченост: „Научно-медицински и диагностични приложения на резултатите от разработката“. \r\n*** \r\nОт 15.00 часа в Национален пресклуб БТА ще се проведе  пресконференция във връзка с Националната кампания за профилактика на рака на кожата „Евромеланома 2019“. \r\n*** \r\nОт 17.00 часа във фоайето на БАН ще бъде открита изложба, организирана от Научноинформационен център „Българска енциклопедия”. \r\n*** \r\nОт 18.00 часа в Унгарския културен институт ще бъде открита изложбата на млади дизайнери от Сдружението „Студио на младите приложници”. \r\n*** \r\nОт 18.00 часа в кино „Одеон“ ще се проведе церемония по награждаване на участниците във фестивала на мобилното кино \"Кино в длан\".  \r\n*** \r\nОт 18.00 часа в галерия Арте ще бъде открита съвместна изложба на Милко Божков и Стоян Цанев. \r\n*** \r\nОт 18.30 часа в Софийски арсенал – Музей за съвременно изкуство ще бъде представен Тохоку  през погледа на японските фотографи. \r\n*** \r\nОт 18.30 часа в Ларгото ще се състои концерт „Европейска музикална разходка“ на Софийския духов оркестър.  \r\n*** \r\nОт 19.00 часа в Аулата на Софийския университет ще бъде представена величествената оратория „Месия“ от Георг Фридрих Хендел. \r\n*** \r\nОт 19.00 часа в зала „България“ ще се проведе галаконцертът „Музикант на годината 2018“. \r\n*** \r\nВ 19.00 часа в Руския културно-информационен център ще бъде прожектиран филмът \"Спасти Ленинград\". \r\n*** \r\nОт 20.00 часа в столичната зала „Люмиер“ ще се състои концерт на Ерик Трюфа и Биг бенда на БНР. \r\n*** \r\nОт 10.00 часа на пл. „Св. св. Кирил и Методий“ ще се състои концерт на Представителния духов оркестър на Военноморските сили от Варна. В 10.15 започва военен ритуал, по време на който ще бъде посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към Паметника на загиналите във войните воини от 24-ти Черноморски полк.  \r\n*** \r\nОт 11.15 часа от Щаба на 24-ти пехотен Черноморски полк до параклиса на  „Св. Георги Победоносец“, построен в памет на героите от 24-ти пехотен Черноморски полк – с млдежкия гвардейски духов оркестър от Бургас, продължава шествието. От 11.30 часа пред параклиса „Св. Георги Победоносец“ ще бъде отслужен молебен и положени цветя. \r\n*** \r\nОт 11.30 часа в конферентната зала на хотел „Бургас“ ще се проведе празнична церемония по случай Международния ден на Червения кръст и Червения полумесец.  \r\n*** \r\nОт 12.30 часа до Градския часовник ще се проведе концерт на Представителния духов оркестър на ВМС. \r\n*** \r\nОт 9.15 часа на двора на РСПБЗН – Благоевград ще се проведе областно състезание по пожароприложен спорт.  \r\n*** \r\nОт 10.30 часа в зала 5 на общината ще се проведе встъпителна пресконференция по проект „Обновяване и модернизация на образователната инфраструктура в Благоевград“. \r\n*** \r\nОт 11.30 часа в двора на ДГ №8 \"Вечерница“ ще бъде направена първа копка по проекта „Обновяване и модернизация на образователната инфраструктура в Благоевград“. \r\n*** \r\nОт 9.00 часа пред сграда на Община Варна ще бъде даден старт на 1200-километровото бягане на ултрамаратонеца Красимир Георгиев. Той е мотивиран да пробяга 1200 км за 15 дни по част от трасето на европейския коридор №8. Предизвикателството има за цел да обедини активните хора от България, Северна Македония и Албания, да насърчи развитието на инфраструктурните връзки, спорта, туризма и бизнеса между държавите.   \r\n*** \r\nОт 10.30 часа Регионална колегия на БАПЗГ- Варна организира  практически семинар на тема: „Всичко, което трябва да знаем за кърменето. Начини за съхранение на кърма“. Форумът ще се проведе в Детски център ,,Мама и аз“. \r\n*** \r\nОт 11.00 часа в Арт салона на Радио Варна, по случай 8 май, Световния ден на Червения кръст и Червения полумесец, Областният съвет на БЧК – Варна ще награди с отличията на организацията свои изявени доброволци и активисти от областта, както и партньори.  \r\n*** \r\nОт 11.00 часа в зала „Варна“ в общината ще се проведе пресконференция за програмата на предстоящото 27-мо издание на Международния театрален фестивал „Варненско лято“ 2019.  \r\n*** \r\nОт 16.00 часа в Галерия 8 се открива нова изложба от живопис,  рисунка и графика „Спомен за ...“ \r\n***  \r\nОт 11.00 часа в зала 302 на Община Велико Търново ще се проведе пресконференция по случай старта на новата кампания „Движи се и победи“. - Надя \r\n*** \r\nОт 12.20 часа в ОУ „Д-р Петър Берон“ ще се проведе среща на ученици с представители на IT-бизнеса.  \r\n*** \r\nОт 17.00 часа в Изложбени зали „Рафаел Михайлов“ ще се проведе откриване на фотоизложба „Светият път“, посветена на 550 години от пренасяне на мощите на св. Иван Рилски от Велико Търново до Рилския манастир. \r\n***  \r\nОт 17.00 часа в нова зала на Община Велико Търново ще се проведе сесия на Великотърновски общински съвет. - Луиза \r\n***  \r\nОт 19.00 часа на стадион „Ивайло“ ще се проведе безплатна фитнес тренировка на стадиона.  \r\n***  \r\nОт 19.00 часа в Клуб 7 ще се проведе представяне на книгата „Останете живи“ от Георги Стоянов.  \r\n*** \r\nОт 14.00 часа кметът на Община Видин Огнян Ценков ще приеме посланиците на Финландия и на Швеция в България - Н.Пр. Пайви Блинникка и Н.Пр. Луиз Бергхолм. \r\n*** \r\nОт 17.00 часа в РИМ – Враца ще се състои презентация на Исторически парк – Варна. \r\n*** \r\nВ 19.00 часа в Камерна зала на ДКТ ще се играе „Симулатор за чифтосване“ от Джоузеф Скримшоу. \r\n*** \r\nВ 12.00 часа в Спортна зала „Никола Петров“ ще се проведе зонален финал по хандбал за момчета на 12 години. \r\n*** \r\nОт 17.30 часа в зала 1 на общината ще се проведе концерт „Хорце от сърце“. \r\n*** \r\nОт 18.00 часа в НЧ „Напредък-1869“ ще се състои концерт рецитал, посветен на 65 години от създаването на Литературен клуб „Асен Разцветников” при НЧ „Напредък-1869”. \r\n*** \r\nОт 9.30 часа в Държавен куклен театър „Дора Габе“ ще се играе кукленият  \r\nспектакъл „Жабокът и слънчевата дъщеря“. \r\n*** \r\nОт 10.00 до 14.00 часа в Младежки център - Добрич,  Зала 6 ще се проведе  театрална лаборатория „Да бъдеш артист“ с водещи проф. Боньо Лунгов и доц. д-р Константин Каракостов. \r\n*** \r\nОт 13.30 часа в Регионална библиотека „Дора Габе“ ще се проведе библиотерапия с потребители на Дневен център за възрастни хора с увреждания при Център за психично здраве „Д-р Петър Станчев“. \r\n*** \r\nОт 17.00 часа в Художествената галерия ще бъде открита изложба на детски рисунки на деца от ДГ № 25. \r\n*** \r\nОт 18.00 часа в Огледална зала „Нели Божкова“ ще бъде открита Седмица на камерната музика с международно участие „Константин Илиев“ – Добрич 2019. \r\n*** \r\nОт 18.30 часа в Концертната зала на Младежки център ще се състои благотворителен концерт „Да подадем ръка на Калин“. \r\n*** \r\nОт 19.00 часа в Концертна зала „Добрич“ Театър на Българската армия гостува със спектакъла „Ножица трепач“. \r\n*** \r\nОт 16.00 часа на стадион „Калиакра“ ще се играе футболна среща на Европейското първенство на УЕФА за девойки до 17 години Австрия-Англия. \r\n*** \r\nОт 10.00 часа на площад „20-ти юли“ ще се проведат игрите „Спортуваме с приятели“. \r\n*** \r\nВ 11.30 часа в I ОУ „Св. Св. Кирил и Методий“ ще бъдат открити дните, посветени на патронния празник на училището. \r\n*** \r\nВ 13.00 часа в Държавен архив – Монтана ще бъде открита Документална изложба \"140 години Първо основно училище \"Св. св. Кирил и Методий\" - Монтана\".  \r\n*** \r\nОт 19.00 часа в Голяма зала ще се играе комедията „Горещо“. \r\n*** \r\nОт 10.30 часа в ДГ №15 „Райна княгиня” ще се проведе образователен концерт на Камерен оркестър „Орфей” при ОК Дворец на културата, с диригент Райчо Христов. \r\n*** \r\nОт 17.30 часа в Малкия салон на Двореца на културата ще бъде представена новата книга на Иван Зрънчев- „Просветното дело в Трънско от Възраждането до наши дни“. \r\n*** \r\nОт 19.00 часа в Театрален салон „Георги Русев“ ще се проведе концерт на Танцова формация „ DA Clique“. \r\n*** \r\nВ 09.00 часа в зала 10 на Окръжния съд ще се проведе заседание по делото срещу Никола Х., обвинен в избягване на установяване и плащане на данъчни задължения в особено големи размери – 540 517.99 лв. \r\n*** \r\nОт 10.00 часа в зала 12 Районният съд ще гледа делото срещу Георги С., Николай С. и Румен Ш., обвинени в запалване на имущество със значителна стойност – 325 611,60 лв. \r\n*** \r\nВ 10.00 часа в офиса на Дружество на писателите ще се проведе пресконференцията по повод второто издание на Международния фестивал на поезията \"ОРФЕЙ\" - Пловдив 2019 (9 - 12 май).  \r\n*** \r\nОт 10.30 часа в сградата на Областен съвет на БЧК – Пловдив , ул. „Стойчо Мушанов“ № 48 ще бъдат връчени червенокръстки отличия на заслужили деятели, доброволци и приятели на Червения кръст от град Пловдив и областта. \r\n*** \r\nВ 11.00 часа в Малка конферентна зала на ГДК \"Борис Христов\" ще се проведе пресконференция по повод предстоящото четвърто издание на Дефиле \"Вино и гурме\" 2019г. \r\n*** \r\nОт 18.00 часа в галерия „Пловдив“ ще бъде открита изложба живопис на Ирина Гърдева. \r\n*** \r\nОт 18.00 часа в 24-часовата галерия ще бъде открита изложба на  \r\nАспарух Сърбов, Геракси Гераксиев и Иван Чакъров. \r\n*** \r\nОт 10.00 часа на ГКПП \"Дунав мост\" румънските власти ще предадат на българските съдебни органи шестимата задържани в Румъния обвинени от Специализираната прокуратура за участие в организирана престъпна група за телефонни измами. \r\n*** \r\nОт 13.00 часа в заседателната зала в МБАЛ „Д-р Братан Шукеров“ ще бъде представен иновативен метод за изследване на рак на гърдата. \r\n*** \r\nОт 15.00 часа в РБ „Николай Вранчев“ ще бъде открита изложба на фонд „Краезнание“ „Дарени творчески послания, съхранени за поколенията“.  \r\n*** \r\nОт 16.00 часа в НЧ „Христо Ботев 1871“ ще се проведе музикално-танцов образователен спектакъл „Приказни срещи“. \r\n*** \r\nОт 19.00 часа в зала 1 на РДТ „Николай Хайтов“  ще се играе постановката „Операцията“.  \r\n*** \r\nОт 14.00 и 19.00 часа в Драматичния театър ще се играе спектакълът „Нощно слънце\" по Йордан Йовков. \r\n*** \r\nОт 17.30 часа в РБ „З. Княжески“ ще бъде открита гостуваща изложба „Метафори и пропаганда. Вестник „Папагал“ в периода 1939 – 1953 г.“. \r\n*** \r\nОт 19.00 часа в Кукления театър ще се играе „Синята брада – брак без приказка“ – проект на Паник Бутон Театър. \r\n*** \r\nОт 9.30 до 16.30 часа в залата на Военен клуб – Шумен Регионалното управление на образованието стартира информационната кампания за представяне на утвърдения държавен план-прием в училищата от областта. \r\n*** \r\nОт 14.30 часа в зала „Сава Доброплодни“ на НЧ „Добри Войников-1856“ ще се проведе вторият етап на  викторината, посветена на 120 години от рождението на Панчо Владигеров. \r\n*** \r\nОт 16.00 часа в Регионална библиотека «Ст. Чилингиров» ще се състои Младежки дискусионен форум «Бъдещето на Европа“. \r\n*** \r\nОт 18.30 часа в зала „Тича“ на хотел „Шумен“ ще се проведе техническата конференция за финалите на националните игри по баскетбол за юноши. Европейски избори: \r\n*** \r\nОт 10.00 часа Кандидатът за евродепутат Андрей Ковачев ще се срещне с граждани на пазар \"Красно село\". \r\n*** \r\nВ 11.00 часа в зала \"Сердика\" на Гранд хотел \"София\" лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за европейските избори с 12 политически и граждански организации. \r\n*** \r\nОт 12.00 часа Андрей Ковачев ще се срещне с граждани на открита приемна на бул. \"Витоша\" и ул. \"Патриарх Евтимий\" в район \"Триадица\". \r\n*** \r\nОт 12.00 часа кандидатът за евродепутат Лиляна Павлова ще се срещне с граждани на пазара в жк. \"Младост\". \r\n*** \r\nОт 16.00 часа в читалище \"Св. св. Кирил и Методий\" кандидатът за евродепутат Емил Радев ще участва в инициатива за дарение на книги в 8 училища и 8 детски градини от СО район \"Красна поляна\". \r\n*** \r\nОт 15.00 часа Андрей Ковачев и Лиляна Павлова ще посетят стъкларски завод в район \"Сердика\". По-късно Андрей Ковачев и Лиляна Павлова ще присъстват на празник на район \"Люлин\". Той ще се състои от 17.00 часа на сцена до ресторант \"Бъфало\". \r\n*** \r\nОт 18.00 часа в парк „Герена“ Лиляна Павлова ще присъства на празничен концерт по случай Деня на Европа в район \"Подуяне\". \r\n*** \r\nОт 18.30 часа в ОКИ \"Искър\" Андрей Ковачев ще вземе участие в среща на народния представител Валентин Радев на тема: \"Разговор за храбростта и професионализма на българските воини и бъдещето им като част от НАТО и ЕС\" с военно патриотични организации, офицери от резерва и граждани на район \"Искър\". \r\n*** \r\nОт 18.00 часа в голямата зала на Драматично-куклен театър ГЕРБ и СДС ще представят във Враца листата си за европейските избори. \r\n*** \r\nОт 12.00 часа в областния съвет на БСП в Добрич Момчил Неков ще даде пресконференция. В 14.00 часа в областния съвет Неков ще се срещне с младежи. \r\n*** \r\nОт 14.00 часа „Коалиция за България“ ще дари книгата „Илинденско-Преображенското въстание 1903 през погледа на Европейските дипломати“. Дарението ще се състои на къщичките за книги в градската градина. На събитието ще присъстват: Георги Първанов - президент на Р България (2002-2012), проф. Дуранкев - водач на листата на КБ, Румен Петков - председател на КБ, Камелия Стаматова - кандидат за евродепутат, както и други кандидати на листата и коалиционни партньори. \r\n*** \r\nОт 17.00 часа проф. Румен Гечев ще се срещне с граждани на централната улица в града. В 18.00 часа в залата на общината в града той  ще се срещне с обществеността \r\n*** \r\nОт 13.00 часа в Народно читалище \"Климент Охридски 1922\" в Симитли проф. Румен Гечев ще се срещне обществеността. \r\n*** \r\nОт 10.00 часа водачът на листата на ГЕРБ и СДС за евроизборите Мария Габриел ще се включи в официалната церемония по откриване на XXI Националния фестивал на детската книга, която ще се проведе във фоайето на Драматичен театър „Стефан Киров”. В 11.00 часа Мария Габриел и кандидатът за евродепутат Камен Костов ще проведат среща с представители на IT сектора. Ще се обсъждат въпроси, свързани с дигиталната епоха и политиките на ЕС. Срещата ще се проведе в конферентната зала на хотел „Централ“. \r\n*** \r\nОт 10.00 часа кандидатите за евродепутати от ГЕРБ и СДС Андрей Новаков и Николай Диков ще разговарят със старозагорски строителни фирми. Срещата ще се поведе в СУ „Иван Вазов“. \r\n*** \r\nОт 11.00 часа кандидатите за евродепутати от ГЕРБ и СДС Андрей Новаков и Николай Диков ще се срещнат с представители на КНСБ на миньорите в хотел „Верея“. В 12.00 часа таксиметрови шофьори ще се срещнат с кандидатите за евродепутати на паркинга на стадион „Берое“, за да представят проблемите на своя бранш пред тях.  В 14.00 часа Андрей Новаков и Николай Диков ще се срещнат с представители на IT сектора. \r\n*** \r\nОт 17.00 часа в х-л \"Верея\" в Стара Загора Иво Христов ще даде брифинг за представители на медиите. В 18.00 часа в Зала 1 на х-л \"Верея\" той ще се срещне с обществеността. \r\n*** \r\nОт 15.30 часа в клуба на БСП с. Микрево, общ. Струмяни, проф. Румен Гечев ще се срещне с жители. \r\n*** \r\nОт 14.00 часа в сградата на общинския съвет в гр. Тутракан водачът на листата на левицата Елена Йончева ще се срещне с работодатели. В 17.15 часа в Арехологическия резерват тя ще срещне с проф. Георги Атанасов. В 18.00 часа в Дунавски парк в града тя ще участва в митинг-концерт. \r\n*** \r\nОт 11.00 часа в центъра на гр. Антоново Деница Златева и Цветелина Пенкова ще се срещнат с граждани. В 14.00 часа в с. Садина, общ. Попово, те ще се срещнат с жители. В 17.00 часа на Братската могила в центъра на Търговище Златева и Пенкова ще поднесат венци и ще вземат участие в шествие. В 18.00 часа в клуб \"Дръзновение\" в квартал \"Запад\" в гр. Търговище те се срещнат с граждани. \r\n*** \r\nОт 18.00 часа в Залата на запасните офицери в Шабла д-р Десислав Тасков ще се срещне с граждани.", "date": "2019.05.07", "title": "Предстоящи събития в страната за 8 май (Агенция „Фокус“)"}
{"url": "http://www.focus-news.net/news/2019/05/07/2654953/sliven-remonti-se-izvarshvat-po-mezhduselskite-patishta.html", "text": "Сухи и нормално проходими са пътищата в Сливенска област. Трафикът  е интензивен, съобщиха от  Областно пътно управление . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срокът на двата ремонта  до 30 юни.", "date": "2019.05.07", "title": "Сливен: Ремонти се извършват по междуселските пътища"}
{"url": "http://www.focus-news.net/news/2019/05/07/2654954/afp-beliyat-dom-potvardi-poseshtenieto-na-viktor-orban.html", "text": "От Белия дом потвърдиха, че следващата седмица министър-председателят на Унгария Виктор Орбан ще бъде приет за среща от държавния глава на САЩ Доналд Тръмп, предава  AFP . \r\n„Президентът Доналд Тръмп ще приветства премиера Виктор Орбан от Унгария в Белия дом на 13 май 2019 г.\", се казва в изявление на администрацията. \r\n„Признавайки дългогодишните връзки между САЩ и Унгария, двамата ще обсъдят начини за задълбочаване на сътрудничеството по редица въпроси, включително търговията, енергетиката и кибернетичната сигурност“, се казва още в текста. \r\nКато ръководители на страни от НАТО, в изявлението се казва, че Тръмп и Орбан ще „проучат и възможностите да отговорят на многото отговорности на двете страни, свързани с националната сигурност\". \r\nЗа визитата на Орбан съобщи миналата седмица говорителят на правителството в Будапеща Золтан Ковач в социалната мрежа „Туитър“. „В дневния ред на визитата са енергийната сигурност, сътрудничеството в областта на отбраната, двустранните отношения и регионалната сигурност“, пояснява Ковач. \r\nПо-рано американският посланик в Унгария Дейвид Корнщайн разкри, че Тръмп иска да развива отношения с Орбан, тъй като го възприема като „силен лидер“.  \r\nПрез юли 2016 г. Орбан стана първият лидер от Европейския съюз, който подкрепи Тръмп в предизборната кампания за президентския пост в САЩ. \r\nСлед като се върна на власт през 2010 г., Орбан се сблъска с остри критики от страна на администрацията на Барак Обама за отслабването на демократичните механизми за контрол и върховенство на закона, включително по време на посещението през юни 2011 г. в Будапеща на държавния секретар на САЩ Хилари Клинтън. \r\nПрез последните месеци имаше възход в отношенията между САЩ и Унгария, въплътени например в двустранното споразумение за сътрудничество в областта на отбраната, подписано в началото на април. Появиха се и съобщения за планове на Будапеща за закупуване на ракети със среден обсег от САЩ.  \r\nВъпреки това държавният секретар на САЩ Майк Помпео предупреди по време на посещението си в Унгария през февруари, че „авторитарната Русия никога няма да бъде приятел на свободата и суверенитета на по-малките държави\". Думите му бяха насочени към Орбан, който е считан за един от основните съюзници в Европейския съюз на руския президент Владимир Путин. \r\nОрбан, който спечели трети поредни избори през април 2018 г., се противопостави на политиката на Брюксел спрямо миграцията и се превърна в модел за подражание на много от европейските националистически и крайнодесни партии. Тереза Герова", "date": "2019.05.07", "title": "AFP: Белият дом потвърди посещението на Виктор Орбан"}
{"url": "http://www.focus-news.net/news/2019/05/07/2654956/priklyuchi-apostolicheskoto-poseshtenie-na-papa-frantsisk-v-balgariya-obzor.html", "text": "Папа Франциск бе изпратен тържествено на правителствения терминал. Папата бе лично съпроводен до летището от министър-председателя Бойко Борисов. Част от церемонията по изпращането бяха и представители на Националната гвардейска част. Главата на Римокатолическата църква се качи в самолета на фирмата „Ал Италия“ на летище „София“. Заедно с него бе и делегация от Ватикана. От България папата се отправи към столицата на Република Северна Македония – Скопие. Апостолическото посещение на Светия отец у нас започна на 5 май. За времето, което той бе в България посети София и Раковски. Преди полета си  папа Франциск  разговаря с премиера Бойко Борисов на летището. Светият отец заяви, че е останал много доволен от посещението си. По думите му българите са здрав народ. „Благодаря ви, че се стремите да поддържате добри отношения със съседните страни, да изграждате мир, мостове“, каза Негово Светейшество на министър-председателя.  Премиерът Бойко Борисов  благодари на Негово Светейшество папа Франциск за това, че посети страната ни и подчерта, че България ще продължава да работи за мир в региона. „Правя го по убеждение. „Добрият съсед е повече от роднина“ - казваме в България. Народът се радваше, видях го“, посочи министър-председателят. „Продължавайте да изграждате мир, сейте добро“. С тези думи завърши срещата между Негово Светейшество папа Франциск и министър-председателя Бойко Борисов. Пред журналисти на летището министър-председателят заяви, че папата е голям приятел на България. „Мисля, че тридневното му посещение е една добра реклама за България. Всички медии отразяват посещението му, призивите му за мир. Той ги прави от всяко кътче на света“, заяви Борисов. Той обърна внимание на отношението на Светия отец към децата и към хората. „Мисля, че беше добро посещение“, коментира министър-председателят. „Нека, когато сме си само ние тук българите да знаем, че атентатът срещу папата, е приписан на България. Истински и за Сергей Антонов съжалявам, че толкова много изстрада този човек от една световна конспирация. Нямахме нищо общо. Така или иначе десетилетия наред този атентат се свързваше с България“, подчерта Борисов. „Месата я излъчвахте и вие, и всички в света. Папата отправяше своите послания, когато на сцената до него бяха всички вероизповедания и отправиха молитви за мир и благоденствие – мисля, че това са добри резултати“, изтъкна министър-председателят. \r\nДеница КИТАНОВА", "date": "2019.05.07", "title": "Приключи Апостолическото посещение на папа Франциск в България (ОБЗОР)"}
{"url": "http://www.focus-news.net/news/2019/05/07/2654958/evropeyski-izbori-2019-g-emil-georgiev-koruptsiyata-s-evrosredstvata-e-ogromna-zatova-ni-e-nuzhna-spravedlivost-sega.html", "text": "От „БСП за България” не се страхуваме да застанем очи в очи с опонента си. Това заяви изпълнителният секретар на Федерация на потребителите и кандидат за евродепутат от листата на „БСП за България” Емил Георгиев в ефира на bTV радио, съобщиха от  пресцентъра на БСП.  В предаването „Важното, казано на глас” беше предвиден дебат между БСП, ГЕРБ и ДПС, но от ГЕРБ и ДПС отказаха участие. „За мен каузата по опазване на околната среда е в неразривна връзка с каузата за защита на хората - на тяхното здраве”, каза той. Горгиев сподели, че е приел с удоволствие и гордост да бъде част от листата на „БСП за България” „Постъпиха с пакета „Макрон”, така както постъпиха с промените, свързани с двойния стандарт при храните”, изрази мнение Емил Георгиев. По думите му е бил задействан отново механизмът на силните и законът ще обслужва големите търговски фирми.  „Български фирми също си позволяват двоен стандарт при храните в различни вериги”, допълни той. По думите му има доказателства за това след проведени изследвания.  \r\n„Корупцията с евросредствата е огромна”, констатира кандидатът за евродепутат. „Затова казваме, че е нужна справедливост – сега”, уточни Георгиев. По думите му е необходим контрол върху разпределянето на евросредствата, равенство пред закона на всички и правосъдие за всеки. „Трябва да се гласува на 26 май, за да можем да се справим с този проблем”, заключи той.", "date": "2019.05.07", "title": "Европейски избори 2019 г.: Емил Георгиев: Корупцията с евросредствата е огромна, затова ни е нужна справедливост сега"}
{"url": "http://www.focus-news.net/news/2019/05/07/2654959/sport-viktoriya-tomova-otpadna-v-parviya-krag-na-na-turnira-vav-frantsiya.html", "text": "Виктория Томова отпадна в първия кръг на на турнира на червени кортове в Кан-Сюр-Мер, Франция. Първата ракета на България отпадна от бившата номер 19 в световната ранглиста Варвара Лепченко от САЩ. Българката допусна загуба с 0:6, 4:6 в двубой, продължил 73 минути. \r\nТомова все пак заработи 1 точка за ранглистата, където заема 169-то място.", "date": "2019.05.07", "title": "Спорт: Виктория Томова отпадна в първия кръг на на турнира във Франция"}
{"url": "http://www.focus-news.net/news/2019/05/07/2654961/blagoevgrad-zadarzhani-sa-chetirima-nelegalni-migranti.html", "text": "Задържани са четирима нелегални мигранти около 02.00 часа през нощта. Това съобщиха за  Агенция „Фокус“  от пресцентъра на  МВР . В лек автомобил „Ауди“, управляван от български гражданин, са пътували четирима чужденци без разрешение за пребиваване в България. Задържан е и шофьорът на колата, който е български гражданин. По случая е образувано е досъдебно производство.", "date": "2019.05.07", "title": "Благоевград: Задържани са четирима нелегални мигранти"}
{"url": "http://www.focus-news.net/news/2019/05/07/2654962/smolyan-nikola-i-nikol-sa-nay-predpochitanite-imena-za-novorodenite-v-oblastta-prez-2018-godina.html", "text": "Никола и Никол са най-предпочитаните имена за новородените в областта през 2018 година. Това съобщиха от отдел  „Статистически изследвания“  към Териториално статистическо бюро „ЮГ“. По данни на НСИ за новородени през 2018 г. в област Смолян са използвани 326 имена, като за момичетата те са 162 имена, а за момчетата – 164. \r\nСред новородените момичета най-предпочитано име е Никол – 13 деца или 4.3% от всички момичета. На второ място по разпространение сред момичетата е името Рая – 12 момичета или 4.0%, на трето e Дария – 9 деца или 3.0% от момичетата. Следват Мария – 8 деца или 2.6%, Александра, Елена, Михаела, Симона и Теодора – по 6 деца или по 2.0%. Често срещани са също Виктория, Деница и Ивайла – по 5 деца (1.7%). \r\nНай-предпочитаното име за момче е Никола – то е избрано за 14 деца или 3.8% от всички момчета. Следва името Александър, което са избрали за 13 деца или 3.5% от регистрираните момчета. С имената Даниел и Николай са по 10 деца или по 2.7% от момчетата. Следват Алекс, Борис и Мартин – по 9 деца или по 2.4%, Ивайло – 8 деца или 2.2%, Денис, Деян, Калоян, Константин, Кристиян – 7 деца или по 1.9% от всички родени през годината момчета.", "date": "2019.05.07", "title": "Смолян: Никола и Никол са най-предпочитаните имена за новородените в областта през 2018 година"}
{"url": "http://www.focus-news.net/news/2019/05/07/2654957/burgas-izlozhba-na-dokumenti-i-knigi-svarzani-s-istoriyata-na-24-ti-chernomorski-pehoten-polk-be-predstavena-vav-voenniya-klub.html", "text": "Изложба на документи и книги, свързани с историята на 24-ти Черноморски пехотен полк бе представи във Военния клуб, предаде репортер на  Радио „Фокус“ – Бургас .  Събитието е част от програмата по честване 130-годишнината от създаването на полка. \r\nМария КУРТЕВА", "date": "2019.05.07", "title": "Бургас: Изложба на документи и книги, свързани с историята на 24-ти Черноморски пехотен полк бе представена във Военния клуб"}
{"url": "http://www.focus-news.net/news/2019/05/07/2654963/predstoyashti-mezhdunarodni-sabitiya-za-8-may-agentsiya-fokus.html", "text": "*** Принц Хари и Меган показват новороденото си бебе \r\n*** Среща на британско-ирландския съвет за Брекзит \r\n*** Визита на държавния секретар на САЩ Майк Помпео, който ще има среща с британския премиер Тереза Мей \r\n*** Церемония по повод 74-ия Ден на Европа \r\n*** Посещение на канадския външен министър Кристия Фрийланд \r\n*** Разговори между чешки премиер Андрей Бабиш и председателя на Европейския съвет Донлад Туск \r\n*** Среща между външните министри на Русия и Иран Сергей Лавров и Мохамед Джавад Зариф \r\n*** Пресконференция на кандидата за европейски депутат Кайо Джулио Чезаре Мусолини \r\n*** Парламентарни избори в ЮАР \r\n***", "date": "2019.05.07", "title": "Предстоящи международни събития за 8 май ( Агенция „Фокус“ )"}
{"url": "http://www.focus-news.net/news/2019/05/07/2654968/tass-zenitnite-sistemi-pantsir-i-tor-m1-sa-svalili-27-snaryada-izstrelyani-ot-teroristi-po-bazata-hmeymim-na-6-may.html", "text": "Руските зенитни системи „Панцир“ и „Тор-М1“ са свалили 27 реактивни снаряда на 6 май по време на обстрел на базата Хмеймим от терористи, нито един боеприпас не е попаднал на територията на съоръжението, съобщиха във вторник от руския Център за примиряване на враждуващите страни, предава  ТАСС . \r\nОт там отбелязват, че на 6 май системите за противовъздушна отбрана (ПВО) на Руската Федерация успешно са отразили „два удара от реактивни системи за залпов огън по авиобазата Хмеймим от райони, контролирани от терористичните организации в идлибската зона“. „Руските зенитни системи „Панцир-М“ и „Тор-М1“ са свалили 27 реактивни снаряда, като нито един не е паднал на територията на базата“, се казва в съобщението. \r\nВоенните добавят, че в същия ден джихадистите са обстреляли градц Джебла, като девет реактивни снаряда са се взривили по улиците на града и в неговите околности. \r\nПревод и редакция:", "date": "2019.05.07", "title": "ТАСС: Зенитните системи „Панцир“ и „Тор-М1“ са свалили 27 снаряда, изстреляни от терористи по базата Хмеймим на 6 май"}
{"url": "http://www.focus-news.net/news/2019/05/07/2654965/b92-sarbiya-germanskata-kompaniya-mtu-shte-proizvezhda-aviochasti-v-sarbiya.html", "text": "Германската компания MTU ще отвори нова фабрика, произвеждаща софтуер, части и двигатели за самолети в сръбския регион Южен Банат, предава белградската медия   „Б92“  . \r\nМеморандум за разбирателство бе подписан във вторник в Белград от сръбското министерство на икономиката и MTU Aero Engines AG, която ще направи тази високотехнологична инвестиция в Сърбия. \r\nМеморандумът беше подписан от германския посланик Томас Шийб и сръбския министър на икономиката Горан Кнежевич в присъствието на президента Александър Вучич и члена на изпълнителния съвет на MTU Михаел Шрейог. Договорът ще бъде подписан през юни, съобщи Вучич. \r\nГерманският гигант в авиационното инженерство е основан преди 85 години и има около 10 хиляди служители по целия свят. \r\n„Днес е велик ден за нашата страна. В Сърбия пристигна най-модерната авиационна индустрия. Една трета от самолетите в целия свят имат части, произведени в заводите на MTU. Това е голям проект за нас“, каза Вучич във вторник, като добави: \r\n„Това е проект, който означава нов, високотехнологичен живот. Сърбия се връща в небето на глобалната и европейската авиационна индустрия“. \r\nКакто обяви президентът, фабриката ще наеме 450 души в първата фаза. \r\n„Авиационната индустрия е нещо, което расте в световен мащаб и ще продължи да расте. Тези хора от MTU нямат никаква грижа. Те знаят, че ще имат пазар за следващите 30 и 50 години. Те имат дългосрочни стратегии. Те няма да заминат оттук за следващите 50 години, което е важно за нас, защото ни издига в по-висша икономическа лига“, обясни сръбският президент. \r\nСпоред него това е \"голяма победа за Сърбия\". \r\nMTU разработва, произвежда и осигурява сервизна поддръжка за военни и цивилни самолети. MTU Aero Engines преди е била известна като MTU Munchen. \r\nФирмата е известна с производството на 14 вида двигатели, използвани в цивилни, и 9 във военни самолети. В допълнение към Мюнхенския завод, тя също има фабрики в САЩ, Канада, Полша и Китай. \r\nПревод и редакция:", "date": "2019.05.07", "title": "„Б92“ (Сърбия): Германската компания MTU ще произвежда авиочасти в Сърбия"}
{"url": "http://www.focus-news.net/news/2019/05/07/2654964/evropeyskata-smetna-palata-zapochva-odit-na-patishtata-finansirani-s-evrosredstva-obzor.html", "text": "Във вторник стана ясно, че Европейската сметна палата провежда одит на финансирането от ЕС на мрежата от пътища, свързваща държавите членки и техните региони. Одиторите ще разгледат дали действията на Европейската комисия и отпуснатите средства осигуряват напредък на държавите членки към навременно завършване на мрежата и по-добра свързаност за гражданите. Сметната палата публикува документ за представяне на текущ одит относно пътищата, свързващи европейските региони. Документите за представяне на текущ одит разкриват информация относно одитна задача, която е в процес на извършване. Те имат за цел да бъдат източник на информация за лицата, заинтересовани от конкретната одитирана политика или програми.  \r\nНа пресконференция  председателят на Националния предизборен щаб на БСП Георги Свиленски  отчете, че този одит е европейски шамар за ГЕРБ. „След „Апартаментгейт“, идва ли „Мгистралагейт“? Както вече стана ясно – Европейската сметна палата започва проверка на българските пътища. На прага на европейските избори, само 10-ина дни преди тях, ГЕРБ получава нов европейски шамар. Европейската сметна палата разпорежда проверка на българските пътища и магистрали“, заяви още Свиленски. Той припомни, че от 2017 г. БСП е внесла сигнали в Прокуратурата за съмнение при разходването на средствата за пътища и магистрали. Свиленски отчете, че от 2018 г. и 2019 г. до днес от БСП са внесли три писма до АПИ с искане за проверка на българските пътища. „Бяхме посочили 46 точки, места, които според специалисти са опасни и създават опасност за българските граждани, пътуващи по тези пътища. В отговор на това за пореден път получихме от АПИ писмо, с което се обяснява, че трябва да изчакаме още няколко седмици, вероятно до края на кампанията евентуално да съдействат на тази проверка, която иска г-жа Йончева и БСП за качеството на българските пътища. Само че Европейската сметна палата няма да ги чака. Тя взе това решение и проверка ще има. Колкото и да се опитват да скрият кражбите от българските пътища, те ще станат явни. Българското общество ще разбере защо пътищата на българина са некачествени и скъпи, а апартаментите на управляващите – евтини“, допълни още Свиленски. Според него водената политика на ГЕРБ по усвояване на европейските средства отдалечава България от ЕС.  Заместник-министърът на регионалното развитие Николай Нанков  коментира от своя страна, че този одит е регулярен. „Проверява се не само на конкретна страна членка, а се проверява и самата дейност на ЕК по отношение на ангажиментите и изпълнение на планираното, които са заложени за изграждане на паневропейските транспортни коридори. Които ние не само спазваме, но и изпълняваме като страна членка“, обяви Нанков. Той допълни, че одитът ще трае до 2020 г. Нанков разкритикува опозицията и посочи, че управляващите знаят коя магистрала са построили БСП. По думите му става въпрос за  недовършената „Люлин“, която той определи като най-скъпата. Нанков изтъкна още, че отново по време на БСП е построена най-дефектната част от магистрала  - „Тракия“  между Стара Загора и Чирпан. „Знам, че БСП са уникални експерти, имат огромно самочувствие като такива и политици, но убеден съм, че Европейската сметна палата не се е самосезирала по сигнали на Йончева и Свиленски да направи одит по отношение строителството на пътища“, каза още Нанков. Според него е наглост БСП да говори за европейско финансиране.  \r\nДеница КИТАНОВА", "date": "2019.05.07", "title": "Европейската сметна палата започва одит на пътищата, финансирани с евросредства (ОБЗОР)"}
{"url": "http://www.focus-news.net/news/2019/05/07/2654967/kyustendil-128-poeta-ot-tsyalata-strana-sa-uchastvali-v-natsionalniya-konkurs-binyo-ivanov.html", "text": "128 поета от цялата страна са участвали в Националния конкурс „Биньо Иванов”. Това съобщи за  Радио „Фокус“ – Кюстендил  Иван Андонов, председател на читалище „Братство“. „Целта на конкурса е да продължи ярката литературна традиция на Кюстендил, за чието обогатяване и развитие има безспорен принос творчеството на Биньо Иванов – поетът, свързал трайно съдбата си с този град. Конкурсът се организира от читалище „Братство“ и Община Кюстендил. В анонимната надпревара тази година са заявили участие 128 поети с 341 стихотворения“, каза Иван Андонов. Резултатите от конкурса ще бъдат обявени в навечерието на 24 май – Деня на българската просвета и култура и на славянската писменост. Победителите ще бъдат определени от жури в състав: Председател Димитър Христов – секретар на Съюза на българските писатели и членове: литературният критик Константин Еленков, българската поетеса и литературен критик Анжела Димчева и кюстендилският писател и журналист Благой Ранов. Победителят ще получи парична награда от 300 лева. Авторът на стихотворението, класирано на второ място ще бъде награден с 200 лева, а за третото място ще бъдат връчени 100 лева. Журито ще присъди и шест специални предметни награди. \r\nВенцеслав ИЛЧЕВ", "date": "2019.05.07", "title": "Кюстендил: 128 поета от цялата страна са участвали в Националния конкурс „Биньо Иванов”"}
{"url": "http://www.focus-news.net/news/2019/05/07/2654969/veliko-tarnovo-novi-detska-i-fitnes-ploshtadki-shte-badat-otkriti-v-selo-resen-v-svetovniya-den-za-fizicheska-aktivnost.html", "text": "Нови детска и фитнес площадки ще бъдат открити във великотърновското село Ресен. Това съобщиха за  Радио „Фокус“ – Велико Търново  от Кметството. Това ще се случи на Световния ден за физическа активност – 10 май. Площадките се намират  в централния парк на селото. Те са първите със занимателни игри и фитнес уреди на открито в Ресен. Детските и спортни  съоръжения са изградени по проект на Кметството, финансиран от Община Велико Търново на стойност близо 11 600 лева. Детската и фитнес площадките се намират една до друга и се състоят от по пет уреда . В тях са монтирани и по едно съоръжение за хора с увреждания. В близост до площадките е изграден кът за отдих и почивка с пейки и маса. Извършено е и озеленяване. \r\nПо повод Световния ден за физическа активност от Кметството са подготвили богата програма с спортни събития. След откриването на площадката, от 11.00 часа в централния парк ще се проведат Zumba занимания за малки и големи. От 14.00 часа в Клуба на пенсионера и инвалида ще се проведе здравна беседа с възрастните хора на тема „Връзката между физическата активност и здравословното хранене в напреднала възраст“. От 16.00 часа в ДГ „Вяра, надежда и любов“ ще се проведат физкултурни занятия с гимнастически упражнения и игри под мотото „Да спортуваме редовно и да се храним здравословно“. Празникът се организира от Кметство Ресен и Община Велико Търново. \r\nНадежда КРЪСТЕВА", "date": "2019.05.07", "title": "Велико Търново: Нови детска и фитнес площадки ще бъдат открити в село Ресен в Световния ден за физическа активност"}
{"url": "http://www.focus-news.net/news/2019/05/07/2654966/krasen-stanchev-ikonomist-evropeyskoto-badeshte-na-balgariya-veche-se-e-sluchilo-no-tryabva-da-se-otstoyava.html", "text": "Европейското бъдеще на България вече се е случило, но трябва да се отстоява. Това каза в интервю за обзорното предаване „Това е България“ на  Радио „Фокус“  основателя на Института за пазарна икономика и преподавател в СУ „Свети Климент Охридски“ Красен Станчев. България е най-бедната страна не заради ЕС, а заради управлението й през 1995-1997 г. Ние сме страната с най-бързо растящи доходи за последните 14 години, каза още той. Това, според него е осезаемо за хората. Проблем е това, че българската икономика има много безсмислени харчове, но когато е по-конкурентно способна икономиката ни и съдебната система функционира добре, тогава нещата ще се оправят. „В България има прекалено много „потънали гемии“. Безсмислени  средства са похарчени за „Цанков камък“, за „Южен поток“, за АЕЦ „Белене“ и други неща.  В общи линии, когато тези не ефективности в използването на публичните финанси се премахнат или поне се намалят, тогава България ще расте много по-бързо. Когато управляват  обществените поръчки така, че да има международна конкуренция, тогава българските граждани ще получат по-високо качество на услугите при по-ниска цена и ще се освободят средства за друго, за образование, например. „Потъналите гемии“ са обикновено държавни проекти и половината, а и повече от тях са свързани с интереси на държавни фирми от Руската Федерация. Много е просто. Отрязва се кранчето за такива проекти и готово“, каза икономистът. Според Красен Станчев това не се прави, защото няма такъв навик. В България положението със използване на европейски средства за приятелски фирми не е чак толкова зле, ако се сравним с Унгария и Словакия, където нещата по този компонент са доста по-зле.  В Унгария държавните поръчки са около 40-43% от БВП, докато у нас са 22%. \r\nЦоня СЪБЧЕВА", "date": "2019.05.07", "title": "Красен Станчев, икономист: Европейското бъдеще на България вече се е случило, но трябва да се отстоява"}
{"url": "http://www.focus-news.net/news/2019/05/07/2654970/kyustendil-administrativniyat-sad-organizira-den-na-otvorenite-vrati.html", "text": "Административният съд организира Ден на отворените врати. Това съобщиха за  Радио „Фокус” – Кюстендил  от пресофиса на съдебната институция. Инициативата ще се проведе на 9 май от 9.30 часа. Програмата предвижда посещение в открито съдебно заседание на насрочените за деня административни дела.  Гости ще бъдат ученици  от ПМГ „Емануил Иванов“ и ученици от Основно училище „Проф. Марин Дринов“. От 12.00 часа ще се проведе среща  на административния ръководител на съдебната институция с граждани и журналисти. Предвидено е и запознаване с вътрешноорганизационната дейност на съда – деловодство, регистратура, зали, правила за посещение и поведение в съдебна зала. Ще се проведе и симулативен административен процес на студенти от Софийски университет „Св. Климент Охридски“ и ученици от 11 и 12 клас на ПМГ „Емануил Иванов“ – Кюстендил с предмет – иск с правно основание. \r\nВенцеслав ИЛЧЕВ", "date": "2019.05.07", "title": "Кюстендил: Административният съд организира Ден на отворените врати"}
{"url": "http://www.focus-news.net/news/2019/05/07/2654975/faz-zalozhnicheska-kriza-v-yugozapadna-frantsiya-mazh-darzhi-petima-dushi-v-plen.html", "text": "Мъж е взел за заложници петима души в близост до югозападния френски град Тулуза, съобщава германският национален ежедневник  Die Frankfurter Allgemeine Zeitung , като се позовава на местни медии. \r\nСъгласно разпространената информация, на място са изпратени множество полицейски служители. Районът около мястото на произшествието е отцепен. Ситуацията се разиграва в близост до будка за вестници. В съобщение в \"Туитър\" властите потвърдиха хода на полицейската акция. \r\nДруги подробности не се привеждат. Тереза Герова", "date": "2019.05.07", "title": "FAZ: Заложническа криза в Югозападна Франция: Мъж държи петима души в плен"}
{"url": "http://www.focus-news.net/news/2019/05/07/2654971/rtk-live-kosovo-parlamentarna-komisiya-odobri-proektorezolyutsiya-za-osazhdane-na-srabskiya-genotsid.html", "text": "Комисия на косовския парламент одобри проекторезолюция за осъждане на Сърбия за геноцид, престъпления срещу човечеството и военни престъпления, извършени в страната в годините на войната, предава  RTK Live . \r\nЧленът на комисията Билал Шерифи заяви, че въпросът за създаването на специален трибунал, който да се занимава с военни престъпления, извършени от сръбските сили в Косово, и резолюцията за осъждане на геноцида са две отделни инициативи, които обаче трябва да се разглеждат паралелно. „Искането на председателя на парламента не трябва да се разглежда като сблъсък с този, а по-скоро като две инициативи, които може да бъдат развити едновременно\", добави Шерифи.  \r\nНад 13.500 души бяха убити по време на войната в Косово и повече от 1600 все още се смятат за изчезнали, припомня медията. Тереза Герова", "date": "2019.05.07", "title": "RTK Live (Косово): Парламентарна комисия одобри проекторезолюция за осъждане на \"сръбския геноцид\""}
{"url": "http://www.focus-news.net/news/2019/05/07/2654972/krasen-stanchev-ikonomist-izrazhodvanite-sredstva-po-evrofondove-imat-efekt-no-mnogo-ot-tyah-ostavat-nezabelezhimi.html", "text": "Изразходваните средства по еврофондове имат ефект, но много от тях остават незабележими. Това каза в интервю за обзорното предаване „Това е България“ на  Радио „Фокус“  основателя на Института за пазарна икономика и преподавател в СУ „Свети Климент Охридски“ Красен Станчев за ефекта от получените до сега 17 милиарда лева от ЕС. „Онова, което не се вижда, е по-важно от това, което се вижда. Видимо е, че има средно по около 1 милиард на година от членството ни в ЕС, но две трети от подобна сума отива за отлагане и изчакване на инвестиции, защото хората са се наредили на опашка за европейски проекти и субсидии. Ефекта, който не се вижда, е, че когато има европейски средства за инвестиционни проекти, то те дават известен тласък на икономиката, а когато свършат, тя започва да се свива. Такъв е случая и тази година“, обясни той.  \r\nДва са факторите за свиване на икономическия растеж тази година, обясни Красен Станчев, като уточни, че единият е изчезването на европейските субсидии в края на бюджетния период, а вторият е лекото забавяне на икономиката в ЕС. Според него това, което трябва да се направи в ЕС е: или премахването на такива субсидии или да бъдат само на пазарна основа. Няма политическа партия, която да се ангажира да либерализира икономиката на България, каза още той. Според него това вече няма да се случи и поради европейски причини, които не биха допуснали втора държава като Люксембург.  \r\nЦоня СЪБЧЕВА", "date": "2019.05.07", "title": "Красен Станчев, икономист: Изразходваните средства по еврофондове имат ефект, но много от тях остават незабележими"}
{"url": "http://www.focus-news.net/news/2019/05/07/2654976/evropeyski-izbori-2019-g-ivelina-vasileva-shte-raboti-v-evropeyskiya-parlament-za-strategiya-za-razvitie-na-chernomorskiya-region.html", "text": "Черноморският регион да попадне във фокуса на европейските политики си поставя за цел Ивелина Василева - кандидат за депутат в Европейския парламент от листата на ГЕРБ, както и настоящ председател на парламентарната Комисия по околна среда и води, бивш министър. Това съобщиха от пресцентъра на  ГЕРБ . „С влизането на България и Румъния в ЕС Черно море стана европейско море. На европейско ниво обаче стратегия за развитие на този регион няма. Иска ми се да се обединим за това да работим за развитието на Черноморския регион чрез конкретни проекти и политики, насочени към него“, каза Ивелина Василева. Тя си е поставила за цел надграждане на Дунавската стратегия с конкретни проекти и стратегия за развитие на Черноморския регион. По този начин могат да се подобрят и контактите с останалите държави, да се стимулира икономиката и т.н., счита тя. Подчерта, че околната среда не признава граници – нито общински, нито регионални, нито национални. „Тя е нещо, за което трябва да се обединяват усилията. И това може да е платформата за разработването на такава стратегия на Черноморския регион“, каза Василева.  \r\nДнес тя се срещна в Каварна с представители на туристическия бизнес и природозащитни организации. Във форума участваха народните представители вицеадмирал Пламен Манушев и Даниела Димитрова, кметът на Шабла Мариян Жечев, общинските ръководители на ГЕРБ-Каварна Йордан Стоянов и на ГЕРБ-Шабла Живко Спасов, кметове на населени места от двете морски общини, както и собственици на хотели и председателят на туристическо сдружение „Каварна“ Дарина Аргирова. \r\n„Северното Черноморие е район, в който в максимална степен се концентрира фокусът, когато говорим за потенциал за развитие на бизнеса, в частност на туризма, и за екология. За жалост, разговорите често стигат до сериозни противопоставяния и сблъсъци, а трябва да се намери пресечната точка, за да има възможност за развитие на региона. Екологията и бизнесът в нашия регион понякога се сблъскват и водят до сериозни проблеми в развитието. Постигането на баланс между тях ще бъде най-добрата възможност за развитие на региона и за опазване на природата“, сподели Йордан Стоянов, който е и общински съветник в Каварна. \r\nИвелина Василева припомни мащабната инвестиционна програма, която бе реализирана в предходния мандат на правителството на премиера Бойко Борисов с изграждането на екологична инфраструктура. Особен фокус с грижа към Черноморското крайбрежие и грижа за опазване на водата в района от замърсявания. Осем пречиствателни станции бяха изградени и реконструирани по Черноморското крайбрежие. В Каварна се реализира проект с изграждане на колектори и канализационна мрежа, припомни тя. \r\n„Темата с чистотата на водите е все по-значима. Това, което имаме като решимост, е да продължаваме да работим за изграждане на екологична инфраструктура. За което ще се разчита и на европейската солидарност“, подчерта Ивелина Василева. И припомни, че представителите в ЕП, в частност Андрей Новаков, който беше представител на работната група, договаряща бюджетните средства, успяха да договорят по-голям бюджет за България за периода 2021-2027 година. Средствата, с които България ще разполага, ще са с 3,5 млрд. лева повече за следващия програмен период.  \r\nВажно е и това, че минимум 25 % ще бъдат заделени за дейности, които са пряко свързани със справянето с щетите от изменението на климата и опазването на околната среда, посочи тя.  \r\nИвелина Василева обяви, че ще работи за създаване на Изследователски център в България, който да изследва не само съдържанието на замърсители, включително и пластмасови отпадъци във водите, но и въздействието върху човешкото здраве. Както и да се стартират и инициативи за ограничаване на пластмасите, с обособяване и на зони без пластмасови отпадъци.  \r\nКоментирана бе и европейската мрежа НАТУРА 2000, която е с  фокус върху местообитания или дивите птици, но не забранява човешките дейности, не забранява на хората в региона да развиват специфичните за тях земеделски дейности или други такива. Освен това, категорично НАТУРА 2000 не изключва възможностите за развитие на туризъм.  \r\nТя акцентира и на необходимостта от междусекторна координация, за да не се стига до болезнени сблъсъци и щети, включително и чрез наказателни процедури, както ситуацията с ветроенергийните системи у нас. \r\nВицеадмирал Пламен Манушев подчерта, че предстоящите евроизбори са  изключително важни за ГЕРБ. „Искаме да покажем, че партията обръща внимание на най-важните проблеми в страната, включително на екологията и бизнеса. Решени сме да продължим това и смятаме, че е изключително важно премиерът Бойко Борисов да изпълни мандата си, за да стартира навреме  новият програмен период“, посочи още вицеадмирал Манушев, който е и областен координатор на ГЕРБ в област Добрич. „Една стабилна държава до следващите парламентарни избори ще даде такива условия. Бизнесът иска стабилност, а не безвремие“, подчерта още той.", "date": "2019.05.07", "title": "Европейски избори 2019 г: Ивелина Василева ще работи в Европейския парламент за  стратегия за развитие на Черноморския регион"}
{"url": "http://www.focus-news.net/news/2019/05/07/2654993/montana-naemat-103-ma-bezrabotni-po-programi-do-kraya-na-godinata-v-oblastta.html", "text": "Наемат 103-ма  безработни по програми до края на годината в областта, съобщиха за  Радио „Фокус“ – Видин  от Бюрото по труда . Безработните ще бъдат наети за 6 месеца – от 1 юни  до 30 декември . Заетостта е осигурена по различни социални програми. 81 безработни ще бъдат наети  на пълен работен ден,  22-ма на 6-часов работен ден.  Общата стойност на програмите за възнагражденията и осигуровките  им  е 425 090 лв. \r\nАнна ЛОЗАНОВА", "date": "2019.05.07", "title": "Монтана: Наемат 103-ма  безработни по програми до края на годината в областта"}
{"url": "http://www.focus-news.net/news/2019/05/07/2654974/evropeyski-izbori-2019-gbsp-za-balgariya-otkri-predizbornata-si-kampaniya-za-chlenove-na-evropeyskiya-parlament-vav-veliko-tarnovo.html", "text": "„БСП за България“ откри предизборната си кампания за членове на Европейския парламент във Велико Търново на мястото, където преди 128 години е проведена първата социалистическа сбирка, предаде репортер на  Радио „Фокус“ – Велико Търново.   На паметника на Никола Габровски и Димитър Благоев в парк „Никола Габровски“ във Велико Търново се събраха народни представители, членове на партията и симпатизанти. Откриването на празника започва с химните на България, Европейския съюз и БСП и изпълнение на песента „Ален мак“. Събитието уважиха народните представители Весела Лечева, Валентин Ламбев, Явор Божанков, Кристина Сидерова, областните председатели на партията във Велико Търново и в Габрово Петко Тюфекчиев и Николай Григоров, Крум Зарков – член на Изпълнтиелното бюро на БСП, председатели на общински съвети, кметове на общини ни и населени места и симпатизанти. Пред събралото се множество бяха представени двама от кандидатите за евродепутати от листата на „БСП за България“ Деница Златева и Цветелина Пенкова. \r\nПред привържениците на партията Весела Лечева заяви, че днес трябва да се следват заветите, оставени ни от Димитър Благоев, Никола Габровски, Сава Мутафов, Михаил Белчев, Михаил Радев, Михаил Бойчинов, Панайот Венков и Константин Бояджиев. „Всички те са следвали идеята, желанията и мечтите си за един по-справедлив свят, за едно солидарно общество. Те са дръзнали да заявят желанието за 8-часов работен ден, за 6-дневна работна седмица, за по-добро отношение към работещите. Те са били загрижени за България, за младите хора, за таланта на България. Нека, 128 години по-късно, 12 години откакто България е член на ЕС, и 10 години след управлението на ГЕРБ, да помислим каква е България днес. 40% от българите живеят на ръба на бедността. Всеки трети българин едва връзва двата края, но всеки трети член на ГЕРБ има нов апартамент, нова къща за гости, защото краде от вашите пари, спестявайки от данъците, крадейки от парите, които ни дава Европа. Те ни казват, че няма алтернатива, че всяка критика към правителството е фалшива новина. В момента се отпиват да раздават предизборни подаръци,за да си откупят доверие, но те раздават вашите пари. Ние казваме „не“ и „стига“. Нашите пари трябва да се харчат отговорно, с мисъл за бъдещето, с мисъл за таланта на нацията“, посочи Весела Лечева. Тя подчерта, че днес „БСП за България“  казва, че има алтернатива. „Заедно с вас споделихме нашата визия за управление на България. Заедно с вас я изградихме, заедно с вас обсъждаме днес визията за Европа и къде е мястото на България в Европа. Заедно с вас днес заявяваме на всички 1 милион наши последователи – тези, които гласуваха на парламентарните избори за нас, и на още повече недоволни български граждани „Вие имате алтернатива, имате избор и шанс“, заяви народният представител. \r\nКрум Зарков припомни, че преди 128 години на това място шепа идеалисти решават, че да се борят за справедливост, за свобода и за солидарност. „128 години по-късно тази борба съвсем не е приключила. Напротив – тя се намира в особено остра нейна фаза –и в България, и в Европа. Българите трябва да се освободят от страха, че някой отгоре може да ги мачка, от страха че страната им ще изтече между пръстите, от страха, че няма светло бъдеще в България. Този страх трябва да приключи, а за да се приключи с този страх ни трябва справедливост. Тук в България често свързваме справедливостта с възмездие – да бъдат наказани онези, които са повели грабежите, да но не е достатъчно. Справедливостта в европейски мащаб означава, че всеки един от на трябва да се чувства европеец тук в България, а не да има нужда да изпрати децата в Лондон, Париж или Берлин, за да ги нарече европейци. За да стане това, за да изравним стандартите, за да постигнем равнопоставеността, за която са се събрали под лозето на Габровски, ни трябва солидарност между хората и солидарност между народите. Затова нашите кандидат евродепутати ще се борят така, както са го правили и техните предшественици“, заяви Зарков. \r\nЗа да отдадат почит към борещите се за лявата идея днес представителите на „БСП за България“ поднесоха цветя пред паметниците на  Димитър Благоев и Вела Благоева и на гроба на Никола и Мария Габровски в парк „Дружба“ в града. \r\nНадежда КРЪСТЕВА", "date": "2019.05.07", "title": "Европейски избори 2019 г:„БСП за България“ откри предизборната си кампания за членове на Европейския парламент във Велико Търново"}
{"url": "http://www.focus-news.net/news/2019/05/07/2654960/bloomberg-zhan-klod-yunker-sazhalyava-che-si-e-malchal-za-lazhite-okolo-brekzit.html", "text": "Европейският съюз не е трябвало да се съобразява с искането на британското правителство да не се намесва в референдума за Брекзит през 2016 година, за да предупреди хората във Великобритания, че ги лъжат, заяви председателят на Европейската комисия Жан-Клод Юнкер, цитиран от  Bloomberg . \r\nЮнкер, чийто мандат изтича по-късно тази година, заяви, че зачитането на искането на тогавашния министър-председател Дейвид Камерън ръководителите на ЕС да останат тихи в навечерието на гласуването, е една от най-големите грешки, докато той е бил на длъжността. \r\n„Беше грешка да не се намесим“, подчерта председателят на ЕК пред журналистите  в Брюксел. „Точни ние трябваше да сме тези, които да унищожат лъжите, които циркулираха“. \r\nПо онова време, британското правителство смяташе, че всякаква намеса от ЕС ще донесе повече вреди, отколкото ползи, в опита Обединеното кралство да остане в Съюза. Някои в Европа се съгласиха, но други бяха фрустрирани, че не успяха да изкажат мнението си, че ги е грижа за членството на Великобритания и че искат хората да гласуват за оставане, обяснява американската агенция. \r\n„Сгреших, че си замълчах в този важен момент“, призна Юнкер. \r\nВ Брюксел някои смятат, че британските избиратели не са чули истината за парите, които Обединеното кралство отделя за общия европейски бюджет. Кампанията за излизане настояваше, че Лондон дава по „350 милиона паунда на седмица“, но, както пише „Блумбърг“, това не отчита парите, които Великобритания взима обратно. \r\nЕС също така смята, че на избирателите е дадена погрешна информация за перспективите на Турция за членство и лекотата, с която Великобритания ще получи благоприятни търговски сделки, ако напусне. \r\nПревод и редакция:", "date": "2019.05.07", "title": "Bloomberg: Жан-Клод Юнкер съжалява, че си е мълчал за лъжите около Брекзит"}
{"url": "http://www.focus-news.net/news/2019/05/07/2654995/pazardzhik-osem-sa-signalite-podadeni-na-zeleniya-telefon-na-ekoinspektsiyata-v-prez-april.html", "text": "Осем са сигналите, подадени на „зеления телефон“ и на електронната поща на Екоинспекцията през месец април, съобщиха за  Радио „Фокус“ – Пазарджик  от РИОСВ. Два от тях  са за нерегламентирани сметища по поречието на река Марица в село Огняново, местност „Орешака” и за нерегламентирано сметище в северната промишлена зона на гр. Пазарджик – бившият ДАП. И по двата сигнала са извършени проверки и са дадени предписания за почистване на замърсените райони. Подадени са и сигнали за системно изгаряне на автомобилни гуми в пещта на тухларната в с. Мененкьово, община Белово и за незаконна автоморга в стария селскостопански двор в с. Величково. При извършените проверки не са констатирани нарушенията, описани в сигналите. Проверен е и сигнал за извършване на ремонтни дейности на моторни превозни средства в частен двор във Велинград и изхвърляне на масла, филтри и гориво на улицата. При проверката е установено е, че на посочения адрес не се извършва ремонт на автомобили. Не са констатирани отпадъци. \r\nВаня НИКОЛОВА", "date": "2019.05.07", "title": "Пазарджик: Осем са сигналите, подадени на „зеления телефон“ на Екоинспекцията в през април"}
{"url": "http://www.focus-news.net/news/2019/05/07/2654994/evropeyski-izbori-2019-tsvetan-tsvetanov-gerb-v-tezi-izbori-se-nuzhdaem-glasat-na-balgariya-da-bade-chut-v-evropa.html", "text": "В тези избори се нуждаем гласът на България да бъде чут в Европа. Това каза на среща с граждани във Видин заместник–председателят на ГЕРБ и председател на Националния предизборен щаб на партията Цветан Цветанов, предаде репортер на  Радио \"Фокус\"-Видин.  Той посочи, че не е без значение в кое политическо семейство след изборите отива всеки един депутат. „За да може да се развиват по-бедните райони на Европа, за да може да се чува гласът на България в Европа, е важно семейството на Европейската народна партия да бъде по-голямо, защото то работи за силна и обединена Европа“, заяви Цветанов. Той допълни, че само в края на работата на този Европарламент сме видели всички 17 български евродепутати единни по пакета „Мобилност“. „Трябва българските евродепутати да бъдат единни по отношение на важни за България тези“, каза Цветанов. Той посочи, че основните политически опоненти на ГЕРБ непрекъснато нападат представители на местната власт, защото кметовете на партията представляват близо 5 млн. души население в страната. Затова и нашите опоненти генерират само отрицателни новини за местната власт. За тях лошите неща са новини“, каза Цветанов. Председателят на предизборния щаб на партията обясни, че европейските избори са добра подготовка за местните. „Само за 4 години Община Видин, управлявана от екипа на Огнян Ценков, избран от ГЕРБ, усвои 18 млн. лв. държавно финансиране и 110 млн. лв. по европейски програми. Това извади Видинската община от тежкото финансово състояние, в което се намираше и това го направи Огнян Ценков. За него финансовия ни министър Владислав Горанов казва, че Ценков е един от читавите кметове в страната, който може да решава проблеми“, заяви Цветанов. Той допълни, че има политическа воля за изграждането на магистралата Видин-Ботевград и ГЕРБ ще го направи. “Наследихме голямо изоставане по този проект – няма отчуждителни процедури, започват сега да се правят“, каза Цветанов. Той допълни, че за да се реализират всички тези проекти много е важен резултатът от предстоящите Европейски избори.  \r\nВ края на срещата 40 млади кандидати от Видин получиха от Цветан Цветанов  картите си за членство в  ГЕРБ.    \r\nАнна ЛОЗАНОВА", "date": "2019.05.07", "title": "Европейски избори 2019: Цветан Цветанов, ГЕРБ: В тези избори се нуждаем гласът на България да бъде чут в Европа"}
{"url": "http://www.focus-news.net/news/2019/05/07/2654992/reuters-britanskoto-pravitelstvo-vizhda-probiv-za-brekzit-no-ne-tazi-sedmitsa.html", "text": "Пробив за Брекзит в преговорите между премиера Тереза Мей и опозиционната Лейбъристка партия е възможен, но не и тази седмица, съобщи пред BBC неназован висш служител от Даунинг стрийт 10, предава  Reuters . \r\n„Високопоставен правителствен източник заяви, че е възможно да бъде постигнат пробив за сделка, но това няма да се случи тази седмица“, заявиха от британската обществена медия. \r\nПревод и редакция:", "date": "2019.05.07", "title": "Reuters: Британското правителство вижда пробив за Брекзит, но не тази седмица"}
{"url": "http://www.focus-news.net/news/2019/05/07/2654997/plovdiv-regionalnata-inspektsiya-po-okolnata-sreda-i-vodite-otvarya-vrati-za-mladi-ekolyubiteli-prez-may-i-yuni.html", "text": "Целият месец май и до средата на юни Регионалната инспекция по околната среда и водите ще посреща в информационния си център ученици и младежи с интерес към околната среда. Това съобщиха за  Радио „Фокус“ – Пловдив  от екоинспекцията. В дните на отворените врати подрастващите ще имат възможност да посетят институцията, да получат информационни материали, да гледат тематични видео материали и да беседват с експерти по теми, свързани с природата, които ги интересуват. В екологичния календар периодът е от най-наситените на събития, свързани със защита на природата. Традиционно се провеждат множество мероприятия, насочени към формиране у децата от ранна възраст на осъзнато екологично отношение към природата и отговорно поведение към обитателите й. На 10 май се отбелязва Световния ден на мигриращите птици, а на 15 май  – Световния ден за борба с климатичните промени. Тази година на 18 май за четиринадесети пореден път в с. Белозем ще се проведе Фестивал на белия щъркел. На 21 май вече трета поредна година Европа чества Международния ден на екологичната мрежа „Натура 2000“. Следващият ден – 22 май, е Международният ден на биоразнообразието, а 24 май е Европейският ден на парковете. Всяка година на 5 юни се празнува и Световния ден на околната среда, който е най-мащабното събитие, посветено на опазване на природата. \r\nВсички ученици и групи, които имат желание да се възползват от поканата на Регионалната инспекция по околната среда и водите, трябва да се запишат предварително.", "date": "2019.05.07", "title": "Пловдив: Регионалната инспекция по околната среда и водите отваря врати за млади еколюбители през май и юни"}
{"url": "http://www.focus-news.net/news/2019/05/07/2654998/varna-prodalzhava-aktivnoto-tarsene-na-kadri-v-sferata-na-turizma.html", "text": "Продължава активното търсене на кадри в сферата на туризма. Десетки са свободните места, обявени в бюрата по труда за града и съседните курорти. Най-много бройки са обявени за администратори, бармани, сервитьори и камериери, съобщиха за  Радио „Фокус“ – Варна  от Бюрото по труда. Основните изисквания към кандидатите са за завършено средно образование и владеене на руски, немски или английски език. Търсене има и за длъжности като салонен управител, пиколо и спасител. От 600 до 900 лева варират предлаганите стартови месечни възнаграждения за бармани и сервитьори. Предлаганите заплати за готвачи в сферата на туризма достигат и до 1900 лева месечно. Сред обявените през тази седмица във Варна свободни места има и такива за лекари, медицински сестри, рехабилитатори и логопеди. Търсене има и за програмисти за разработването на софтуерни приложения, прокурорски помощници и психолози. \r\nДиана СТОЕВА", "date": "2019.05.07", "title": "Варна: Продължава активното търсене на кадри в сферата на туризма"}
{"url": "http://www.focus-news.net/news/2019/05/07/2655002/plovdiv-v-regionalniya-istoricheski-muzey-shte-bade-predstaven-spektakalat-ot-toledo-do-plovdiv-patyat-na-evreyskata-sefaradska-pesen.html", "text": "В Регионалния исторически музей ще бъде представен мултимедиеният спектакъл „От Толедо до Пловдив. Пътят на еврейската сефарадска песен“. Това съобщиха за  Радио „Фокус“ – Пловдив  от културната институция. Представянето ще се състои на 14 май от 18.00 часа зала „Съединение“. Входът за проявата е свободен. Спектакълът е част от официалната програма на „Пловдив – Европейска столица на културата 2019“. Песните се изпълняват от актрисата Ева Волицер с трима музиканти. Те ще звучат на старинният език ладино (старинен испански), като преди всяка от тях актрисата рецитира поетичният превод на български език. На специални екрани ще се излъчват картини на Шагал, Модилиани, Ел Греко, Цанко Лавренов и други.", "date": "2019.05.07", "title": "Пловдив: В Регионалния исторически музей ще бъде представен спектакълът „От Толедо до Пловдив. Пътят на еврейската сефарадска песен“"}
{"url": "http://www.focus-news.net/news/2019/05/07/2655001/d-r-anita-komitski-istoricheski-muzey-chiprovtsi-poluchihme-kato-darenie-chiprovski-kilim-na-250-godini.html", "text": "Получихме като дарение един от първите образци на чипровските килими  на близо 250 години, който попълва  историческата ни сбирка, каза за  Радио „Фокус“ – Видин  д-р Анита Комитсак, директор на Историческия музей в Чипровци. Тя посочи, че дарението е направено от холандецът Яаап Ван Беелен. Холандецът е женен за българка и от 20 години живее във Велико Търново. „Ван Беелен търгува с антикварни вещи. Купил е килимът в Турция от антикварен магазин. Той е използван, не е в много добро състояние, но е един от първите произведени килими“, каза Комитска. Килимът е изтъкан в Чипровци в края на 17-ти или началото на 18-ти век и е от вида „Бакамски” или „Гарибалда”. Не са известни имената на тъкачките, но най-ценното е, че са запазени цветовете, фигурите  и символите на килима. \r\nАнна ЛОЗАНОВА", "date": "2019.05.07", "title": "Д-р Анита Комитски, Исторически музей – Чипровци : Получихме като дарение чипровски килим на 250 години"}
{"url": "http://www.focus-news.net/news/2019/05/07/2654999/pazardzhik-tsentarat-za-psihichno-zdrave-chovekolyubie-provede-sporten-poluden-v-park-stadiona.html", "text": "Центърът за психично здраве „Човеколюбие” проведе спортен полуден в парк „Стадиона”, съобщи за  Радио „Фокус“ – Пазарджик  Анна Тилова, експерт в неправителствената организация. „След пикник на открито, организиран с продукти на клуб „Вкусно” – програма за рехабилитация на битови умения, присъстващите се включиха в активни спортни занимания. Разходиха се с рикши по алеите на парка, наслаждаваха се на красотата на езерото от водните колела, играха футбол и се забавляваха“, уточни Тилова. Тя допълни, че спортният полуден сред природата повлия положително върху присъстващите, които се заредиха с много положителни емоции и повишиха двигателната си активност. \r\nАлбена ЖИЛЕКОВА", "date": "2019.05.07", "title": "Пазарджик: Центърът за психично здраве „Човеколюбие” проведе спортен полуден в парк „Стадиона”"}
{"url": "http://www.focus-news.net/news/2019/05/07/2655004/tass-katastrofiraliyat-v-moskva-samolet-se-e-varnal-na-letishteto-zaradi-zaguba-na-vrazka-i-avtopilota-na-borda.html", "text": "Самолетът на \"Аерофлот\" SS-100, който се разби на \"Шереметиево\", се е върнал на летището преди катастрофата заради загуба на връзка и автоматичното управление на борда. Това се казва в съобщение от пресслужбата на летището в руската столица за хронологията на събитията, при които загинаха 41 души, предава  TACC . \r\nСпоред пресслужбата, самолетът е излетял в 18:02 часа местно време, а в 18:12 часа командирът на въздухоплавателното средство докладва на диспечера за връщането на летището поради неизправност в радиовръзката. В  18:30 часа самолетът се приземи на пистата на \"Шереметиево\", след което се запали. Тереза Герова", "date": "2019.05.07", "title": "ТАСС: Катастрофиралият в Москва самолет се е върнал на летището заради загуба на връзка и автопилота на борда"}
{"url": "http://www.focus-news.net/news/2019/05/07/2655005/sport-etar-pobedi-lokomotiv-s-20-v-plovdiv.html", "text": "Етър победи Локомотив с 2:0 на стадиона в пловдивския парк „Лаута“ в първия плейоф за седмото място, което дава право на бараж за участие в Лига Европа. Попаденията за гостите отбелязаха Даниел Млаедонов в 24-ата минута и Георги Сърмов в 39-ата от дузпа. Вратарят на домакините Мартин Луков получи червен картон в 35-ата минута. Победителят от този двубой ще играе с победителя от двойката Ботев (Враца) – Славия, които по-рано завършиха наравно 0:0. Пловдивчани може да достигнат до квота за европейските клубни турнири, ако спечелят финала за Купата на България срещу Ботев на 15 май.", "date": "2019.05.07", "title": "Спорт: Етър победи Локомотив с 2:0 в Пловдив"}
{"url": "http://www.focus-news.net/news/2019/05/07/2655003/sitel-makedoniya-zaradi-prevazbuda-ot-poseshtenieto-na-papata-27-dushi-v-makedoniya-potarsiha-meditsinska-pomosht.html", "text": "Заради възбуда, проблеми с кръвното налягане и умора, 27 души, които са присъствали на месата на папа Франциск на централния площад в Скопие са потърсили лекарска помощ, съобщава скопският телевизионен канал   „Сител“  . \r\nВсички те са получили помощ от петте екипа на Бърза помощ, разположени в района и не се е наложило да бъдат транспортирани до болница. \r\nПревод и редакция:", "date": "2019.05.07", "title": "„Сител“ (Македония): Заради превъзбуда от посещението на папата, 27 души в Македония потърсиха медицинска помощ"}
{"url": "http://www.focus-news.net/news/2019/05/07/2654996/afp-venetsuelskite-vlasti-shte-podvedat-pod-otgovornost-sedem-deputati-koito-podkrepiha-neuspeshniya-bunt.html", "text": "Върховният съд на Венецуела нареди повдигането на обвиненения на седем депутати, които подкрепиха неуспешния бунт срещу президента Николас Мадуро миналата седмица, организирано от лидера на опозицията Хуан Гуайдо, предава  AFP . \r\nВ изявление на ВС се подчертава, че от главния прокурор Тарек Уилям Сааб е поискано \"да продължи наказателното разследване по този случай\". Тереза Герова", "date": "2019.05.07", "title": "AFP: Венецуелските власти ще подведат под отговорност седем депутати, които подкрепиха неуспешния бунт"}
{"url": "http://www.focus-news.net/news/2019/05/07/2655007/tass-frenskata-politsiya-identifitsira-pohititelya-ot-blanyak-17-godishen-mladezh-ot-vaorazhenoto-krilo-na-zhaltite-zhiletki.html", "text": "Френската полиция идентифицира похитителя от разположеното край Тулуза градче Бланяк, който взе петима души за заложници в будка за вестници, предава  TACC . \r\nСтава въпрос за 17-годишен младеж, който се е определил като \"член на въоръженото крило на \"жълтите жилетки\" в Тулуза. Въпреки че на място бяха изпратени множество полицейски служители, които да преговарят с него, все още няма информация за мотивите за деянията му, нито исканията му. Властите засега не свързват инцидента с тероризма и работят над версията за неуспешен грабеж. Тереза Герова", "date": "2019.05.07", "title": "ТАСС: Френската полиция идентифицира похитителя от Бланяк - 17-годишен младеж от \"въоръженото крило\" на \"жълтите жилетки\""}
{"url": "http://www.focus-news.net/news/2019/05/07/2655008/tass-tereza-mey-sazhalyava-che-velikobritaniya-shte-tryabva-da-provede-izbori-za-ep.html", "text": "Премиерът на Великобритания Тереза Мей съжалява, че на нейната страна ще й се наложи да проведе, тъй като кралството излиза от Европейския съюз, заяви представител на кабинета на британския премиер, цитиран от Reuters, предава  ТАСС . \r\nПо неговите думи, Мей съжалява за неизбежността на този вот и се стреми при всички случаи да намери способ да прокара през парламента постигнатото от нея и Брюксел споразумение за условията на излизане на Великобритания от Европейския съюз. \r\nНа молба да коментира слуховете, че премиерът може да подаде оставка от поста си, той отговори, че не е запознат дали намерението на Мей да напусне длъжността след завършването на първата част от процеса по Брекзит би могло да претърпи изменения. \r\nПревод и редакция:", "date": "2019.05.07", "title": "ТАСС: Тереза Мей съжалява, че Великобритания ще трябва да проведе избори за ЕП"}
{"url": "http://www.focus-news.net/news/2019/05/07/2655000/prezidentat-na-kipar-deystviyata-na-turtsiya-predstavlyavat-vtora-invaziya-na-kipar.html", "text": "Президентът на Република Кипър заяви, че нарушенията на изключителната икономическ зона (ИИЗ) на острова от Турция представляват втора инвазия на Кипър от Анкара, предава електронното издание на гръцкия вестник  Prorothema . \r\nВ изявленията си, в отговор на въпрос за това как ситуацията може да бъде успокоена след турските провокации в кипърската ИИЗ, президентът на Република Кипър заяви, че „както можете да видите, кипърското правителство е нащрек чрез планирана политика в светлината на рисковете, които прогнозирахме,  че може да последват след заплахите на Турция. Това очевидно е нарушение на международното право, или, както бих могъл да го нарека, втора инвазия, предвид нарушението на изключителната икономическа зона на Република Кипър… Това, което правим извън задълженията, и аз вярвам, че ще даде плод, са планирани и постоянни движения към всяка посока“. \r\nЖурналист отбеляза, че в писмото на президента до генералния секретар на ООН той описва като опустошителен удар създадената ситуация в кипърската ИИЗ и попита дали е възможно да се проведат преговори в случай, че „Завоевателят“ (турският сондажен кораб – бел.прев) е на 40 морски мили от Кипър. На тези забележки президентът Анастасиадис каза, че „действително възникват непреодолими проблеми в резултат на поведението на Турция и, както разбирате, не е възможно да се говори за поддържане на мира, когато сме под заплаха. И по-специално не само заплахите, но и активното нарушение на международното право за трети път“. \r\nПревод и редакция:", "date": "2019.05.07", "title": "Президентът на Кипър: Действията на Турция представляват втора инвазия на Кипър"}
{"url": "http://www.focus-news.net/news/2019/05/07/2654973/netpres-makedoniya-puchdemon-pristiga-v-lyublyana-kato-chast-ot-kampaniyata-za-evropeyskite-izbori.html", "text": "Бившият председател на Женералитата на Каталуния Карлес Пучдемон ще посети словенската столица Любляна в петък като част от кампанията му за европейските избори, предава македонската електронна медия  \"Нетпрес\" . \r\nЛюбляна е сред първите спирки на Пучдемон в неговара кампания. Той ще бъде гост на бившия словенски президент Милан Кучан и настоящият евродепутат от страната Иво Вайгъл, бивш министър на външните работи. \r\nПучдемон е един от основните инициатори за референдума за независимост на Каталония през есента на 2017 г., който испанските власти обявиха за противоконституционни.Поради тази причина той избяга в Белгия, откъдето продължава да живее и работи. \r\nСега той е начело на партията \"Заедно за Каталуния\" и се кандидатира за европейския депутат с подкрепата на няколко свързани с нея партии. Първоначално държавната избирателна комисия на Испания забрани участието на Пучдемон в изборите за Европейски парламент, но това решение бе отменено от Административния съд в Мадрид. По-късно правото на Пучдемон да участва в европейските избори правото да беше потвърдено от Конституционния съд на Испания. Тереза Герова", "date": "2019.05.07", "title": "\"Нетпрес\" (Македония): Пучдемон пристига в Любляна като част от кампанията за европейските избори"}
{"url": "http://www.focus-news.net/news/2019/05/07/2655006/stevo-pendarovski-shte-gradim-badeshteto-si-zaedno-s-gartsiya.html", "text": "Новоизбраният президент на Македония Стево Пендаровски заяви пред гръцката държавна телевизия ЕРТ, че чрез Преспанския договор Скопие и Атина, най-накрая, са станали приятели и заедно ще градят европейското бъдеще на двата народа и двете държави, предава македонската редакция на  Радио „Свободна Европа“  . \r\n„Този резултат е ясно потвърждение на волята на мнозинството граждани да подкрепят Преспанския договор и второ, това мнозинство на втория тур от изборите е ясен глас на мнозинството за нашето европейско бъдеще. Ние можем да бъдем там само с подкрепата на нашите гръцки приятели. И накрая, чрез споразумението от Преспа, Северна Македония и Гърция най-накрая сме приятели и заедно ще изградим европейското бъдеще за двата народа за двете страни“, заяви Пендаровски. \r\nПревод и редакция:", "date": "2019.05.07", "title": "Стево Пендаровски: Ще градим бъдещето си заедно с Гърция"}
