{"url": "http://www.focus-news.net/news/2018/02/20/2490819/veliko-tarnovo-remont-na-patya-mezhdu-svishtov-i-selo-vardim-zapochva-prez-april.html", "text": "Ремонт на пътя между Свищов и село Вардим започва през април. Ще бъде реконструиран участък с дължина от 12 км от компрометираната отсечка, съобщи за Радио „Фокус“ – Велико Търново кметът на Вардим Сенка Добрева. Тя припомни, че средствата ще бъдат осигурени като безвъзмездно целево финансиране от Министерство на регионалното развитие и благоустройство. Размерът им ще е около 9 млн. лв. „Пътят е основен проблем, както за всички жители на село Вардим, така и за трафика, който преминава от тук. Състоянието му е изключително лошо. Още като се кандидатирах за кмет през 2011 година, една от основните задачи, които си поставих беше именно това – пътят да бъде ремонтиран изцяло. Писах различни писма, до различни институции. Осъществих много контакти с Областно пътно управление, с Агенция „Пътна инфраструктура“ и след 4-5 години вече има светлина в тунела“, поясни Сенка Добрева. Предвижда се през настоящата година, със средства от бюджета на Кметството, да се направи ремонт и на някои улици в село Вардим. Освен това ще се търсят пари и за изграждане на параклис в гробищния парк. Местна инициативна група е изготвила и проект за ремонт на детската площадка и парка в центъра на селото. Средства за това ще се търсят от общинската програма „Местни инициативи“.\r\nЛуиза ТРАНЧЕВА", "date": "2018.02.20", "title": "Велико Търново: Ремонт на пътя между Свищов и село Вардим започва през април"}
{"url": "http://www.focus-news.net/news/2018/02/20/2490815/zapochna-zapisvaneto-za-hv-natsionalen-festival-za-mladi-izpalniteli-na-balgarska-patriotichna-pesen-rodolyubie.html", "text": "Започна записването за ХІV Национален фестивал за млади изпълнители на българска патриотична песен „Родолюбие”, който се провежда в Панагюрище, съобщи за Радио „Фокус” – Пазарджик Радка Костуркова от общинската администрация. Тя уточни, че организатори на фестивала са Община Панагюрище и Център за подкрепа за личностно развитие – Панагюрище. „Целта на конкурса е разпалване на родолюбиви чувства, издигане на националното самочувствие и самосъзнание, популяризиране на българската песен с патриотична насоченост, откриване и изява на млади таланти в певческото изпълнителско изкуство“, каза също Костуркова.. Тя допълни, че в конкурсната програма индивидуалните изпълнители и вокалните формации участват с две песни. Първата песен задължително трябва да бъде с патриотично съдържание (за родината, за семейството, за родната природа). Втората песен може да бъде патриотична или забавна. Времетраенето е до З минути за една песен. Стилът на песните трябва да бъде близък до оригинала и съобразен с целите на фестивала. По преценка на журито втората песен може да бъде прекъсвана. Конкурсът ще се проведе на 21 и 22 април в Театър „Дом-паметник” в Панагюрище.\r\nВаня НИКОЛОВА", "date": "2018.02.20", "title": "Започна записването за ХІV Национален фестивал за млади изпълнители на българска патриотична песен „Родолюбие”"}
{"url": "http://www.focus-news.net/news/2018/02/20/2490817/temi-ot-dnevniya-red-na-saveta-vanshni-rabotiotbrana-obsadiha-direktorite-po-otbranitelnata-politika-na-stranite-chlenki-na-es-na-sreshta-v-sofiya.html", "text": "Неформална среща на директорите по отбранителната политика на страните-членки на Европейския съюз се проведе на 19 и 20 февруари в Националния дворец на културата в София, съобщиха от пресцентъра на Министерството на отбраната. Форумът е част от календара на Българското европредседателство и се проведе с цел да подпомогне подготовката на Съвета „Външни работи/Отбрана“, който ще се състои на 6 март т.г. в Брюксел. В срещата участваха над седемдесет делегати от всички страни-членки на ЕС, Европейската служба за външна дейност, Европейската агенция по отбрана и Европейската комисия. Домакин на събитието от българска страна беше директорът на дирекция „Отбранителна политика“ в Министерството на отбраната Росица Димитрова.\r\nПо време на трите работни сесии, председателствани от заместник-генералния секретар на Европейската служба за външна дейност Педро Серано, бяха обсъдени най-новите развития по актуални въпроси от политико-военното измерение на Общата политика за сигурност и отбрана на Европейския съюз.\r\nСътрудничеството между ЕС и НАТО беше тема на първото заседание, в което се включи и представител на Алианса. Участниците във форума се обединиха около виждането, че след подписването на декларацията от Варшава е постигнат сериозен напредък във взаимодействието между двете организации. Динамизирането и задълбочаването на отношенията им на институционално и оперативно ниво трябва да продължи чрез изпълнението на вече набелязаните и договорени над седемдесет мерки, които дават възможност за съвместни или синхронизирани действия по въпроси от взаимен интерес.\r\nВтората работна сесия беше посветена на Постоянното структурирано сътрудничество (ПСС) в областта на отбраната и връзката му с останалите инициативи в изпълнение на Глобалната стратегия на Европейския съюз по външна политика и политика на сигурност. Главният изпълнителен директор на Европейската агенция по отбрана Хорхе Домек и директорът на Военния секретариат на ЕС генерал-майор Еса Пулкинен представиха анализите си на националните планове за изпълнение на общите обвързващи ангажименти по ПСС, които бяха представени от страните-членки на ЕС през декември 2017 г. Предвид предстоящите стъпки на преглед и актуализация на тези планове, те отправиха препоръки за следващите етапи на процеса с оглед включване на информация от страните-членки, която да позволи по-лесно сравняване, обобщаване и оценка на изпълнението на поетите ангажименти. \r\nУчастниците в срещата обсъдиха също така основните елементи на разработената от Секретариата по ПСС пътна карта за по-нататъшната работа по инициативата, която включва срокове за одобрение на първата и следващата група проекти, за актуализиране на националните планове и за изготвяне на обобщен доклад по приложението им. Представителят на Европейската комисия информира накратко за хода на законодателната процедура по приемане  на Регламента за създаване на Европейска програма за индустриално развитие в областта на отбраната до лятото на 2018 г. Стремежът е да бъде запазен предвиденият процент за съфинансиране на проекти по ПСС със средства от Европейския фонд за отбрана в случаите, когато те отговарят и на критериите на Европейската програма за индустриално развитие в областта на отбраната.\r\nПо темата за подобряване на военната мобилност бяха представени първоначалните виждания за бъдещата работа в четирите идентифицирани области, в които е необходимо преодоляването на правни, дипломатически, митнически и инфраструктурни пречки пред бързото придвижване на военни сили и средства в ЕС. Важността на този въпрос беше поставена и в контекста на отношенията с НАТО. Общо бе разбирането, че подобряването на военната мобилност е комплексна задача от първостепенно значение за двете организации, които трябва да подходят към нейното решение координирано и в интерес на европейската и евроатлантическата сигурност.\r\nДоказателство за високия интерес към обсъжданите теми беше фактът, че представителите на всички страни-членки и на структурите на Европейския съюз се включиха активно в дискусиите в рамките на трите работни заседания. Това даде възможност за представянето на различни гледни точки в търсене на ефективен и взаимно приемлив подход към решаването на поставените въпроси. За плодотворната работа на срещата допринесе и добрата организация, осъществена съвместно от екипа на дирекция „Отбранителна политика“ от Министерството на отбраната, експерти от Министерството за българското председателство на Съвета на ЕС 2018 и служители на Националния дворец на културата.", "date": "2018.02.20", "title": "Теми от дневния ред на Съвета „Външни работи/Отбрана“ обсъдиха директорите по отбранителната политика на страните-членки на ЕС на среща в София"}
{"url": "http://www.focus-news.net/news/2018/02/20/2490820/sport-karolin-garsiya-prodalzhava-kam-vtori-krag-na-turnira-v-dubay.html", "text": "Каролин Гарсия продължава към осминафиналите на турнира в Дубай след като победи в два сета чешката тенисистка Луси Сафарова. Световната номер седем ще играе за място в следващия кръг срещу рускинята Екатерина Макарова, която по-рано отстрани Анастасия Севастова с 2:0 сета.", "date": "2018.02.20", "title": "Спорт: Каролин Гарсия продължава към втори кръг на турнира в Дубай"}
{"url": "http://www.focus-news.net/news/2018/02/20/2490818/tass-palestinskata-avtonomiya-e-gotova-za-neznachitelen-obmen-na-teritorii-s-izrael.html", "text": "Палестинците са готови за „незначителен“ обмен на територии с Израел, това заяви президентът на Палестинската автономия Махмуд Аббас във вторник по време на свое обръщение пред  Съвета за сигурност на ООН, предава ТАСС. \r\n„Ние сме готови да обменим земя с Израел, но в незначителен мащаб и в рамките на постигнатите съглашения“, подчерта Аббас. \r\nПри това лидерът на Автономията отбеляза, че изключва „частично решение“ на палестинския въпрос и създаване на държава „с временни граници“: Цанко Цолов", "date": "2018.02.20", "title": "ТАСС: Палестинската автономия е готова за „незначителен“ обмен на територии с Израел"}
{"url": "http://www.focus-news.net/news/2018/02/20/2490822/d-r-mimi-vitkova-tryabva-da-ima-informatsiya-za-vseki-izpraten-za-lechenie-v-chuzhbina-patsient.html", "text": "Министърът и управителят на Националната здравноосигурителна каса дължат отговор на въпросите дали вече има откази от европейски болници да лекуват български граждани заради непогасените задължения и защо българските граждани не могат да намерят лечение за своите заболявания в България, а напускат страната и отиват навън. Това каза в интервю за Радио „Фокус“ д-р Мими Виткова, министър на здравеопазването в периода 1995-1997 г. и председател на Асоциацията на лицензираните дружества за доброволно здравно осигуряване. Тя уточни, че за всеки конкретен случай би трябвало да имаме яснота, къде е проблемът пациентът да се лекува извън България, при наличието на толкова нови болници с обновена апаратура и с квалифицирани лекари. Д-р Виткова открои като друг голям проблем неизвестността по изразходването на лимитите на болниците и къде при нужда се лекуват пациентите, които са здравноосигурени.\r\n„Какво прави един здравноосигурен, когато в болницата лимитът е изчерпан? Той се нуждае от неотложна помощ и какво прави? Обикаля болниците да намери там, където не е изчерпан лимитът ли или плаща? Болниците предпочитат да се плати. Не можете да си представите какви договори има сключени между лекари от кабинети, които водят пациенти в болниците, например за раждане. Родилката ражда, а лекарят, който е завел родилката заплаща на болницата за това, че е участвала в раждането и прибира парите от пациентката. А държавата в лицето на Агенция медицински одит отговаря, че щом лекарят от кабинета е сложил такава цена в ценоразписа си, значи това е законосъобразно, което е пълен абсурд“, допълни д-р Виткова. Тя добави, че двата доклада от 2014 г. на Световната банка и от 2017 г. на Европейската комисия говорят красноречиво за неефективността на българското здравеопазване.", "date": "2018.02.20", "title": "Д-р Мими Виткова: Трябва да има информация за всеки изпратен за лечение в чужбина пациент"}
{"url": "http://www.focus-news.net/news/2018/02/20/2490824/tass-donald-tramp-e-poiskal-izgotvyaneto-na-doklad-otnosno-vazmozhnite-narusheniya-na-dogovora-za-eliminirane-na-raketite-sas-sreden-i-malak-obseg-na-deystvie-ot-strana-na-rusiya.html", "text": "Американският президент Доналд Тръмп е поискал от държавния секретар Рекс Тилърсън да изготви доклад относно възможните нарушения на Договора за елиминиране на ракетите със среден и малък обсег на действие (INF) от страна на Русия, това са съобщили от пресслужбата на Белия дом, предава TAСС. Според Вашингтон, новата руска междуконтинентална балистична ракета РС-26 „Рубеж“ може би нарушава подписания през 1987 г. договор или споразумението от 2010 г. за съкращаване на стратегическото офанзивно въоръжение. \r\nВ съобщението на Белия дом се казва още, че Тилърсън ще координира своята работа с Министерството на отбраната, председателя на Комитета на началник-щабовете на военните сили на САЩ и директора на националните разузнавателни служби. \r\nДокладът трябва да бъде изготвен във връзка с поетия от Тръмп ангажимент пред Конгреса за проучване на въпроса. : Цанко Цолов", "date": "2018.02.20", "title": "ТАСС: Доналд Тръмп е поискал изготвянето на доклад относно възможните нарушения на Договора за елиминиране на ракетите със среден и малък обсег на действие от страна на Русия"}
{"url": "http://www.focus-news.net/news/2018/02/20/2490825/stara-zagora-iner-uil-klub-shte-podkrepi-initsiativata-na-obshtina-kazanlak-za-podpomagane-na-semeyni-dvoyki-s-reproduktivni-problemi.html", "text": "Благотворителна вечер в подкрепа на инициативата на Община Казанлък за подпомагане на семейни двойки с репродуктивни проблеми, организира на 24 февруари от 19.00 часа Инер Уил клуб – Казанлък, каза за Радио „Фокус“ д-р Мария Георгиева от клуба. По време на благотворителната инициатива присъстващите ще имат възможност да подкрепят инициативата на дамите от клуба и като си закупят  благотворителни картички. Ще има и благотворителен щанд с ръчно изработени от дамите от Инер Уил клуб - Казанлък изделия. „Надяваме се да се включи всеки според възможностите си в нашата благородна кампания“, каза секретарят на клуба Нели Колева. \r\nПо време на самия бал присъстващите ще имат възможност да се запознаят с дейността на дамския клуба в Казанлък в неговата 16-годишна история.\r\nБлаготворителна вечер Инер Уил клуб организира за втора поредна година, след успеха на инициативата през 2017 година, когато е предприета кампанията „Дари живот. Помогни да затупти детско сърце“. \r\nИнициативата е на акушер-гинеколога д-р Мария Георгиева, която тогава е президент на клуба. „Миналата година беше паметна за нас. Направихме 15-годишен юбилей. Решихме този юбилей да го празнуваме по един по-нетрадиционен начин, като направим собствен благотворителен бал. Идеята се възприема и от оставалите дами в Инер Уил клуб. Целта е да бъде подкрепена Община Казанлък в нейната инициатива – т.нар. Фонд Инвитро. Тя датира от 2014 година и Общината отделя средства за семейства, които имат репродуктивни проблеми. Така и опирайки се на моята професия, и познанията ми в тази област възникна предложението. Девизът е „Дари живот, да затупти детско сърце“. Нашата идея беше да допълним това, което Общината прави в подкрепа на този фонд като подкрепихме семейства, които отпадат от техните изисквания. Едно от условията е, че подкрепят семействата еднократно, за да могат да обхванат все повече семейства, които се нуждаят от подкрепа“, поясни д-р Мария Георгиева. През 2017 година за фонда на Общината кандидатстват 15 семейни двойки, от които 11 са одобрени от Община Казанлък и четири двойки са подкрепени от Инер Уил клуб –Казанлък. В резултат на това има родени две деца – близнаци – момиче и момче на 3 месеца, очакват се и още две, които ще се родят в началото на март и през юни. Община Казанлък също има родени деца от три семейни двойки, като една от двойките има близнаци. „Надяваме се кампанията да се удовлетвори с още 8 детски сърчица, които да затуптят в нашия град“, каза д-р Георгиева. Тя благодари на всички хора, които са откликнали на кампанията на Инер Уил клуб и са подкрепили инициативата през миналата година. „Благодаря затова, че отвориха сърцата и душите си, да подкрепим тези семейства. Защото тази инвестиция е инвестиция в бъдещето. Това са средства, които са наистина добре инвестирани в нашето бъдеще, в бъдещето на Община Казанлък“, каза д-р Георгиева.\r\nКампанията на Община Казанлък е от 2014 година и до миналата година има родени 5 деца. През 2018 година очакванията са те да са 8. \r\nСлавяна ГАЙДАРОВА", "date": "2018.02.20", "title": "Стара Загора: Инер Уил клуб ще подкрепи инициативата на Община Казанлък за подпомагане на семейни двойки с репродуктивни проблеми"}
{"url": "http://www.focus-news.net/news/2018/02/20/2490846/rt-desetki-grazhdani-na-rusiya-i-strani-ot-ond-sa-zaginali-pri-voennite-deystviya-v-siriya-potvarzhdava-ruskoto-vanshno-ministerstvo.html", "text": "Руското Външно министерство потвърди, че десетки граждани на Русия и страните от ОНД, които не са военнослужещи от Руската армия, са загинали в Сирия, съобщава телевизията Russia Today.\r\nСпоред руското Външно министерство те са пострадали при операции, проведени последните дни в Сирия.\r\n„ В Сирия се намират руски граждани, които са там по собствено желание с най-различни цели. Не  влиза в задълженията на МВнР на Русия да преценява законосъобразността на взетите от тях решения“,  се казва в изявлението на руското Министерство на външните работи.\r\nПо-рано този месец водената от САЩ  коалиция извърши атака над голяма група проправителствени сили в провинция Деир ез-Зор. Западните медии съобщиха за множество убити руски граждани, наети от Дамаск.\r\nМосква отрича каквото и да е участие в паравоенни формирования и настоява, че те действат като частни лица. Участието или организирането на наемни формирования е престъпление в Русия, но досега малко хора са били съдени за това. Юлиян Марков", "date": "2018.02.20", "title": "RT:  Десетки граждани на Русия и страни от ОНД са загинали при военните действия в Сирия, потвърждава руското Външно министерство"}
{"url": "http://www.focus-news.net/news/2018/02/20/2490823/varna-obshtinskata-administratsiya-v-beloslav-preminava-na-bezhartien-obmen-na-dokumenti-mezhdu-administratsiite.html", "text": "Общинска администрация - Белослав преминава на безхартиен обмен на документи между администрациите. Това съобщиха от Община Белослав. В изпълнение на изискванията на Закона за електронното управление и Наредбата за общите изисквания към информационните системи, регистрите и електронните административни услуги, Община Белослав закупи модул „Акстър комуникатор“, чрез който се създаде възможност за електронен обмен на документи между администрациите в страната и намаляване обема на документи на хартиен носител.", "date": "2018.02.20", "title": "Варна: Общинската администрация в Белослав преминава на безхартиен обмен на документи между администрациите"}
{"url": "http://www.focus-news.net/news/2018/02/20/2490816/deyan-yanchev-obshtinski-kulturen-institut-byala-e-myasto-s-dalboki-traditsii-v-lozarstvoto-i-vinoproizvodstvoto.html", "text": "Бяла е място с дълбоки традиции в лозарството и винопроизводството. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. „Археологическите проучвания на античната крепост на нос Свети Атанас край Бяла всъщност показаха колко древна е тази традиция. В античната крепост до този момент намерихме четири винарни за производство на вино, като едната от тях е с доста внушителни размери и структури. По наши данни до този момент това  е най-голямата винарна, намерена на територията на България от античността и късната античност. Голямата концентрация на винарни в нашия археологически обект показва, че Бяла е бил един от центровете за лозарство и винопроизводство още от античността“, добави Деян Янчев. По думите му тази традиция се е запазила и до този момент.\r\nМарияна ВАЛЕНТИНОВА", "date": "2018.02.20", "title": "Деян Янчев, Общински културен институт: Бяла е място с дълбоки традиции в лозарството и винопроизводството"}
{"url": "http://www.focus-news.net/news/2018/02/20/2490827/dobrich-obshtinata-otpravya-pokana-za-uchastie-v-rabotna-grupa-za-otsenka-na-proektni-fishove-za-aktualizirane-na-investitsionnata-programa-na-grada.html", "text": "Общината отправя покана за участие в Работна група за оценка на проектни фишове за актуализиране на Инвестиционната програма на града, предаде кореспондентът на Радио „Фокус” – Варна. Работната група е с постоянен характер, председателства се от ръководителя на Междинното звено по Оперативна програма „Региони в растеж“ (ОПРР) Ася Кръчмарова, секретар на Община град Добрич. Има за задача да оценява проектни фишове, с които ще бъде актуализирана Инвестиционната програма на Общината, разработена за целите на Приоритетна ос 1 „Устойчиво и интегрирано градско развитие“ на ОПРР 2014-2020. В Работната група могат да вземат участие само представители на юридически лица или сдружения на собственици, регистрирани или извършващи дейност на територията на Община град Добрич. Съставът на работната група може да бъде между 5 и 25 лица. В случай, че в отговор на поканата интерес за участие в работната група заявят повече лица от допустимата бройка, ще бъде направен допълнителен подбор на участниците, съгласно приложение към Насоките за кандидатстване по съответната процедура. Проявилите желание и готовност за участие в работната група могат да изпратят официално писмо до кмета на Община град Добрич срещу входящ номер на адрес, публикуван на сайта на общинската администрация в срок до 6 март тази година в рамките на работното време на деловодството на Общината. На сайта заинтересуваните страни могат да открият линкове с информация за координати за връзка по допълнителни въпроси, с одобрената към момента инвестиционна програма на Общината и насоките за кандидатстване по дадената процедура. \r\nЖулиета НИКОЛОВА", "date": "2018.02.20", "title": "Добрич: Общината отправя покана за участие в Работна група за оценка на проектни фишове за актуализиране на Инвестиционната програма на града"}
{"url": "http://www.focus-news.net/news/2018/02/20/2490826/the-jerusalem-post-sasht-zavarshvat-proekta-za-postiganeto-na-mir-v-blizkiya-iztok.html", "text": "Екипът на американския президент Доналд Тръмп относно Близкия изток взе участие в заседание на Съвета за сигурност на ООН, в рамките на което президентът на Палестинската автономия Махмуд Аббас направи едно от редките си обръщения, коментира вестник Jerusalem Post. \r\nВ рамките на своята реч, палестинският политик осъди още веднъж решението на държавния глава на САЩ да признае Ерусалим за столица на Израел. „Тази администрация взе незаконно решение“, подчерта Аббас.\r\nГоворител на Белия дом обаче отбеляза, че въпреки недоволството от страна на арабските държави и най-вече Автономията, във Вашингтон „бива завършван“ американският проект, целящ предлагането на решение и постигането на мир в Близкия изток, не пропуска да спомене израелският вестник. \r\nАббас обаче още веднъж отрече ролята на САЩ като посредник за решаване на проблема между Израел и Палестинската автономия, като вместо това призова за свикване на международна конференция, чиято цел би била да състави комисия, която да работи за умиротворяване на региона.\r\nСпоред него, „за да се разреши Палестинският въпрос е нужно да се създаде многостранен, международен механизъм чрез международна конференция“. По думите на Аббас, тя трябва да се свика към средата ан 2018 г. : Цанко Цолов", "date": "2018.02.20", "title": "The Jerusalem Post: САЩ „завършват“ проекта за постигането на мир в Близкия изток"}
{"url": "http://www.focus-news.net/news/2018/02/20/2490828/pazardzhik-fondat-za-preventsiya-na-prestapnostta-iga-shte-predstavi-proekt-za-zashtita-na-zhertvite-na-domashno-nasilie-i-namalyavane-na-proyavite-mu.html", "text": "Фондът за превенция на престъпността „ИГА“ в Пазарджик ще представи проекта „Консултираме, насочваме, подкрепяме“ на 21 февруари, съобщи за Радио „Фокус“ – Пазарджик Мариана Бойрикова от Фонда. Основната му цел е намаляване проявите на домашно насилие и негативните последствия върху жертвите и обществото, както и защита на пострадали от домашно насилие. Проектът включва и  реинтеграция и възстановяване на жертвите. Той се изпълнява от Фонд ИГА и обхваща всички общини на Пазарджишка област. За участие са поканени представители на институции, ангажирани с темата, неправителствени организации и медии. Проектът се подкрепя от Български фонд на жените.\r\nАлбена ЖИЛЕКОВА", "date": "2018.02.20", "title": "Пазарджик: Фондът за превенция на престъпността „ИГА“ ще представи проект за защита на жертвите на домашно насилие и намаляване на проявите му"}
{"url": "http://www.focus-news.net/news/2018/02/20/2490829/varna-151-sa-sluchaite-po-koito-otdelat-za-zakrila-na-deteto-v-grada-e-rabotil-prez-godinata-po-preventsiya-na-razlichni-riskove.html", "text": "151 са случаите, по които отделът за закрила на детето във Варна е работил през годината по превенция на различни рискове. Това каза в интервю за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя отбеляза, че в голяма част от случаите, където е предприета мярка за закрила „подкрепа в семейна среда”, се работи предимно по превенция на изоставянето на децата и настаняването им извън семейството. Често пъти основните проблеми в тези семейства са липса на жилище, невъзможност да заплащат наеми, безработица и липса на доходи, които проблеми не могат да бъдат решени с насочване към услуги в общността или социална работа на водещия случая социален работник. Друг голям често срещан проблем, при който се работи в семейна среда, е контактът на детето с един от родителите при раздяла, развод, по време на съдебни производства и др. Броят на случаите през 2017 година от такова естество са 27. Най-тежки от тях са случаите със синдром на родителско отчуждение, при повечето родителят отчуждител обвинява другия родител в сексуално насилие, не желаят да ползват социални услуги и водят множество съдебни производства.\r\nМарияна ВАЛЕНТИНОВА", "date": "2018.02.20", "title": "Варна: 151 са случаите, по които отделът за закрила на детето в града е работил през годината по превенция на различни рискове"}
{"url": "http://www.focus-news.net/news/2018/02/20/2490523/pregled-na-osnovnite-temi-v-starozagorskiya-pechat.html", "text": "„Хиляди се поклониха пред паметта на Апостола в Стара Загора“ е водещо заглавие от страниците на вестник „Старозагорски новини“. Старозагорци отрупаха вчера с венци и цветя паметника на Васил Левски по повод 145 години от гибелта му. Общоградският ритуал започна със Заупокойна литургия, отслужена от Старозагорския митрополит Киприан и свещеници. Духовият оркестър и почетна рота на Старозагорския гарнизон също се включиха в поклонението. \"Васил Левски се превръща в история, в легенда, в символ. Когато увисва на бесилото, той вече е завършил своето дело\", заяви митрополит Киприан. По думите му и днес Апостола продължава да ни нашепва и да ни помага да изправим наведените глави и да избистрим помътените погледи. Ученици от Средно училище \"Васил Левски\" припомниха за живота и дейността на Апостола на свободата в поетичен рецитал. \"Смъртта на едного, промени живота на всинца ни\", каза в художествената си изповед актьорът Ивелин Керанов. \"Всяка година заставаме на това свято място и се опитваме да си припомним заветите на Апостола - фигура, която времето не успя да оскверни. Трябваш ни, Дяконе, трябваш ни днес, за да обединиш българите, за да внушиш, че сме длъжни да служим на народа си за благото на България и за благото на нашия град\", подчерта в емоционалното си слово зам.-кметът на Община Стара Загора Иванка Сотирова. \"Тази икона никога не бива да бъде забравяна\", призова тя. Венци и цветя пред паметника на Левски бяха поднесени от името на Община Стара Загора, Старозагорския военен гарнизон, Общинския съвет, областния управител, СУ \"В. Левски\", Старозагорската митрополия, Шесто основно училище \"Св. Никола\". Пред паметта на Левски склониха глави хиляди граждани. Сред тях бяха зам.-кметовете на Община Стара Загора Иванка Сотирова, Красимира Чахова, Янчо Калоянов, председателят на Общинския съвет Таньо Брайков, областният управител Гергана Микова, зам.-областният управител Петя Чакърова, депутатът Радостин Танев, бригаден генерал Костадин Кузмов, командир на Старозагорския гарнизон, общински съветници, представители на политически партии. Своите цветя пред паметника на най-великия син на България положиха стотици деца от старозагорски детски градини и училища. \r\n„Бизнесмен ще поеме издръжката на момчето, което намери и върна чанта с голяма сума пари“ е друго заглавие от страниците на вестника. В деня на достойната си постъпка 18-годишният Величко Донков от Дом \"Мария Терезия\" е имал в джоба си само левче и 50 стотинки. Старозагорски бизнесмен е предложил квартира и стипендия на 18-годишния ученик от Дома за деца лишени от родителски грижи \"Мария Терезия\" Величко Донков, който навръх Свети Валентин намери чанта с лични документи и голяма сума пари и я предаде на охраната на магазина, пред която тя била забравена. За готовността на бизнесмена обяви кметът Живко Тодоров, който вчера покани момчето в Община Стара Загора, за да му благодари за достойната постъпка и да му връчи знак за гражданска доблест. В деня, когато намира парите, Величко е имал в джоба си едва 1.50 лв., но това не му попречило веднага да предаде чантата. Оказало се, че тя е забравена от собственика на хотелски комплекс в мъглижкото село Селце, който останал смаян от постъпката му. \"Първоначално бях толкова объркан, че просто бръкнах в портфейла си и му дадох 50 лв., за да се почерпи. Впоследствие се замислих и се върнах да поговорим. След като разбрах, че е сирак и живее в социален дом, му предложих да започне работа в комплекса ми\", коментира Иван Енев. Величко Донков е роден в чирпанско село, по социалните домове е от 5-годишен. В момента е 11-класник в Професионалната гимназия по механотехника и автотранспорт \"Никола Вапцаров\" в Стара Загора. Откакто на 15 ноември миналата година е навършил пълнолетие, работи по трудов договор на 4-часов работен ден от 17 часа в \"Метро\", където отговаря за количките, с които пазаруват клиентите, коментира директорката на \"Мария Терезия\" Латинка Петрова. По думите на тийнейджъра, през годините в социалните домове научил едно нещо: чуждото не е твое! Величко мечтае да стане полицай, но с досегашните 33 лв., които получава месечно от държавата, дори не смеел да мисли, че това може да се реализира. \"Поканих Величко тук, за да му благодаря за достойната постъпка. Случва се в живота на всеки да покаже човешката си същност. Това, че Величко е реагирал по този начин, особено в неговото положение, е показателно. Величко е достоен човек, пример за подражание\", заяви кметът Живко Тодоров по време на срещата си с момчето. След като съобщи, че бизнесмен, пожелал анонимност, е заявил готовност да осигури квартира и да плати таксите и издръжката на Величко за бъдещото му образование, кметът уточни, че сега момчето набира сили да учи висше образование и да сбъдне мечтите си. \"Продължавай все така и винаги ще се намерят хора, които да ти помогнат\", категоричен бе Живко Тодоров. В момента в Дом \"Мария Терезия\" има 27 деца на възраст от 14 до 19 години, 10 от тях са пълнолетни. Сред тях има и 4 момичета, две от които са абитуриентки и от лятото на 2017 г. са се хванали да работят три дни седмично, за да си осигурят тоалетите за бала. В Дома живее и Мария Стоилова, която през януари 2016 година спаси от явна смърт водач на тролейбус, който си беше глътнал езика, докато шофирал по улиците на Стара Загора. \"Направили сме предложение пред просветното министерство Дом \"Мария Терезия\" да не бъде закриван, а с малки промени да продължи да съществува, все още чакаме отговор\", коментира ресорният зам.-кмет Иванка Сотирова в отговор на питане дали съществуването на социалната институция не е в противоречие с образователната концепция. \r\n„Знамето на Старозагорското въстание ще предвожда шествието на 3 март“, пише още изданието. Реплика на знамето на Старозагорското въстание ще предвожда шествието на хиляди, дошли от различни кътчета на страната, които отново на Националния празник 3 март ще понесат към Мемориалния комплекс \"Бранителите на Стара Загора\" 300-метровия национален флаг. Очаква се шествието, което ще се проведе за четвърта поредна година и се радва на все по-голяма популярност, да пристигне на Мемориала по обед, когато там ще започне официалната церемония за 140-годишнината от Освобождението на България от турско робство. По този повод в Стара Загора ще се проведе кръгла маса на тема \"Пътят към свободата\", с участието на проф. Андрей Пантев и проф. Пламен Митев. По време на събитието ще бъде представена репликата на знамето на Старозагорското въстание, изработено от художниците Димо Генов и Михаил Косев. Счита се, че знамето на Старозагорското въстание от 1875 година, едно от малкото знамена в страната от преди Освобождението от турско робство, е вероятният първообраз на националния трибагреник. То е изработено от самите участници в Старозагорското въстание и сега е част от постоянната експозиция на РИМ, подарено през 1907 г. от Опълченското дружество, в което е имало участници в събитието или техни родственици. В подробното описание, което го съпътства, е записано, че то е трицветно - бяло, зелено и червено. Ще бъдат дискутирани още политическите борби на българите за национална независимост през втората половина на ХIХ в., участието в чети и легии, създаването на Революционен комитет по времето на Левски, Старозагорското и Априлското въстание и Руско-турската война през 1877-1878 г. Кръглата маса е организирана от Община Стара Загора и Регионалния исторически музей и е част от програмата, посветена на 140-годишнината от Освобождението на България. Тя ще се проведе на 21 февруари от 15.00 часа в зала 33 на музея.", "date": "2018.02.20", "title": "Преглед на основните теми в старозагорския печат"}
{"url": "http://www.focus-news.net/news/2018/02/20/2490524/plovdiv-obshtinskiyat-savetnik-ot-gerb-ivan-vichkov-organizira-priemna-za-grazhdani.html", "text": "Общинският съветник от ГЕРБ Иван Вичков организира приемна за граждани днес. Това съобщиха от пресцентъра на ПП ГЕРБ.  Общинският съветник от ГЕРБ в Общински съвет – Пловдив ще приема граждани от 16.00 до 18.00 часа днес в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 21 февруари 2018 г. приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, която ще се срещне с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. „Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. „Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. „Коста Паница” №5. \r\nНа 22 февруари 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” № 9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. „Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. „Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А.", "date": "2018.02.20", "title": "Пловдив: Общинският съветник от ГЕРБ Иван Вичков организира приемна за граждани"}
{"url": "http://www.focus-news.net/news/2018/02/20/2490821/obshto-37-godini-zatvor-poluchiha-na-parva-instantsiya-obvinenite-v-ubiystvoto-na-priblizheniya-do-bratya-galevi-nikolay-radev-obzor.html", "text": "Окръжният съд в Кюстендил се произнесе по обвинителен акт на Окръжна прокуратура срещу Николай, Иван и Владимир Карастоянови за умишленото убийство на сочения за приближен на Братя Галеви и техен бодигард – Николай Радев от Дупница. Случаят е от 2014 година, когато според държавното обвинение бащата и двамата му синове са участвали в престъплението, довело до смърт на единия от участниците в побой, случил се в местно заведение. Причина за жестоката разправа била краткотрайна връзка между Николай Радев и дъщерята на единия от участниците в инцидента – Владимира Карастоянова, в резултат на която последвали влошени за дълго време отношения със семейството на младата жена.\r\nОбщо 37 години лишаване от свобода получиха на първа инстанция обвинените в убийството на Николай Радев. Съдия Мирослав Начев, докладчик по делото, произнесе осъдителните присъди спрямо Николай, Владимир и Иван Карастоянови. Иван Карастоянов беше признат за виновен в това, че в съучастие с останалите умишлено е улеснил умъртвяването на Николай Радев, чрез нанасяне на побой, сломяване на съпротивата и осъществяване на спънки. Той получи присъда от 13 години лишаване от свобода, при първоначален режим на изтърпяване „строг”. Владимир Карастоянов получи 9 години лишаване от свобода, а Николай Карастоянов – 15 години. Тримата трябва да платят солидарно на Милена Радева сумата от 50 хиляди лева, представляваща обезщетение за претърпени неимуществени вреди. Съдът постанови Гълъбина Радева и Юри Радев да получат от тримата осъдени по 120 хиляди лева. Обезщетенията са от датата на убийството, до окончателното им плащане. Според брата на убития – Иван Радев, удовлетворението от постановената присъда е частично, защото тези хора е можело да бъдат наказани по-сериозно, тъй като става въпрос за тежко престъпление. Според осъдения Владимир Карастоянов доктори три поколения, с чисто съдебно минало, са наказани подобаващо, а присъдата е отмъщение към интелигенцията, отмъщение към бунта на едно интелигентно семейство. Според неговия адвокат Марин Марковски постановените от Окръжен съд присъди са съдебна грешка. В днешното заседание съдът наложи на осъдените забрана да напускат пределите на страната и парични гаранции в размер на по 5000 лева за всеки.\r\nПрисъдата може да бъде обжалвана пред Софийския апелативен съд.\r\nВенцеслав ИЛЧЕВ", "date": "2018.02.20", "title": "Общо 37 години затвор получиха на първа инстанция обвинените в убийството на приближения до Братя Галеви Николай Радев (ОБЗОР)"}
{"url": "http://www.focus-news.net/news/2018/02/20/2490456/predstoyashti-sabitiya-v-stranata-za-20-fevruari-agentsiya-fokus.html", "text": "*** \r\nОт 14.00 часа, в Гербовата зала на „Дондуков“ 2, президентът Румен Радев ще удостои с висши държавни отличия дейци на образованието, науката и военномедицинското дело. \r\n***", "date": "2018.02.20", "title": "Предстоящи събития в страната за 20 февруари (Агенция „Фокус“)"}
{"url": "http://www.focus-news.net/news/2018/02/20/2490457/pregled-na-osnovnite-temi-v-svetovniya-pechat-agentsiya-fokus.html", "text": "Върховният лидер на Иран аятолах Али Хаменей заяви, че страната му смята атомната бомба и другите оръжия за масово поразяване за забранени от религията, но че ще направи всичко възможно да увеличи отбранителните си способности, пише  Tehran Times.\r\n„Разбира се, че смятаме атомната бомба и оръжията за масово поразяване за харам (забранени според исляма), но ние искам да направим необходимото за засилването на отбранителната си способност“, заяви Хаменей. „Без миг колебание страната ще направи всичко необходимо за отбраната си, дори и целият свят да е против“, допълни той.\r\n„Същевременно ние трябва да благодарим на нашия външен министър Мохамад Джавад Зариф, по отношение на Ядреното споразумение и неговото поведение спрямо злонамереността на САЩ и двойствените европейци“, смята аятолах Хаменей. \r\n***\r\n Турският вицепремиер Бекир Боздаг заяви, че докладите, че сирийските правителствени сили влизат в сирийския кюрдски анклав Африн са „фалшиви“ и допълни, че всяко действие на Дамаск в защита на кюрдските милиции би било „бедствие“ за региона, пише   Washington Post.\r\nБозгад заяви, че Турция възнамерява да продължи военната си офанзива в Африн и няма планове да отстъпва. „Тази офанзива ще продължи твърдо, докато и последният терорист не бъде обезвреден“, уточни той. Турското правителство смята кюрдските бойци в областта за терористи заради връзките им с ПКК в турските граници.\r\nПо-рано сирийските държавни медии съобщиха, че проправителствените сили ще влязат в Африн „до часове“, за да „подкрепят“ местните сили срещу турската „агресия“, след като постигнаха споразумение с кюрдските милиции.\r\nБоздаг заяви, че „тези новини не са потвърдени от властите. Това е лъжа, която няма общо с реалността“. \r\n***\r\nИран управлява 10 военни бази в Сирия, две от които се намират в близост до границата с Израел, съобщава вестник The Times of Israel, като се позовава на медийни доклади.\r\nСъгласно разпространената информация, Техеран се грижи за подготовката на членове на милиции, лоялни на режима на сирийския президент Башар Асад, за евентуални сражения с Израел. Уточнява се, че Иран е успял да обучи около 20 хиляди бойци от различни милиции на територията на цялата разкъсана от гражданска война близкоизточна република. Така Техеран може да се похвали с „истински мускули“ в Сирия, се казва в доклад, публикуван в американско издание. \r\nИзраел отдавна предупреждава, че Иран се опитва да се укрепи военно в Сирия. Според израелските политически и военни оценки Техеран, съюзник на Асад в гражданската война в Сирия, работи за създаването на въздушни и военноморски бази в Сирия, откъдето може да оглави базираната в Ливан терористична организация „Хизбула\" и други шиитски групировки, както и да извършва самостоятелни атаки срещу Израел.\r\nПрез ноември израелските сателитни снимки подкрепиха доклад на британската медия ВВС, съгласно който Иран изгражда постоянна военна база в Сирия, само на 50 километра от северната граница на Израел.\r\n***\r\nТерористи от близкоизточната радикална групировка „Ислямска държава“, облечени в униформи на иракски войници, са устроили засада северно от Багдад, при която са убили 27 членове на проправителствена милиция, доминирана от шиити, пише турският вестник Daily Sabah.\r\nАтаката е извършена в късните часове на неделя, в момент, в който милицията е провеждала операция, насочена срещу екстремисти и разбиването на терористични клетки, се пояснява в изявление. Сблъсъците са продължили два часа, след което е установено, че са дадени 27 жертви от страна на милицията, става ясно още от разпространения текст.\r\nОтговорност за нападението поеха джихадистите от „Ислямска държава“ със съобщение, публикувано в пропагандната агенция Amaq.\r\nМестни полицейски източници твърдят, че екстремистите са екзекутирали 20 от бойците, заловени в засадата, отбелязват от редакцията.\r\n***", "date": "2018.02.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/20/2490459/netpres-makedoniya-cherna-gora-shte-bade-ohranyavana-sas-samoleti-na-gartsiya-i-italiya.html", "text": "Черногорският министър на отбраната Предраг Бошкович потвърди, че италиански и гръцки изтребители ще поемат защитата на въздушното пространство на Черна гора в рамките на мисията „Еър Полисинг“ на НАТО, предава македонската медия  „НетПрес“.\r\nБошкович уточни, че споразумението трябва да бъде подписано с Агенцията за контрол на въздушното движение на Сърбия и Черна гора (SMATSA).\r\n\"Първо трябва да разрешим това споразумение с SMATSA като организация, която трябва да осигури радарния образ за Черна гора. Надявам се, че това ще стане много бързо. Той може да бъде подписан следващите седмици \", обявява Бошкович, отбелязвайки, че „SMATSA и досега отговаряше за управлението на всички граждански и военни самолети през въздушното пространство на Черна гора \".\r\nБошкович допълни, че само след това съгласуването с Италия и Гърция ще следва техническите подробности и споразумението.\r\nAir policing е мирновременна мисия, чиято цел е запазване на сигурността на въздушното пространство на държавите-членки и включва постоянно присъствие 24 часа на ден, 365 дни в годината на изтребители прехващачи, които да са готови веднага да реагират, ако има нарушаване на въздушното пространство. Върховното командване на съюзническите сили за Европа (SACEUR) отговаря за изпълнението на мисията. Виктор Турмаков", "date": "2018.02.20", "title": "„НетПрес“ (Македония): Черна гора ще бъде охраняванa със самолети на Гърция и Италия"}
{"url": "http://www.focus-news.net/news/2018/02/20/2490461/afp-sadat-v-peru-naredi-alberto-fuhimori-da-bade-saden-za-masovi-ubiystva-prez-1992-godina.html", "text": "Съдът в Перу нареди бившият президент на страната Алберто Фухимори да бъде съден за убийството на шест фермери през 1992 г., заявявайки че той няма имунитет, макар че наскоро бе оправдан за друго престъпление, предава  AFP.\r\nНационалният криминален съд съобщи, че амнистията, предоставена на Фухимори по случай за нарушение на човешките права не се отнася за убийството на шестимата фермери.\r\nПрокурорите искат да осъдят бившия президент и 22 други за убийства с „отряди на смъртта“ Виктор Турмаков", "date": "2018.02.20", "title": "AFP: Съдът в Перу нареди Алберто Фухимори да бъде съден за масови убийства през 1992 година"}
{"url": "http://www.focus-news.net/news/2018/02/20/2490462/balgariya-i-kabo-verde-shte-si-satrudnichat-v-turizma-i-obrazovanieto-obzor.html", "text": "Премиерът Бойко Борисов се срещна с премиера на Кабо Верде Жузе Юлисеш де Пина Корея е Силва. След срещата двамата обявиха, че двете страни имат интерес от сътрудничество в областта на туризма и образованието. Бойко Борисов заяви, че България има много сериозни намерения да инвестира в Кабо Верде, особено в сферата на туризма. „Кабо Верде има много близки отношения с ЕС и ЕНП. Тя е истинска демократична страна в тази част на света“, посочи премиерът. По думите му с политика на инвестиции в образованието и икономиката мигрантите от Африка могат да се задържат на своя континент. „Това са над 300 млн. души, които „чукат на вратата ни“, ако не се вземат мерки“, коментира Бойко Борисов. Според него би било прекрасно, ако България е посредник между Европа и Кабо Верде в срещите, които предстоят през тази година.\r\nПремиерът Жузе Юлисеш де Пина Корея е Силва заяви, че страната му е заинтересована да приеме български инвеститори в различни сфери, особено в туризма. „Кабо Верде се приготвя да функционира като трамплин за европейските страни към Африканския континент, за европейски бизнес инвестиции“, обясни той. „Предлагаме стабилност, доверие и предвидимост, така че е много нисък рискът за хората, които решат да инвестират в страната ни“, изтъкна премиерът на Кабо Верде. Той посочи, че инвеститорите не трябва да се страхуват за инвестициите си, защото няколко европейски държави вече инвестират в Кабо Верде и постигат печалба. Премиерът подчерта и интереса от задълбочено сътрудничество с България в сферата на образованието. „Има студенти от Кабо Верде, които учат в Медицинския университет в София. Това е човешкият капитал, който е най ценният за развитието на страната ни“, каза още той.\r\nБиляна ИВАНОВА", "date": "2018.02.20", "title": "България и Кабо Верде ще си сътрудничат в туризма и образованието (ОБЗОР)"}
{"url": "http://www.focus-news.net/news/2018/02/20/2490465/mario-senteno-gartsiya-e-blizo-do-novo-izplashtane-na-zaemi.html", "text": "Председателят на Еврогрупата Марио Сентено заяви, че Гърция е близо до получаването на ново изплащане на заеми от кредиторите си в Еврозоната, след като е провела по-голямата част от изискваните реформи, предава  Reuters.\r\n„От всички 110 предишни действия, само две са все още неуредени и са извън контрола на правителството. Убеден съм, че те ще бъдат изчистени скоро“, заяви Марио Сентено след среща с финансовите министри от Еврозоната.\r\n„Новият транш заяви ще бъде в размер на 5,7 млрд. евро“, посочи Сентено и допълни, че от страните в Еврозоната зависи какво ще бъде направено за отключването на средствата. Виктор Турмаков", "date": "2018.02.20", "title": "Марио Сентено: Гърция е близо до ново изплащане на заеми"}
{"url": "http://www.focus-news.net/news/2018/02/20/2490463/ria-novosti-kmetat-na-meksiko-opredeli-koga-gradat-shte-se-vazstanovi-ot-zemetreseniyata.html", "text": "Кметът на столицата на Мексико Мигел Анхел Мансера заяви, че работата над възстановяването на града след разрушителното септемврийско земетресение ще отнеме шест години, предава РИА Новости.\r\nВ резултат на земетресенията от 19 септември 2017 г. в Мексико загинаха стотици души, от които 228 в столицата. Президентът Енрике Пеня Нието оцени, че сумата необходима за възстановяването ще е 48 млрд. песо (повече от 4 милиарда лева).\r\n„Ще минат пет или шест години, това не са възстановителни работи за месец-два-три. Това е работа, която ще засегне и бъдещото правителство“, заяви Мансера.  Виктор Турмаков", "date": "2018.02.20", "title": "РИА Новости: Кметът на Мексико определи кога градът ще се възстанови от земетресенията"}
{"url": "http://www.focus-news.net/news/2018/02/20/2490470/reuters-nachalnik-shtabat-na-livanskata-armiya-zayavi-che-tya-shte-se-izpravi-sreshtu-vsyaka-potentsialna-izraelska-agresiya.html", "text": "Началник-щабът на ливанската армия ген. Йозеф Аун заяви, че тя ще използва всички налични възможности да се изправи срещу потенциална „израелска агресия“, независимо от цената, предава  Reuters.\r\n„Потвърждавам отново нашето категорично отхвърляне на вражеското израелско нарушаване на ливанския суверенитет и свещено място да използваме своите икономически ресурси“, заяви ген. Аун. „Армията няма да пощади наличните методи за изправяне срещу израелската агресия, каквато и ад е цената“, допълни той.\r\nДипломати от САЩ наскоро се намесиха в спора между двете държави след ръста на напрежението между тях заради стената, която Израел изгражда по границата и заради решението на Ливанн да търси газ и петрол в оспорвани териториални води.  Виктор Турмаков", "date": "2018.02.20", "title": "Reuters: Началник-щабът на ливанската армия заяви, че тя „ще се изправи срещу всяка потенциална израелска агресия“"}
{"url": "http://www.focus-news.net/news/2018/02/20/2490468/london-evening-standard-spored-britanskiya-ministar-na-otbranata-na-dzheremi-korbin-ne-mozhe-da-mu-se-ima-doverie-sled-shpionskite-razkritiya-ot-studenata-voyna.html", "text": "Министърът отбраната на Великобритания Гевин Уилямсън заяви, че не може да се има доверие на председателя на Лейбъристката партия Джереми Корбин, след като се разбра, че по време на Студената война се е срещал с чехословашки дипломат, пише  London Evening Standard.\r\nУилямсън заяви, че е „предателство срещу страната“, че Корбин се е срещал с посланик, който е бил „комунистически шпионин“ под прикритие. Самият британски опозиционер потвърди, че се е срещал с чехословашки дипломат през 1987 г. в парламента, но не е знаел, че е шпионин.\r\nСпоред разсекретени документи на чехословашкото правителство е имало три срещи между бъдещия председател на партията и чешкия агент като едната е целяла „засилването на взаимното признаване и задълбочаването на доверието“. \r\n„Джереми Корбин никога не е приемал британските интереси присърце. Той винаги е заставал на страната на тези, които са искали да разрушат великите неща в страната. Той е симпатизирал и на  терористи, на зловредни режими“, заяви Уилямсън. „Корбин се е срещал с чужди шпиони, което е национално предателство. Не може да му се има доверие“, допълни той.\r\n„Уилямсън трябва да се съсредоточи върху работата си и да не подкрепя тези изцяло лъжливи и смешни клевети, които могат да имат потенциално смъртоносен ефект“, заяви говорител на Лейбъристката партия.  „Като всеки друг депутат Джереми Корбин се е срещал с дипломати от други държави. През 80-те години той се среща с чешки дипломат за чаша чай в парламента. Джереми нито е имал, нито е предлагал привилегирована информация нито на него, нито на който и да е друг дипломат“, добави партийният представител. \r\nНа свой ред депутатът от Консервативната партия член на парламентарната комисия по разузнаването заяви, че Корбин е трябвало да се досети, че чехословашкият дипломат, поискал среща с него би трябвало да е шпионин.  Виктор Турмаков", "date": "2018.02.20", "title": "London Evening Standard: Според британския министър на отбраната „на Джереми Корбин не може да му се има доверие“ след шпионските разкрития от Студената война"}
{"url": "http://www.focus-news.net/news/2018/02/20/2490466/the-guardian-britanski-deputat-ot-konservativnata-partiya-iztri-shpionski-komentar-otnosno-dzheremi-korbin-sled-kato-be-zaplashen-sas-sad.html", "text": "Вицепредседателят на британската Консервативна партия Бен Брадли изтри свой коментар в социалната мрежа „Туитър“, в който твърди, че председателят на Лейбъристката партия Джереми Корбин е бил платен информатор на чехословашкото разузнаване през студената война. Той реши да върне думите си назад, след като бе заплашен лично от Корбин със съд, пише  The Guardian.\r\nПо-рано в понеделник Брадли заяви, че Корбин „е продавал британски тайни на комунистически шпиони“. След това говорител на Корбин заяви, че неговите адвокати ще поискат изтриването на коментара иначе ще подадат иск в съда.\r\n„Джереми инструктира правния си екип да се свърже с Брадли, за да изтрие този очернящ коментар, иначе ще бъде съден“, заяви говорителят. \r\nПо-рано бившият агент от чехословашкото разузнаване Ян Саркоци заяви, че се е срещал с Корбин във Великобритания и е получавал от него разузнавателни данни – нещо, което Лейбъристката партия заяви, че е „смешна клевета“. Директорът на съвременните чешки разузнавателни служби Светлана Птачникова заяви, че в архивите Корбин е бил приеман като потенциален контакт, но не е бил информатор. \r\n„Той не е бил таен сътрудник, работещ с чехословашкото разузнаване. Той е бил най-ниското равнище – личност представляваща интерес“, уточни тя.  Виктор Турмаков", "date": "2018.02.20", "title": "The Guardian: Британски депутат от Консервативната партия изтри „шпионски“ коментар относно Джереми Корбин, след като бе заплашен със съд"}
{"url": "http://www.focus-news.net/news/2018/02/20/2490469/pernik-dva-pozhara-goryaha-v-tets-republika-nyama-postradali-obzor.html", "text": "Два пожара горяха в ТЕЦ „Република“ в Перник, което доведе до временното спиране на работата на електрическата централа. Вследствие на огъня няма пострадали хора. \r\nПървият сигнал за възникнали пламъци в района на топлоелектрическата централа е подаден в 08.30 часа и към мястото веднага са насочени два екипа на пожарната. Установено е, че горят кабели под естакада в цех „Механичен“. Огънят е потушен минути по-късно. \r\nКъм 10.45 часа е последвал нов сигнал за пожар, възникнал под трансформаторен пост при включване на електричеството. На място отново са изпратени два пожарни екипа – от Перник и Радомир. Причината за вторият пожар е изгорял захранващ кабел (6kV), който е възпламенил трансформаторно масло от един от трансформаторите.\r\nДеница КИТАНОВА", "date": "2018.02.20", "title": "Перник: Два пожара горяха в ТЕЦ „Република“, няма пострадали (ОБЗОР)"}
{"url": "http://www.focus-news.net/news/2018/02/20/2490464/the-independent-dzheremi-korbin-zaplashi-deputat-ot-konservativnata-partiya-sas-sad-zaradi-kleveta-che-e-daval-informatsiya-na-komunisticheski-agenti.html", "text": "Председателят на британската Лейбъристка партия Джереми Корбин заяви, че ще съди консервативния депутат Бен Брадли, който отпрати неподкрепени с доказателства твърдения относно „комунистически шпиони“, пише  The Independent.\r\nЛидерът на лейбъристите е наредил на правните си съветници да се свържат с Брадли, след като той публикува на профила си в социалната мрежа „Туитър“, че Корбин е „продавал британски тайни на комунистически шпиони“ на чуждестранни агенти. Наскоро в медиите на Великобритания се появиха данни, че Корбин и други депутати от лейбъристката партия през 80-те години са се срещали с агенти на Чехословакия. \r\nКорбин заяви, че се е срещал с чехословашкия агент Ян Каркоци, защото е смятал, че е дипломат, но не му е предавал каквато и да е информация. Бившият вече агент, който днес живее в Братислава, заяви, че се е срещал с Корбин през 1986 и 1987 г. в Парламента. \r\n„Като всеки друг британски дипломат Джереми Корбин се е срещал с дипломати от други страни. През 80-те години се е срещал с чехословашки дипломат. Но не му е давал никаква информация“, съобщи говорител на Лейбъристката партия. Виктор Турмаков", "date": "2018.02.20", "title": "The Independent: Джереми Корбин заплаши депутат от консервативната партия със съд заради клевета, че е давал информация на „комунистически агенти“"}
{"url": "http://www.focus-news.net/news/2018/02/20/2490474/vazmozhnite-vrazki-mezhdu-dzheremi-korbin-i-chehoslovashkoto-razuznavane-prez-studenata-voyna-osnovna-tema-v-britanskiya-pechat-agentsiya-fokus.html", "text": "Британският министър-председател Тереза Мей заяви, че председателят на опозиционната Лейбъристка партия Джереми Корбин „трябва да бъде открит и прозрачен“ относно контактите от Студената война с комунистически шпионин, за които го обвиняват, пише  The Daily Express.\r\n„Отговорността за миналите действия се пада на самите депутати. Смятам, че при подобни обвинения депутатите трябва да бъдат открити и прозрачни“, заяви Тереза Мей. \r\nНаскоро бившият чехословашки таен агент Ян Саркоци, работил във Великобритания между 1986 и 1989 г. под дипломатическо прикритие заяви, че се е срещал с Корбин, който тогава е бил просто депутат от Лейбъристката партия и е получавал от него разузнавателна информация. \r\n„Ян Саркоци е фантазьор, чиито твърдения са изцяло погрешни и ставащи от ден на ден все по-абсурдни. Това са смешни клевети“, заяви говорител на  Корбин. \r\nСпоред депутата от Консервативната партия Дейвид Морис парламентарната комисия по външните въпроси трябва да започне разследване. „Има силна основа за разследване. Това са сериозни и притеснителни обвинения, предвид това, че лидерът на опозицията иска да премахне ядрената ни програма, да намали отбранителните ни способности и националната ни сигурност“, заяви той.\r\n***\r\nМинистърът отбраната на Великобритания Гевин Уилямсън заяви, че не може да се има доверие на председателя на Лейбъристката партия Джереми Корбин, след като се разбра, че по време на Студената война се е срещал с чехословашки дипломат, пише  London Evening Standard.\r\nУилямсън заяви, че е „предателство срещу страната“, че Корбин се е срещал с посланик, който е бил „комунистически шпионин“ под прикритие. Самият британски опозиционер потвърди, че се е срещал с чехословашки дипломат през 1987 г. в парламента, но не е знаел, че е шпионин.\r\nСпоред разсекретени документи на чехословашкото правителство е имало три срещи между бъдещия председател на партията и чешкия агент като едната е целяла „засилването на взаимното признаване и задълбочаването на доверието“. \r\n„Джереми Корбин никога не е приемал британските интереси присърце. Той винаги е заставал на страната на тези, които са искали да разрушат великите неща в страната. Той е симпатизирал и на  терористи, на зловредни режими“, заяви Уилямсън. „Корбин се е срещал с чужди шпиони, което е национално предателство. Не може да му се има доверие“, допълни той.\r\n„Уилямсън трябва да се съсредоточи върху работата си и да не подкрепя тези изцяло лъжливи и смешни клевети, които могат да имат потенциално смъртоносен ефект“, заяви говорител на Лейбъристката партия.  „Като всеки друг депутат Джереми Корбин се е срещал с дипломати от други държави. През 80-те години той се среща с чешки дипломат за чаша чай в парламента. Джереми нито е имал, нито е предлагал привилегирована информация нито на него, нито на който и да е друг дипломат“, добави партийният представител. \r\nНа свой ред депутатът от Консервативната партия член на парламентарната комисия по разузнаването заяви, че Корбин е трябвало да се досети, че чехословашкият дипломат, поискал среща с него би трябвало да е шпионин. \r\n***\r\nВицепредседателят на британската Консервативна партия Бен Брадли изтри свой коментар в социалната мрежа „Туитър“, в който твърди, че председателят на Лейбъристката партия Джереми Корбин е бил платен информатор на чехословашкото разузнаване през студената война. Той реши да върне думите си назад, след като бе заплашен лично от Корбин със съд, пише  The Guardian.\r\nПо-рано в понеделник Брадли заяви, че Корбин „е продавал британски тайни на комунистически шпиони“. След това говорител на Корбин заяви, че неговите адвокати ще поискат изтриването на коментара иначе ще подадат иск в съда.\r\n„Джереми инструктира правния си екип да се свърже с Брадли, за да изтрие този очернящ коментар, иначе ще бъде съден“, заяви говорителят. \r\nПо-рано бившият агент от чехословашкото разузнаване Ян Саркоци заяви, че се е срещал с Корбин във Великобритания и е получавал от него разузнавателни данни – нещо, което Лейбъристката партия заяви, че е „смешна клевета“. Директорът на съвременните чешки разузнавателни служби Светлана Птачникова заяви, че в архивите Корбин е бил приеман като потенциален контакт, но не е бил информатор. \r\n„Той не е бил таен сътрудник, работещ с чехословашкото разузнаване. Той е бил най-ниското равнище – личност представляваща интерес“, уточни тя. \r\n***\r\nПредседателят на британската Лейбъристка партия Джереми Корбин заяви, че ще съди консервативния депутат Бен Брадли, който отпрати неподкрепени с доказателства твърдения относно „комунистически шпиони“, пише  The Independent.\r\nЛидерът на лейбъристите е наредил на правните си съветници да се свържат с Брадли, след като той публикува на профила си в социалната мрежа „Туитър“, че Корбин е „продавал британски тайни на комунистически шпиони“ на чуждестранни агенти. Наскоро в медиите на Великобритания се появиха данни, че Корбин и други депутати от лейбъристката партия през 80-те години са се срещали с агенти на Чехословакия. \r\nКорбин заяви, че се е срещал с чехословашкия агент Ян Каркоци, защото е смятал, че е дипломат, но не му е предавал каквато и да е информация. Бившият вече агент, който днес живее в Братислава, заяви, че се е срещал с Корбин през 1986 и 1987 г. в Парламента. \r\n„Като всеки друг британски дипломат Джереми Корбин се е срещал с дипломати от други страни. През 80-те години се е срещал с чехословашки дипломат. Но не му е давал никаква информация“, съобщи говорител на Лейбъристката партия.", "date": "2018.02.20", "title": "Възможните връзки между Джереми Корбин и чехословашкото разузнаване през Студената война - основна тема в британския печат (Агенция \"Фокус\")"}
{"url": "http://www.focus-news.net/news/2018/02/20/2490473/ria-novosti-sergey-surovkin-mozhe-da-oglavi-ruskite-sili-v-siriya.html", "text": "Главнокомандващият на руските въздушно-космически сили генерал-полковник Сергей Суровкин може отново да оглави групировката на руските въоръжени сили в Сирия, които той командва в периода между юни и декември 2017 г., предава РИА Новости, позовавайки се на източници от министерството на отбраната. \r\n„Сергей Суровкин може отново да се отправи на служебна командировка в Сирия, за да оглави руската групировка. Такава възможност в момента се обсъжда“, заяви източникът от руското министерство на отбраната.  Той поясни, че в случай на изпращане в командировка в Сирия Суровкин ще остане главнокомандващ на въздушно-космическите сили и неговите задължения на поста временно ще се изпълняват от заместниците му.\r\nВ момента руските войски в Сирия са командвани от генерал-полковник Александър Журавльов. Виктор Турмаков", "date": "2018.02.20", "title": "РИА Новости: Сергей Суровкин може да оглави руските сили в Сирия"}
{"url": "http://www.focus-news.net/news/2018/02/20/2490472/anadolu-agency-irak-e-poluchil-36-ot-obshto-73-porachani-ruski-tanka-t-90.html", "text": "Началник-щабът на иракската армия генерал Отман ал Ганими съобщи, че страната му е получила 36 произведени в Русия танкове Т-90 – първата партида от договорени 73 броя бойни машини от този тип, предава  Anadolu Agency.\r\n„Останалите танкове ще се доставят през април, формирайки пълно танково поделение“, допълни генералът.  Десетки иракски бойни машини, включително и танкове бяха разрушени по време на тригодишната борба на страната срещу „Ислямска държава“, превзела големи части от северен и западен Ирак в средата на 2014 г. \r\nИракският арсенал включва и американски, и руски танкове и бронирани машини. Виктор Турмаков", "date": "2018.02.20", "title": "Anadolu Agency: Ирак е получил 36 от общо 73 поръчани руски танка Т-90"}
{"url": "http://www.focus-news.net/news/2018/02/20/2490476/nezavisimaya-gazeta-nay-malko-deset-dushi-sa-zadarzhani-v-tadzhikistan-za-vrazki-s-islyamska-darzhava.html", "text": "Най-малко десет души са задържани в южната част на Таджикистан за връзки с „Ислямска държава“, пише „Независимая Газета“.\r\nСред задържаните фигурира роднината на основоположника на забранената в страната Партия на ислямското възраждане Саид Абдула Нури. Операцията започва, след като над дома на роднината на Нури и на покрива на съседна сграда на 16 февруари се виждат развени знамена на „Ислямска държава“.  Виктор Турмаков", "date": "2018.02.20", "title": "„Независимая Газета“ : Най-малко десет души са задържани в Таджикистан за връзки с „Ислямска държава“"}
{"url": "http://www.focus-news.net/news/2018/02/20/2490471/the-daily-express-spored-tereza-mey-dzheremi-korbin-tryabva-da-dade-obyasnenie-po-obvineniyata-che-e-imal-vrazki-s-shpioni-po-vreme-na-studenata-voyna.html", "text": "Британският министър-председател Тереза Мей заяви, че председателят на опозиционната Лейбъристка партия Джереми Корбин „трябва да бъде открит и прозрачен“ относно контактите от Студената война с комунистически шпионин, за които го обвиняват, пише  The Daily Express.\r\n„Отговорността за миналите действия се пада на самите депутати. Смятам, че при подобни обвинения депутатите трябва да бъдат открити и прозрачни“, заяви Тереза Мей. \r\nНаскоро бившият чехословашки таен агент Ян Саркоци, работил във Великобритания между 1986 и 1989 г. под дипломатическо прикритие заяви, че се е срещал с Корбин, който тогава е бил просто депутат от Лейбъристката партия и е получавал от него разузнавателна информация. \r\n„Ян Саркоци е фантазьор, чиито твърдения са изцяло погрешни и ставащи от ден на ден все по-абсурдни. Това са смешни клевети“, заяви говорител на  Корбин. \r\nСпоред депутата от Консервативната партия Дейвид Морис парламентарната комисия по външните въпроси трябва да започне разследване. „Има силна основа за разследване. Това са сериозни и притеснителни обвинения, предвид това, че лидерът на опозицията иска да премахне ядрената ни програма, да намали отбранителните ни способности и националната ни сигурност“, заяви той. Виктор Турмаков", "date": "2018.02.20", "title": "The Daily Express: Според Тереза Мей Джереми Корбин „трябва да даде обяснение“ по обвиненията, че е имал връзки с шпиони по време на Студената война"}
{"url": "http://www.focus-news.net/news/2018/02/20/2490467/oon-atakuvaneto-na-tsivilni-v-iztochna-guta-tryabva-da-spre.html", "text": "ООН предупреди, че тежките правителствени бомбардировки над държания от опозицията анклав Източна Гута край Дамаск, при които загиват цивилни, трябва да бъдат прекратени незабавно, предава  AFP.\r\n„Необходимо е да се прекрати това безсмислено човешко страдание. Подобни атаки над невинни граждани и инфраструктура трябва да прекрати“, заяви регионалния хуманитарен координатор на ООН за сирийската криза Панос Мумдзис.  Виктор Турмаков", "date": "2018.02.20", "title": "ООН: Атакуването на цивилни в Източна Гута трябва да спре"}
{"url": "http://www.focus-news.net/news/2018/02/20/2490478/izvestiya-po-vreme-na-svetovnoto-parvenstvo-po-futbol-v-rusiya-shte-ogranichat-prodazhbata-na-alkohol.html", "text": "Продажбата на алкохолни напитки ще бъде ограничена на местата на провеждане на мачовете от Световното първенство по футбол през 2018 г. в Русия, пише.\r\nОграниченията за продажба в деня на игрите се планират на практика навсякъде, а в някои градове продажбата на алкохол ще има и в деня преди мача. Забраните ще засегнат напитките в стъклена опаковка, а радиусът на ограничителните зони ще бъде очертан около стадионите и фен-зоните. \r\nВ частност, в Санкт Петербург продажбата на алкохолните напитки в стъклени бутилки ще бъде забранена в двукилометрова зона около стадион „Санкт Петербург“ и във фен-зоната на Конушенния площад. В Екатеринбург продажбата на алкохол ще бъде ограничена три часа преди мача на стадион „Екатеринбург арена“  и час след него. В Москва ще бъде забранена продажбата на алкохол във всякакви опаковки на местата, свързани с провеждане на мероприятия на Световното първенство. Виктор Турмаков", "date": "2018.02.20", "title": "Известия: По време на световното първенство по футбол в Русия ще ограничат продажбата на алкохол"}
{"url": "http://www.focus-news.net/news/2018/02/20/2490480/balgariya-pochete-pametta-na-apostola-na-svobodata-vasil-levski-obzor.html", "text": "България отбеляза 145-тата годишнина от гибелта на Апостола на свободата Васил Левски. Архиерейската панихида в памет на йеродякон Игнатий - Васил Левски  бе отслужена в храма \"Света София\", а след това тръгна и литийно шествие до Паметника на Апостола в столицата, където се проведе церемонията-поклонение, на която цветя и венци поднесоха представители на държавните институции и десетки граждани. \r\n„Битката за законност и справедливост е задача на всяко поколение, нашето още не я е постигнало. Републиката на Апостола принадлежи на всички граждани, а не на шепа хора. В нея Отечеството не се бърка с бащиния, а законът е един за всички“, заяви държавният глава Румен Радев в своето слово. \r\n„Преди 145 години тук, на това място, увисва на бесилото Васил Левски. Гробът му е неизвестен, но заравяйки Левски, поробителят зарови и зърното на свободата, което покълна и роди днешна България“, посочи още той. Румен Радев припомни, че от Васил Левски до наши дни са запазени единствено неговото тефтерче, кичур коса и кратки писма. „Но те струват повече от доктрина. Учат ни, че „дела трябват, а не думи“. Дават ни вяра, че „времето нас обръща, а и ние него обръщаме“. Днес сме република, но чиста ли? Свята ли? Циниците приемат тези въпроси с презрение, както други, в онези години, вземаха Апостола за луда глава и мечтател. Тях обаче времето ги отнесе, а пред бесилото на Дякона се прекланяме всяка година“, заяви още президентът. Той определи идеалът на Левски за чиста и свята република като „дългосрочна програма“ и допълни, че за бъде изцяло постигнат той, зависи от всички граждани. \r\nСлово произнесе и кметът на София Йорданка Фандъкова. „Свели глави пред паметника, което бележи мястото на онова „бесило славно“, което по срам и по-блясък е с кръста равно да се поклоним в сърцата си пред Дякона и да поискаме прошка“, посочи тя пред събралото се множество и допълни: „Прости ни Апостоле за суетата, която често ни заслепява. За гордостта, заради която не виждаме доброто в другите. Прости ни, че понякога губим и вяра“. \r\nВ Брюксел председателят на Народното събрание Цвета Караянчева, председателят на Европейския парламент Антонио Таяни, народни представители и членове на Европейския парламент заедно почетоха паметта на Васил Левски. Те участваха във възпоменателна церемония пред барелефа на Левски на сградата на консулската служба към посолството на България. „Днес почитаме гибелта на един светец – Апостола на българската свобода, отбеляза председателят на парламента Цвета Караянчева. „Той е човек извън времето, личност, сравнима с най-чистите, най-светлите, най-прозорливите световни умове, допълни тя. Вече 145 години той ни е стон и камбана, съдник и утеха, проповед и възкресение, заяви още председателят на парламента. Неговата гибел ни извести, че българският дух е непокорим, че сме свободни, достойни и праведни\", подчерта още тя.\r\nПредседателят на Европейския парламент Антонио Таяни отбеляза, че Левски е европейски герой, личност, бореща се за свободата на своя народ. \r\n145-тата годишнина от гибелта на Апостола бе отбелязана и в родния му град, където се проведе митинг - поклонение. Васил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на дядо Ильо войвода.\r\nПрез 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира „патриотични дружини“ за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално – освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г. и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група „Млада България“, която го снабдила и със специална прокламация на български и турски език, издадена от името на „Привременно правителство в Балкана“. На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г.в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него „Нареда на работниците за освобождението на българския народ“ (1871 г.). В уводната и част е формулирана целта на организацията: „С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.“ За всяко отклонение от тази цел „Наредата“ предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения. След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков.\r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак.\r\nВ края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат.\r\nЛевски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена.\r\nВасил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото „който ни освободи, той ще ни зароби“. Проповядва идеята за „свята и чиста република“, за общество и държава, в която всички „да бъдат напълно свободни там, гдето живее българинът – в България, Тракия, Македония“.", "date": "2018.02.20", "title": "България почете паметта на Апостола на свободата Васил Левски (ОБЗОР)"}
{"url": "http://www.focus-news.net/news/2018/02/20/2490458/ria-novosti-rusiya-e-gotova-da-bade-posrednik-pri-razreshavaneto-na-konflikta-v-afrin.html", "text": "Заместник-министърът на външните работи на Русия Михаил Богданов заяви, че страната му при необходимост е готова да окаже посреднически услуги за разрешаването на ситуацията в сирийската провинция Африн, предава РИА Новости.\r\n„Ние не налагаме своята роля, но ако тя бъде поискана, то ние сме готови да окажем добри услуги, за да прекратим кръвопролитието, да намерим общи  знаменатели“, заяви Богданов. \r\nГенералният щаб на турската армия на 20 февруари обяви началото на операция „Маслинова клонка“ срещу кюрдските отряди в Африн. Едновременно заядено с Турция действат бойците от „Сирийската свободна армия“. \r\nДамаск решително осъди действията на Турция в Африн, отбелязвайки, че той е неотменна част от Сирия. Москва във връзка със ситуацията призова всички страни към сдържаност и уважение на териториалната цялост на Сирия. Виктор Турмаков", "date": "2018.02.20", "title": "РИА Новости: Русия е готова да бъде посредник при разрешаването на конфликта в Африн"}
{"url": "http://www.focus-news.net/news/2018/02/20/2490482/ria-novosti-nikolas-maduro-prizova-donald-tramp-da-zapochne-dialog.html", "text": "Президентът на Венецуела Николас Мадуро предложи на американския си колега Доналд Тръмп да започнат диалог и да изберат „време и място“ за него, предава РИА Новости.\r\n„Доналд Тръмп излезе с призив да няма намеса във вътрешните дела на други държави. Време е да го изпълни и вместо с агресия, да излезе с диалог. Диалогът къде ще е? В Каракас или във Вашингтон? Дай ми време и място и съм там“, написа Мадуро на страницата си в социалната мрежа „Туитър“. \r\nПо-рано държавният секретар на САЩ Рекс Тилърсън заяви, че страната му разглежда възможността да наложи петролно ембарго върху Венецуела. Той  отбеляза, че САЩ не могат да „стоят със скръстени ръце“, гледайки върху ситуацията с унищожаването на демокрацията във Венецуела. Виктор Турмаков", "date": "2018.02.20", "title": "РИА Новости: Николас Мадуро призова Доналд Тръмп да започне диалог"}
{"url": "http://www.focus-news.net/news/2018/02/20/2490483/rossiyskaya-gazeta-nato-na-granitsite.html", "text": "Председателят на комисията по отбраната на Руската дума Владимир Шаманов се срещна с чужди военин аташета и им заяви, че източникът на новите заплахи и предизвикателства за европейската сигурност не е  Русия, а провокативните действия на западните държави, пише  Российская газета.\r\nСпоред Шаманов в Източна Европа капацитетът на инфраструктурата на пристанищата и на летищата в НАТО се увеличава, както и превозвачите и местата за съхранение на американските тактически ядрени оръжия се. На нашите граници Алиансът все по-често провежда военни учения. Ако през 2014 г. те са 282, то през 2017 г. - вече 548. При това като противник на тези маневри Русия е открито наричана противник.\r\nШаманов също така припомни и други събития, пораждащи загриженост за Москва. В балтийските държави и в Полша на ротационен принцип се разполагат бронетанкова бригада, както и бригада на армейска авиация на сухопътните сили на САЩ. В същото време в Полша и Румъния се формира седалище на многонационалните отделения на Алианса. В Норвежко и Баренцово море Пентагонът изгражда военноморски части.\r\n„Числеността на силите за ранно реагиране на НАТО са се увеличили от 10 до 40 хил. души, а срокът им на готовност се съкращава от 45 на 30 денонощия. Това не са руските нормативни документи, това са вашите документи“, обърна се депутатът към чуждестранните военни дипломати.\r\nМаслата в огъня наля и  новата версия на Стратегията за отбрана и ядрената доктрина на САЩ. Според Шаманов тези документи не са нищо повече от \"покана\" за нова надпревара във въоръжението. \"Както обаче отбеляза президентът Владимир Путин, провокациите няма да ни привлекат в надпреварата на въоръжението“, уверен е той.\r\n„При това Русия възнамерява тази година да изразходва за отбрана сума, еквивалентна на 46 милиарда долара, САЩ повече от 700, Великобритания – 60, Германия и Франция по 50. Въоръжените сили на Русия са съвременни, високо мобилни, компактни и боеспособни. Те гарантирано ще защитят нашата страна и нейните съюзници от Агресия. Не бих препоръчвам да ни проверявате“, допълни депутатът. Виктор Турмаков", "date": "2018.02.20", "title": "Российская газета: НАТО на границите"}
{"url": "http://www.focus-news.net/news/2018/02/20/2490460/webradio-ungariya-balgarskiyat-ministar-predsedatel-e-ubeden-che-e-neobhodim-strog-granichen-kontrol-zaradi-nelegalnata-migratsiya.html", "text": "Българският министър-председател Бойко Борисов заяви в София по време на среща с унгарския си колега Виктор Орбан, че е необходимо стриктно наблюдаване на външните граници на Европейския съюз, предава унгарският информационен портал  Webradio.\r\nБорисов подчерта, че мигрантската криза в Европа може да бъде решена чрез строг граничен контрол и безопасни зони , извън точките за конфликт, където бежанците да търсят убежище.\r\n„Ако войната свърши в страните на произход, мигрантите трябва да се върнат в родината си и да я възстановят“,  добави българският премиер. Борисов посочи, че внимателно ще прегледа документа, представен му от Виктор Орбан, съдържащ унгарските предложения за разрешаване на кризата с миграцията. Виктор Турмаков", "date": "2018.02.20", "title": "Webradio (Унгария): Българският министър-председател е убеден, че е необходим строг граничен контрол заради нелегалната миграция"}
{"url": "http://www.focus-news.net/news/2018/02/20/2490475/turtsiya-shengen-zapadnite-balkani-i-zadalzhitelnata-relokatsiya-na-migranti-obsadi-premierat-boyko-borisov-na-sreshta-s-ungarskiya-si-kolega-viktor-orban-obzor.html", "text": ". Турция, Шенген, задължителната релокация и Западните Балкани бяха сред темите, които премиерът  Бойко Борисов обсъди с унгарския си колега Виктор Орбан. Срещата между двамата премиери се проведе в резиденция „Бояна“. Министър-председателят на Унгария Виктор Орбан заяви, че Унгария винаги ще подкрепя сътрудничеството между България и Турция и обърна внимание, че границите трябва да се охраняват. Според него България е член на ЕС и би трябвало да бъде член на Шенгенското пространство. Министър-председателят Бойко Борисов заяви, че споразумението с Турция трябва да работи и то е в полза на всички европейски страни, не само на България. По отношение на Шенгенската граница, премиерът поясни, че България отдавна е изпълнила не само критериите, но е най-надеждната граница в ЕС. Двамата министър-председатели коментираха още и темата за релокацията на мигранти. Унгарският премиер Виктор Орбан заяви, че няма смисъл да се говори за релокация, докато не се гарантира охраната на границите и въздуха, а българският премиер допълни, че страната ни разглежда задължителната релокация в обратна посока. По темата за Западните Балкани според Орбан не е достатъчно Балканите да бъдат само в политически смисъл в Европейския съюз, а трябва да имат автомагистрали и жп линии, за да се сраснат с икономическото тяло на Европа. От своя страна Бойко  Борисов посочи, че е оптимист по темата за Западните Балкани.\r\nДеница КИТАНОВА", "date": "2018.02.20", "title": "Турция, Шенген, Западните Балкани и задължителната релокация на мигранти обсъди премиерът Бойко Борисов на среща с унгарския си колега Виктор Орбан (ОБЗОР)"}
{"url": "http://www.focus-news.net/news/2018/02/20/2490486/pregled-na-osnovnite-temi-v-ruskiya-pechat-agentsiya-fokus.html", "text": "Председателят на комисията по отбраната на Руската дума Владимир Шаманов се срещна с чужди военин аташета и им заяви, че източникът на новите заплахи и предизвикателства за европейската сигурност не е  Русия, а провокативните действия на западните държави, пише  Российская газета.\r\nСпоред Шаманов в Източна Европа капацитетът на инфраструктурата на пристанищата и на летищата в НАТО се увеличава, както и превозвачите и местата за съхранение на американските тактически ядрени оръжия се. На нашите граници Алиансът все по-често провежда военни учения. Ако през 2014 г. те са 282, то през 2017 г. - вече 548. При това като противник на тези маневри Русия е открито наричана противник.\r\nШаманов също така припомни и други събития, пораждащи загриженост за Москва. В балтийските държави и в Полша на ротационен принцип се разполагат бронетанкова бригада, както и бригада на армейска авиация на сухопътните сили на САЩ. В същото време в Полша и Румъния се формира седалище на многонационалните отделения на Алианса. В Норвежко и Баренцово море Пентагонът изгражда военноморски части.\r\n„Числеността на силите за ранно реагиране на НАТО са се увеличили от 10 до 40 хил. души, а срокът им на готовност се съкращава от 45 на 30 денонощия. Това не са руските нормативни документи, това са вашите документи“, обърна се депутатът към чуждестранните военни дипломати.\r\nМаслата в огъня наля и  новата версия на Стратегията за отбрана и ядрената доктрина на САЩ. Според Шаманов тези документи не са нищо повече от \"покана\" за нова надпревара във въоръжението. \"Както обаче отбеляза президентът Владимир Путин, провокациите няма да ни привлекат в надпреварата на въоръжението“, уверен е той.\r\n„При това Русия възнамерява тази година да изразходва за отбрана сума, еквивалентна на 46 милиарда долара, САЩ повече от 700, Великобритания – 60, Германия и Франция по 50. Въоръжените сили на Русия са съвременни, високо мобилни, компактни и боеспособни. Те гарантирано ще защитят нашата страна и нейните съюзници от Агресия. Не бих препоръчвам да ни проверявате“, допълни депутатът.\r\n***\r\nЗаместник-министърът на външните работи на Украйна Елена Зеркал заяви, че Белорусия няма да може да участва в миротворската мисия на територията на Донбас, защото държавата влиза в Организацията на Договора за колективна сигурност. При това Мински нееднократно заявяваше, че е готов да участва в разрешаването на конфликта в Източва Украйна, пише  Московский Комсомолец.\r\nЗеркал заяви, че Беларус е член на ОДКБ. „Ако изключваме участието в мисията на страни от НАТО, то е логично и страни от ОДКБ да не участват в нея“, заяви тя. \r\nПо-рано съветникът на украинския президент и бивш генерален секретар на НАТО Андерс Фог Расмусен подчерта, че за миротворската мисия на територията на Украйна ще са необходими около 20 хил. военнослужещи. Според него сред тях трябва да има и миротворци от страни, на които Русия има доверие, като Беларус например. \r\nИ руският президент Владимир Путин подкрепи изпращането на миротворци в Украйна.  \r\n***\r\nПродажбата на алкохолни напитки ще бъде ограничена на местата на провеждане на мачовете от Световното първенство по футбол през 2018 г. в Русия, пише.\r\nОграниченията за продажба в деня на игрите се планират на практика навсякъде, а в някои градове продажбата на алкохол ще има и в деня преди мача. Забраните ще засегнат напитките в стъклена опаковка, а радиусът на ограничителните зони ще бъде очертан около стадионите и фен-зоните. \r\nВ частност, в Санкт Петербург продажбата на алкохолните напитки в стъклени бутилки ще бъде забранена в двукилометрова зона около стадион „Санкт Петербург“ и във фен-зоната на Конушенния площад. В Екатеринбург продажбата на алкохол ще бъде ограничена три часа преди мача на стадион „Екатеринбург арена“  и час след него. В Москва ще бъде забранена продажбата на алкохол във всякакви опаковки на местата, свързани с провеждане на мероприятия на Световното първенство.\r\n***\r\nНай-малко десет души са задържани в южната част на Таджикистан за връзки с „Ислямска държава“, пише „Независимая Газета“.\r\nСред задържаните фигурира роднината на основоположника на забранената в страната Партия на ислямското възраждане Саид Абдула Нури. Операцията започва, след като над дома на роднината на Нури и на покрива на съседна сграда на 16 февруари се виждат развени знамена на „Ислямска държава“.", "date": "2018.02.20", "title": "Преглед на основните теми в руския  печат (Агенция \"Фокус\")"}
{"url": "http://www.focus-news.net/news/2018/02/20/2490487/tass-vseki-treti-chovek-na-planetata-shte-vidi-olimpiyskite-igri-v-pyonchan.html", "text": "Директорът на службата за телевизионно предаване на Зимните олимпийски игри в Пьончан Тило Люме заяви, че всеки трети жител на земята ще ги види, предава ТАСС.\r\n„В сравнение с игрите в Сочи през 2014 г. часовете на излъчване са се увеличили с 14%. Примерно 30% , т.е. всеки трети жител на земята ще гледа Олимпийските игри в Пьончан“, заяви Люме. Според него церемонията по откриването на игрите, преминала на 9 февруари е гледана едновременно от 300 млн. души.\r\n„Най-много хора я гледаха в Южна Корея – 10 млн. души. В САЩ тя бе наблюдавана от почти двойно повече хора отколкото в цяла Европа“, отбеляза той. Виктор Турмаков", "date": "2018.02.20", "title": "ТАСС: Всеки трети човек на планетата ще види Олимпийските игри в Пьончан"}
{"url": "http://www.focus-news.net/news/2018/02/20/2490479/heti-vilggazdasg-ungariya-viktor-orban-iska-hermetichna-granichna-zashtita.html", "text": "Унгарският министър-председател Виктор Орбан заяви, че България, която в момента е ротационен председател на Съвета на ЕС има историческия шанс да направи решителна крачка напред в интеграцията на Западните Балкани към ЕС, пише унгарското издание  Heti Világgazdaság.\r\nВиктор Орбан заяви в София по време на срещата си с българския министър-председател Бойко Борисов, че по време на срещата на високо равнище на ЕС в София през май трябва да се даде крайна и решителна дума за разширяването, особено за Сърбия и Черна Гора.  „Не е достатъчно да приемем Балканите политически,  те трябва да се изградят“, допълни Орбан.\r\n„Европейският съюз има нови предложения за миграцията, което не са добри за нас, тъй като налага задължения“ смята унгарският министър-председателят. Той допълни, че броят на задължително приеманите имигранти ще се увеличава. „Изглежда, че в крайна сметка това е задължителна квота без горна граница“, уточни той и подчерта, че миграцията е опасна за европейските обществена безопасност, благополучие и християнската култура. Той изрази мнение, че трябва да се гарантира защита на границите – „те да са херметично затворени“.\r\nНа свой ред Бойко Борисов заяви, че „външните граници на ЕС ще изискват стриктно наблюдение“. Той подчерта, че България смята, че мигрантската криза в Европа може да се реши чрез строг граничен контрол и горещи точка за мигрантите извън зоните за конфликт за бежанците. „И ако  войните в страните на произход на мигрантите приключат, те ще трябва да се върнат в родината си, за да бъде възстановена“,  добави българският министър-председател. Виктор Турмаков", "date": "2018.02.20", "title": "Heti Világgazdaság (Унгария): Виктор Орбан иска херметична гранична защита"}
{"url": "http://www.focus-news.net/news/2018/02/20/2490484/hradhu-viktor-orban-zayavi-v-sofiya-che-novoto-predlozhenie-na-es-za-migratsiyata-e-nepriemlivo.html", "text": "Унгарският министър-председател Виктор Орбан заяви, че новото предложение на ЕС за миграцията не е приемливо за страната му. Той заяви това в София след преговорите с министър-председателя на България Бойко Борисов, предава унгарската медия  Híradó.hu.\r\nВиктор Орбан заяви, че броят на приеманите мигранти ще бъде задължителен и че според новото предложение Унгария ще трябва да приема десетки хиляди души годишно. „Изглежда, че в крайна сметка това е задължителна квота без горна граница“, посочи той.\r\n„Дебатът за задължителната квота стимулира миграцията“, подчерта Орбан, добавяйки, че миграцията е опасна за европейската обществена сигурност, европейското благосъстояние и християнска култура.\r\nНа пресконференция Виктор Орбан посочи колко важна е ролята на България в европейската политика. \"Има приятелски отношения между Унгария и България, а между нашите двустранни отношения няма конфликт. Имаме историческа съдба, ние трябваше да се справим с подобни исторически процеси, както в далечното минало, така и след Втората световна война“, допълни той.  Виктор Орбан изрази пред премиера на България приятелството и признанието на унгарския народ. \"Ние, унгарците, бихме искали да участваме в преустройството на България и да  поканим български инвеститори да участват в успеха на Унгария\", допълни той.\r\nОрбан добави, че преговорите му с Борисов са били фокусирани върху европейските въпроси, разделени в две основни групи: интеграцията на Западните Балкани в ЕС и миграцията.\r\nОрбан поздрави България за приноса и за отношенията между ЕС и Турция. \"Унгария винаги ще подкрепя споразумението между България и Турция и винаги ще стои зад българо-турското сътрудничество\", каза той.\r\n\"Ние сме на прага историческа възможност, защото сега има шанс да направим решителен ход към интегрирането на Балканите в Европейския съюз. България вече е член на Съюза и трябва да бъде също така член на Шенгенската зона \", каза той.\r\n„На външните граници на Европейския съюз е необходим стриктен контрол“, заяви на свой ред Бойко Борисов. Той посочи, че има миграционна криза в Европа, която може да бъде решена чрез строг граничен контрол и зони създаване на горещи точки за търсещите убежище извън зоните на конфликт. Българският министър-председател също изтъкна значението на разширяването на паневропейските транспортни коридори в региона за икономическото развитие на Западните Балкани. Виктор Турмаков", "date": "2018.02.20", "title": "Híradó.hu: Виктор Орбан заяви в София, че новото предложение на ЕС за миграцията е неприемливо"}
{"url": "http://www.focus-news.net/news/2018/02/20/2490489/sport-hetafe-pobedi-selta-s-30-v-mach-ot-ispanskoto-parvenstvo.html", "text": "Хетафе победи като домакин Селта с 3:0 в мач от 24-ти кръг от испанското първенство.\r\nПопадения на стадион „Алфонсо Перез“ бяха Луис Родригес Анхел с два гола в 37 и 85-та минута и  Видал Хорхе Молина в 51-та минута.\r\nСлед мача Хетафе е на 10-то място с 33 точки, докато Селта на 11-то с 32.  Виктор Турмаков", "date": "2018.02.20", "title": "Спорт: Хетафе победи Селта с 3:0 в мач от испанското първенство"}
{"url": "http://www.focus-news.net/news/2018/02/20/2490490/reuters-donald-tramp-podkrepi-kandidaturata-na-mit-romni-za-senator-ot-shtata-yuta.html", "text": "Президентът на САЩ Доналд Тръмп подкрепи бившия кандидат-президент Мит Ромни за сенатор от щата Юта, въпреки че Ромни в миналото бе критичен към него, предава  Reuters.\r\nПо време на президентската кампания от 2016 г. Ромни заяви, че Тръмп е „измамник“, който „си играе с американското общество“. В отговор Тръмп заяви, че Ромни е бил „удушен  като куче“ по време на президентската надпревара през 2012 г. срещу Барак Обама. \r\nТръмп заяви, че Ромни „ще стане страхотен сенатор и ценен наследник на Орин Хеч“. „Той има пълната ми подкрепа“, допълни президентът от профила си в социалната мрежа „Туитър“.  Виктор Турмаков", "date": "2018.02.20", "title": "Reuters: Доналд Тръмп подкрепи кандидатурата на Мит Ромни за сенатор от щата Юта"}
{"url": "http://www.focus-news.net/news/2018/02/20/2490493/reuters-pravitelstvoto-na-yuzhna-koreya-saobshti-vodi-pregovori-za-provezhdaneto-na-otlozhenite-voenni-ucheniya-sas-sasht.html", "text": "Южнокорейският министър на националното обединение Чо Мьон-гюн заяви, че преговорите за провеждането на отложените военни учения между страната му и САЩ се движат напред, предава  Reuters.\r\nСАЩ и Южна Корея се споразумяха да отложат ежегодните си общи военни учения до след края на Зимните олимпийски игри в Пьончан на 25 февруари. \r\nВ замяна Северна Корея се съгласи да проведе първите официални преговори с Южна Корея за последните две години. Виктор Турмаков", "date": "2018.02.20", "title": "Reuters: Правителството на Южна Корея съобщи, води преговори за провеждането на отложените военни учения със САЩ"}
{"url": "http://www.focus-news.net/news/2018/02/20/2490491/pregled-na-mezhdunarodnite-novini-do-6-chasa-agentsiya-fokus.html", "text": "Изявлението на албанския премиер Еди Рама за общ президент на Албания и Косово, е неподходяща според Европейската комисия.\r\nПозицията на ЕК бе представена от говорителя Катрин Рей, която поясни, че изявления, които биха могли да се тълкуват като политическа намеса в съседните страни, не помагат за изграждането на добри съседски отношения.\r\n„ЕС очаква продължаването на изграждането на конструктивни отношения в целия регион. ЕС ще продължи да подкрепя принципите на помирение и сътрудничество в този регион\", подчерта Рей.\r\nВ неделя албанският министър-председател Еди Рама заяви, че общ президент на Косово и Албания ще бъде добър пример за единство на двете страни. Подобна инициатива би могла да се реализира след 10 години, подчерта Рама. По-рано сръбският външен министър Ивица Дачич осъди изявлението на албанския премиер Еди Рама и заяви, че ЕС и западните страни „заравят главите си в пясъка\" пред великоалбанската политика на Тирана.\r\n*** Преди десет години Косово обяви независимостта си от Сърбия. Нейните албанци, които съставляват по-голямата част от населението, празнуват. Но нейните сърби, повечето от които живеят в анклави, не са радостни. Сърбия не признава Косово, бивша нейна южна провинция, а косовските сърби все още се възприемат за граждани на Сърбия. Положението е типично за Балканите, където границите са бъркотия. Има сърби, живеещи в Косово и в Босна и Херцеговина, албанци, бошнаци (мюсюлмани) и гърци, живеещи в Албания. Наскоро сръбските власти предложиха обсъждане за обмен на територия с косовските албанци. Но това може да не се окаже разумна идея.\r\nПрез 1923 г. Гърция и Турция се споразумяха да разменят около два милиона души. Повечето гръцкоговорящи християни, православни граждани на Турция, бяха изпратени в Гърция, а мюсюлмани от Гърция бяха преместени в Турция. Брутален процес, който дори не е предшестван от военни действия – двете държави са се сражавали само на остров Кипър, където населението остава смесено. Но този прецедент вдъхновява националистите от Западните Балкани. \r\nМежду 1918 г. и края на 50-те години много мюсюлмани бяха насърчени да напуснат Югославия за Турция. При разпадането на Югославия през 90-те години на миналия век тя обаче все още представляваше микс от различни народи. Лидерите в тези югославски войни разглеждаха етническото прочистване като най-добрият начин за създаване на нови нации, незасегнати от „обезпокоителни“ малцинства. До 1995 г. исторически сръбските райони на Хърватия бяха изпразнени; стотици хиляди сърби, хървати и бошняци също бяха изселени от домовете си в Босна. Голям брой сърби избягаха от Косово след войната, но около 120 хил. все още живеят там. \r\nВластите в Белград искат да обсъдят предаването на северната част на Косово, като в замяна населените с албанци земи в Сърбия бъдат предадени на най-младата държава на Балканите. Поддръжниците на такова „присвояване на карти\" твърдят, че мултиетническите държави са се провалили на Балканите. Но те игнорират факта, че след като правителствата поемат по този път, процесът няма да има край и не обръщат внимание на съблюдаването на човешките права на всички участници в този процес. Ако Косово и Сърбия започнат сериозни преговори за преначертаване на границите си, въздействието върху балканските общности, с изключение на тези в засегнатите части на Косово и Сърбия, може да бъде дълбоко. Лидерите на босненските сърби ще проведат референдум за бъдещето на Република Сръбска; босненските хървати ще последват примера им; а босненците ще се борят, за да предотвратят разпиляването на тяхната обща страна. На границата Сърбия ще притисне босненските националисти в Санджак, които мечтаят да включат този регион във Велика Босна. Междувременно албанците в Западна Македония и Черна гора биха поискали да се присъединят към Велика Албания. Поддръжниците на тази идея също биха искали да включат части от Северна Гърция, докато гръцките националисти ще настояват за част от Южна Албания.\r\nПо ирония, повечето косовски сърби всъщност живеят в анклави в южната част на младата балканска държава. Така че и след споразумението те няма да живеят в Сърбия. Те вероятно ще бъдат принудени да напуснат домовете си или пък ще бъдат директно изгонени.  Сръбските власти би трябвало да бъдат по-малко загрижененост за своите сънародници, ако предприемат стъпки за признаването на Косово като независима държава. По този начин те ще имат възможност да реализират надеждите си за членство в Европейския съюз. \r\nРазмяната на територии в Западните Балкани може да има огромни последици. Унгарските националисти в крайна сметка остават несъгласни със загубата на Трансилвания в Румъния, а румънските националисти биха искали да преначертаят границите си, за да стъпят в Молдова. Има причина терминът  „балканизация\" да има лоша конотация. Но премахването на границите е по-добро решение от преначертаването им. В противен случай, както твърди високопоставен политик от Брюксел, ще се стигне до „отварянето на портите към Ада“.\r\n*** Президентът на САЩ Доналд Тръмп подкрепи бившия кандидат-президент Мит Ромни за сенатор от щата Юта, въпреки че Ромни в миналото бе критичен към него.\r\nПо време на президентската кампания от 2016 г. Ромни заяви, че Тръмп е „измамник“, който „си играе с американското общество“. В отговор Тръмп заяви, че Ромни е бил „удушен  като куче“ по време на президентската надпревара през 2012 г. срещу Барак Обама. \r\nТръмп заяви, че Ромни „ще стане страхотен сенатор и ценен наследник на Орин Хеч“. „Той има пълната ми подкрепа“, допълни президентът от профила си в социалната мрежа „Туитър“. \r\n*** Официалният представител на ООН Фархан Хак заяви, че организацията призовава международната общност към съвместна борба срещу терористите от „Ислямска държава“ и свързаните с нея формирования в Ирак. Така той коментира нападение, извършено от по-рано неизвестната групировка „Белите знамена“ в северните райони на страната.\r\n„ООН желае международната общност да се противопостави на „Ислямска държава“ и нейните филиали. Ние продължаваме да призоваваме към международно единство в борбата срещу „Ислямска държава“, заяви Хак. То напомни, че през последните седмици генералният секретар на ООН Антонио Гутереш „предупреждава за ръста на насилието в различните райони“ на страната. \r\nСъобщенията за появата на нова терористична групировка, именуваща се „Раят ел Бейда“ (Белите знамена) се появиха в началото на годината. Според местни медии числеността ѝ е около 500 души, най-вече кюрди и бивши арабски наемници, сражавали се на страната на „Ислямска държава“ в Ирак и в Сирия. На бялото знаме на организацията е изобразена лъвска глава. \r\n***  Главнокомандващият на руските въздушно-космически сили генерал-полковник Сергей Суровкин може отново да оглави групировката на руските въоръжени сили в Сирия, които той командва в периода между юни и декември 2017 г.\r\n„Сергей Суровкин може отново да се отправи на служебна командировка в Сирия, за да оглави руската групировка. Такава възможност в момента се обсъжда“, заяви източникът от руското министерство на отбраната.  Той поясни, че в случай на изпращане в командировка в Сирия Суровкин ще остане главнокомандващ на въздушно-космическите сили и неговите задължения на поста временно ще се изпълняват от заместниците му.\r\nВ момента руските войски в Сирия са командвани от генерал-полковник Александър Журавльов.\r\n*** По данни на базираната в Лондон „Сирийска обсерватория за правата на човека“ най-малко 77 души са загинали при тежка правителствена бомбардировка над държания от опозицията анклав Източна Гута край столицата Дамаск.\r\nСпоред „Обсерваторията“ най-малко 20 деца са сред загиналите при ударите. Близо 300 души са ранени.\r\n*** Съдът в Перу нареди бившият президент на страната Алберто Фухимори да бъде съден за убийството на шест фермери през 1992 г., заявявайки че той няма имунитет, макар че наскоро бе оправдан за друго престъпление.\r\nНационалният криминален съд съобщи, че амнистията, предоставена на Фухимори по случай за нарушение на човешките права не се отнася за убийството на шестимата фермери.\r\nПрокурорите искат да осъдят бившия президент и 22 други за убийства с „отряди на смъртта“\r\n***", "date": "2018.02.20", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/02/20/2490481/moskovskiy-komsomolets-v-kiev-obyasniha-zashto-beloruski-mirotvortsi-nyama-da-mogat-da-vlyazat-v-donbas.html", "text": "Заместник-министърът на външните работи на Украйна Елена Зеркал заяви, че Белорусия няма да може да участва в миротворската мисия на територията на Донбас, защото държавата влиза в Организацията на Договора за колективна сигурност. При това Мински нееднократно заявяваше, че е готов да участва в разрешаването на конфликта в Източва Украйна, пише  Московский Комсомолец.\r\nЗеркал заяви, че Беларус е член на ОДКБ. „Ако изключваме участието в мисията на страни от НАТО, то е логично и страни от ОДКБ да не участват в нея“, заяви тя. \r\nПо-рано съветникът на украинския президент и бивш генерален секретар на НАТО Андерс Фог Расмусен подчерта, че за миротворската мисия на територията на Украйна ще са необходими около 20 хил. военнослужещи. Според него сред тях трябва да има и миротворци от страни, на които Русия има доверие, като Беларус например. \r\nИ руският президент Владимир Путин подкрепи изпращането на миротворци в Украйна.   Виктор Турмаков", "date": "2018.02.20", "title": "Московский Комсомолец: В Киев обясниха защо белоруски миротворци няма да могат да влязат в Донбас"}
{"url": "http://www.focus-news.net/news/2018/02/20/2490494/sport-ayntraht-pobedi-layptsig-s-21-v-mach-ot-germanskoto-parvenstvo.html", "text": "Айнтрахт победи като домакин Лайпциг с 2:1 в мач от 23-ти кръг на Бундеслигата.\r\nРезултатът бе открит от гостите в 13-та минута с попадение на Жан-Кевин Огюстен, но Айнтрахт обърнаха резултата с попадения на Тимоти Чандлър и на Кевин-Принс Боатенг в 22 и в 26-та минута.\r\nСлед този мач Айнтрахт е на трето място в класирането с 39 точки, докато Лайпциг на пето с точка по-малко.  Виктор Турмаков", "date": "2018.02.20", "title": "Спорт: Айнтрахт победи Лайпциг с 2:1 в мач от германското първенство"}
{"url": "http://www.focus-news.net/news/2018/02/20/2490498/nimh-minimalnite-temperaturi-shte-sa-predimno-mezhdu-minus-1-i-4-maksimalnite-shte-sa-mezhdu-3-i-8.html", "text": "Атмосферното налягане ще се понижава, но ще остане по-високо от средното за месеца. Ще бъде облачно, на места с превалявания от сняг, в Горнотракийската низина и по Черноморието – от дъжд. Ще духа умерен вятър от изток-североизток. Минималните температури ще са предимно между минус 1 и 4°, максималните ще са между 3 и 8°. Това съобщи за Агенция „Фокус“ дежурният синоптик от НИМХ Георги Цеков. \r\nПо Черноморието ще бъде предимно облачно и с превалявания от дъжд. Ще духа умерен вятър от изток-североизток. Максималните температури ще са между 6° и 9°. Температурата на морската вода е 7 - 8°. Вълнението на морето ще е 3 – 4 бала.\r\nВ планините ще бъде облачно, ветровито и със слаби валежи от сняг. Ще духа умерен до силен югоизточен вятър. Максималната температура на височина 1200 метра ще е около минус 2°, на 2000 метра – около минус 5°.", "date": "2018.02.20", "title": "НИМХ: Минималните температури ще са предимно между минус 1 и 4°, максималните ще са между 3 и 8°"}
{"url": "http://www.focus-news.net/news/2018/02/20/2490496/tsarygrad-turtsiya-reshi-da-igrae-na-granitsata-na-nakazatelnoto-pole-v-siriya.html", "text": "Турция наистина се заиграва в Сирия и вече е на границата на наказателното поле. Такова е мнението на редица наблюдатели, обобщаващи срещата между държавния секретар на САЩ Рекс Тилърсън и турския външен министър Мевлют Чавушоглу и президента на Турция Реджеп Тайип Ердоган, коментира руската медия Царьград„Опит за премахване на усложнения за сметка на Сирия\r\nКакто се изясни, по време на преговорите Турция предложи на САЩ да разположи в пограничния сирийски регион Манбидж съвместен турско-американски военен контингент. Официалната му задача ще е осигуряването на сигурността. Условието е едно: кюрдските „Отряди за народна самоотбрана“ (YPG) да напуснат Манбидж. \r\n„Важно е кой именно ще управлява и ще осигурява сигурността в тези райони“, заяви Чавушоглу. „Ще координираме усилията, за да възстановим стабилността на Манбидж и на другите градове. Ние ще започнем от Манбидж. След като „Отрядите за народна самоотбрана“ го напуснат, ние заедно със САЩ ще можем да извършим съвместни действия, основани на доверие“, допълни той.\r\nОтносно „доверието“ – думите не са празни. На практика всички наблюдатели отбелязаха безпрецедентно хладният фон на двудневното посещение на Рекс Тилърсън в Анкара. Отношенията между САЩ и Турция се намират на много ниско равнище – преди всичко заради подкрепата на Вашингтон към сирийските кюрди, чиито политически и военни структури се смятат от турците за терористични. Политическите аналитици отбелязват дори едва ли не подкупващ тон на американския държавен секретар, когато той заяви: „Ние решихме и президентът Ердоган реши, вчера вечерта, че трябва да намерим изход. Нашите отношения са твърде важни“. \r\n„САЩ по-рано даваха на Турция обещания, които не изпълнявахме. В рамките на работната група ще работим над това и Манбидж ще бъде приоритет“, буквално се умилкваше Тилърсън пред турците. \r\nОт тук може да се направи извод: съюзниците в НАТО ще решат своите разногласия за сметка на Сирия. Всъщност с цената на съвместна окупация на части от нейната суверенна територия.Към какво водеше развитието на събитията\r\nОт гледна точка и на Турция, и на САЩ това може да се сметне за действително най-доброто за двете страни решение. \r\nОт 20 януари насам Турция води на територията на Сирия бойни действия срещу кюрдите в провинция Африн. Операцията, наречена „Маслинова клонка“, се провежда при негласното съгласие на Русия, Иран и на самата Сирия. Естествено това съгласие произлиза от условното тихо разбиране, че турците ще ликвидират военната и политическата структура на кюрдите в региона. След това властта в провинцията ще премине в ръцете на Дамаск, гарантиращ, че от тези територии няма да произлиза опасност за Турция. Турската войска също може да бъде оставена в провинцията като гарант на такова положение – при официално, естествено, признание на териториалната цялост на Сирия.\r\nНо междувременно кюрдите станаха надежден съюзник на САЩ в Сирия. И затова успехите на турските войски в Африн издига на преден план опасността, че по-нататък може да има сблъсък между турците и американците в Манбидж – нали Анкара не крие, че тази цел ще бъде следваща цел на атаките срещу кюрдите.\r\nКакво да се прави тогава? Войските на двата съюзника в НАТО да се бият помежду си, както вече започнаха да предричат домораслите политически анализатори в интернет?\r\nТова, разбира се, няма да бъде направено нито от САЩ, нито от Турция. Съдбата на Манбидж ще се реши за сметка на същата териториална цялост на Сирия, която уж САЩ и Турция ще се задължат да уважават.Въпрос за средата на март? \r\nПървият кръг преговори по Манбидж в рамките на провъзгласения в резултат на посещението на Тилърсън механизъм за тях трябва да се проведе в средата на март. В качество на такъв механизъм Тилърсън заяви, че от една страна Вашингтон признава правото на Турция да защитава своите граници, но от друга, за необходимостта Анкара да не предприема твърде резки действия.\r\nКакво означава това? Според наблюдателя от ВВС по въпросите на сигурността Джонатан Маркус, става дума за началото на нова фаза от войната в Сирия, която се „характеризира с активизирането на чуждестранните играчи – Русия, САЩ, Израел, Турция и разбира се, Иран“.\r\n„Днес всички тези страни всъщност водят война по заместване на сирийска територия. Това води до най-различни трудности и противоречия – не само между Турция и САЩ. Потенциалните последствия от сирийския конфликт стават все по-опасни“, убеден е той.\r\nС това едва ли може да се спори, отбелязват на свой ред руските политолози, наблюдаващи конфликта в Сирия вече дълги години. Но времето на окончателния избор все някога ще дойде. Изборът, сам по себе си, е прост: дали сте за запазването на правителството в Дамаск като единствено законно от правна гледна точка или „Асад трябва да си върви“?\r\nВ момента наблюдаваме постепенно постепенното премахване от сирийската шахматна дъска на изигралите своята роля фигури. Твърде конфликти, че да може да се използват по-нататък. Това са „Ислямска държава“, „Джебхат ан Нусра“, различните „диви“ групировки. Ето една от тях  днес стават кюрдите, които започнаха да пречат на всички – и на Дамаск, и на Анкара, и на Москва, и на Техеран. И дори, както видяхме по време на скорошното посещение на Тилърсън в Турция – и на Вашингтон.\r\nПонеже тези „шахматни фигури“ са живи, то едни от тях се унищожават, а други се преоформят и отново се вкарват в играта. Вашингтон грижливо запазва останките от „Ислямска държава“ и усилено формира нова военно-политическа структура в провинция Деир ез Зор. Това е т.нар. „Военен съвет“, който е оглавен от местни арабски вождове и командири на „Ислямска държава“, предвидливо спасени от американците в Ракка и на източния бряг на река Ефрат.\r\nИ кюрдите, свършили своята работа и отнели левия бряг на Ефрат от правителството на Сирия, вече не са нужни на САЩ. Още повече, че те започват да разбират, колко епично ги захвърлят и затова завързват напълно взаимноинтересни контакти в Дамаск. В частност делят американския петрол в провинция Деир ез Зор със сирийски държавни компании в съотношение 60% на Дамаск, 25% за себе си и 15% за местните племена. \r\nТака кюрдите стават за американците не само ненужни, а направо опасни. Затова и договарянето на САЩ с Турция на тяхна сметка става неизбежно. И срокът до средата на март е необходим на Вашингтон, за да се избави окончателно от зависимостта от кюрдските въоръжени отряди, опирайки се на други структури. \r\nА русия по някакъв начин трябва да реши въпроса с Турция, която е започнала да играе в Сирия на границата на наказателното поле.  Виктор Турмаков", "date": "2018.02.20", "title": "Царьград: Турция реши да играе на границата на наказателното поле в Сирия"}
{"url": "http://www.focus-news.net/news/2018/02/20/2490495/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Слаб дъжд вали в областите Варна, Враца, Кюстендил, Пазарджик, Пловдив, Смолян и Шумен, както и в района на проход „Република“, Пода, Вълчаново Ханче, Босна и Малко Търново /обл. Бургас/, Свищов /обл. Велико Търново/, АМ „Тракия“ и АМ „Марица /обл. Стара Загора/\r\nСняг вали в областите Видин, Монтана, Разград, Русе, Силистра, Смолян, в планинските части на областите Кюстендил и Пазарджик, както и в района на проход „Шипка“, Прилеп /обл. Бургас/, Трън, Брезник и Извор /обл. Перник/, Муселиево и Кнежа /обл. Плевен/, Бистрица, Самоков и Ихтиман /обл. София/.\r\nПътните настилки са предимно мокри, на местата със снеговалеж, в планинските и усойни места частично заснежени и обработени.\r\nНамалена видимост поради мъгла:\r\n- до 50 м на проход „Шипка“\r\n- до 100 м в района на проход „Дюлински“, Гривица /обл. Плевен/, Котел /обл. Сливен/.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“:\r\nОбласт Перник: Движението през тунел „Люлин“ /втори тунел/ от км 10+562 до км 10+873 се осъществява с частично отбиване последователно в дясната и лявата тунелна тръба поради ремонт на осветителната инсталация на тунела. Срок до 16:00 ч. на 20.02.2018 г.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.20", "title": "Актуална пътна обстановка"}
{"url": "http://www.focus-news.net/news/2018/02/20/2490497/predstoyashti-sabitiya-v-stranata-za-20-fevruari-agentsiya-fokus.html", "text": "*** \r\nОт 14.00 часа в Гербовата зала на „Дондуков“ 2 президентът Румен Радев ще удостои с висши държавни отличия дейци на образованието, науката и военномедицинското дело. \r\n*** \r\nВ резиденция „Бояна“ министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София. \r\n*** \r\nДвудневна конференция на началника на отбраната генерал-лейтенант Андрей Боцев започва в София. Темата на форума е: „Предизвикателствата пред системата за отбрана на страната и използването на Въоръжените сили при развитие на военно-политическа криза“. \r\n***\r\nОт 09.30 часа 28-и състав на Софийски градски съд ще заседава по делото срещу Евгени И. и Петър С., (бивши агенти от ДАНС, чл. 357 НК).\r\n***\r\nОт 09.30 часа в зала „Изток“ на Народното събрание ще се проведе Национален дискусионен форум “Изграждането на АЕЦ“Белене“ - целесъобразност, алтернативи, икономически модели“. \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф” 12, Съдийската колегия ще проведе заседание, на което ще бъдат изслушани двамата кандидати за председател на СГС. \r\n***\r\nОт 10.00 часа зам.-министъра на МТСП д-р Султанка Петрова ще има среща със студентите от „Национален български университет - трета възраст“.\r\n*** \r\nОт 11.00 часа в Сити Марк Арт Център ще се състои пресконференция, на която ще бъде представен проектът „Обединени в изкуството“.\r\n***\r\nОт 11.00 ч. в Музея за история на София (обновената сграда на бившата Централна баня) ще се състои официалното валидиране на пощенска марка „София – Европейска столица на спорта“. На събитието ще присъстват Йорданка Фандъкова – кмет на София, Ангел Попов – зам.-министър на транспорта, информационните технологии и съобщенията, Елен Герджиков – председател на Столичен общински съвет и на Фондация „София – Европейска столица на спорта“, д-р Тодор Чобанов – зам.-кмет на София и др. \r\n***\r\nОт 11.00 часа в складова база на ГДПБЗН в село Локорско на ул. \"Илия Манов \"30 кметовете на 39 български общини ще получат дарение за подпомагане дейността на доброволните формирования от Конфедерация Швейцария.  \r\n***\r\nОт 11.30 часа в НДК представителите на медиите ще научат интересни подробности за  възстановените оригинални стенни часовници в Централно фоайе на НДК, които са част от автентичния интериор на сградата.\r\n*** \r\nОт 12.30 часа ръководството на ПП АБВ ще даде пресконференция в централата на партията на адрес - ул. “Врабча“ 23 в столицата. Темата на пресконференцията е подготовка на дискусионен енергиен форум на тема „АЕЦ „БЕЛЕНЕ“ - ключ към развитието и сигурността на България.“ \r\n***\r\nОт 13.00 часа в зала „Сердика“ на „София Хотел Балкан“ ще се състои дискусия на тема „Пакетът „Чиста енергия“ и ефектите върху българската енергетика“. Това е петата от поредицата експертни дискусии, които се провеждат под бранда Energy Managers' Forum.\r\n*** \r\nОт 14.00 часа 20-и състав на Софийски градски съд ще заседава по делото срещу Йоан Матев за убийството в Борисовата градина (чл. 116 НК).\r\n*** \r\nОт 14.00 часа в Аулата на „УСБАЛ по онкология“ ще се състои официалното честване на 85-тата годишнина на един от създателите на българската онкология - проф. Иван Черноземски.\r\n*** \r\nОт 15.00 часа лидерът на БСП – София Калоян Паргов и народният представител от „БСП за България“ Христо Проданов ще се срещнат с жители на столицата в постоянната приемна на БСП – София на ул. „Леге“ №10, етаж 1.\r\n*** \r\nОт 15.00 до 17.00 часа лидерът на БСП – София Калоян Паргов и народният представител от „БСП за България“ Христо Проданов ще проведат приемна за граждани. Тя ще се проведе в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.\r\n***\r\nОт 10.00 часа в Регионален исторически музей – Благоевград ще започне екологична образователна програма за НП „Рила“. \r\n***\r\nОт 22.00 часа в кино Cinemax ще бъде представен новият български филм „Привличане“. Преди прожекцията ще има и фен-среща с част от актьорите. \r\n*** \r\nОт 13.30 часа в зала „Компас“ на ИХ „България“ Областната организация на БЧК - Бургас ще проведе своето Годишно отчетно общо събрание.\r\n*** \r\nОт 17.30 часа в зала „Петя Дубарова“ на КЦ “Морско казино“ в Бургас ще бъде представена книгата „Пепел от пеперуди. Любовна лирика в слово и цвят“ от Борислав Костов.\r\n*** \r\nОт 18.00 часа в галерия „Георги Баев“ ще бъде представена изложба от картини на Георги Баев, дарени на различни институции.\r\n*** \r\nОт 10.00 часа в ДГ „Соня“ ще се проведе \"Коя е моята Родина?\" - открита педагогическа ситуация пред родители, група \"Мечо Пух\". \r\n*** \r\nОт 11.00 часа във фоайето на РНБ „П. Р. Славейков“ ще се проведе Откриване на документална изложба, посветена на 80-годишнината от откриването на паметника на свободата на връх Шипка. Изложбата се организира съвместно с Национален музей „Шипка“ и Държавен военен архив –Велико Търново. \r\n*** \r\nОт 19.00 часа в ДКС „Васил Левски“ ще започне „Children in time“ – Deep Purple and Rainbow tribute - концерт с участието на Николо Коцев, рок група „Кикимора“ и оркестър на Държавна опера - Стара Загора. \r\n*** \r\nОт 19.00 часа в камерната зала на ДКТ ще бъда представена постановката „Женитбата“ на Н. В. Гогол. \r\n*** \r\nОт 17.00 часа в митрополитския храм „Св. Николай Мирликийски” започва Велико повечерие с втората част от Покайния канон на св. Андрей Критски.\r\n*** \r\nОт 14.00 часа в  НЧ „Градина - Върбица 1894“ ще се проведе Работилница „Седянка“ - традиционна седянка за изработване на мартеници. \r\n*** \r\nОт 11.00 часа в района на село Крепост ще бъде направена първа копка на „Автоматична наблюдателна кула за откриване на горски пожари“.\r\n*** \r\nОт 11.00 час в конферентна зала на хотел „България“ ще се проведе пресконференция по случай първият официален  празник на НЧ „Добрич-2017“.\r\n***\r\nОт 11.00 часа в залата на Община Кюстендил ще се състои пресконференция по повод началото на нов социален проект. \r\n***\r\nОт  10.00 часа в зала №2 Апелативен съд ще гледа мярката за неотклонение на Нофал З., който е обявен за международно издирване от Кралство Мароко с цел екстрадиция във връзка с извършване на терористична дейност и членство в терористична организация ИДИЛ. \r\n***\r\nОт 11.00 часа в двора на УХТ ще бъде направена първата копка по проект \"Изграждане на модерна образователна инфраструктура в Университет по хранителни технологии\".\r\n***\r\nОт  12.00 часа в клуба на ВМРО - Пловдив на бул. \"Марица\" 51, под моста на Герджика, общинските съветници от ВМРО и председателят и кмет на район Южен ще дадат пресконференция.\r\n*** \r\nОт 16.00 часа общинският съветник от  ГЕРБ Иван Вичков ще приема граждани в офиса на ГЕРБ в район „Тракия” в блок 91. \r\n*** \r\nОт 09.30 часа Н.В.Пр. Русенски митрополит Наум и свещеници от Русенска митрополия ще отслужат панихида в храм „Света Троица, която е част от честванията по повод 140 години от Освобождението на Русе. \r\n*** \r\nОт 14.30 часа в Заседателна зала на Община Русе ще се проведе пресконференция по повод Международен фестивал \"Мартенски музикални дни\".\r\n***\r\nОт 10.00 часа пред съдебната палата в Смолян ще се проведе среща на открито на служители на ГД „Охрана“ и ГД „Изпълнение на наказанията“. \r\n***\r\nОт 13.00 часа, в зала 201 на Областна администрация - Смолян, ще се проведе заседание на комисията във връзка с изработване на Областна здравна карта на област Смолян.\r\n*** \r\nОт 11.30 часа Библиотечен филиал „Августа Траяна” на библиотека „Родина“ и Таня Иванова  ще гостуват на СУ „Христо Ботев” на тема „В очакване на Баба Марта“.\r\n*** \r\nОт 19.00 часа в Регионална библиотека „Захарий  Княжески“ ще се проведе благотворителен концерт на ГПЧЕ „Ромен Ролан“.\r\n***\r\nОт 09.00 часа в стая 317 в сградата на Общината ще се проведе заседание на ПК „Младежки дейности и спорт”.\r\n*** \r\nОт 10.00 часа в зала 203 на Общината ще се проведе брифинг. \r\n***\r\nОт 10.30 часа в зала 304 на Общината ще се проведе заседание на  ПК „Икономическа политика, общинска собственост и контрол по сделките с общинско имущество.\r\n*** \r\nОт 13.00 часа в зала 203 на Общината ще се проведе заседание на ПК„Европейски проекти, международно сътрудничество и взаимодействие с НПО”.\r\n*** \r\nОт 14.00 часа в зала 203 на Общината ще се проведе заседание на ПК Правна и опазване на обществения ред”.\r\n*** \r\nОт 17.30 часа в ямболския Безистен ще бъде открита изложбата „Железницата Ямбол-Елхово-101 години история“, посветена на историята на железницата „Ямбол – Елхово“.", "date": "2018.02.20", "title": "Предстоящи събития в страната за 20 февруари (Агенция „Фокус“)"}
{"url": "http://www.focus-news.net/news/2018/02/20/2490499/predstoyashti-mezhdunarodni-sabitiya-za-20-fevruari-agentsiya-fokus.html", "text": "Около 460 хиляди германски социалдемократи ще гласуват коалиционното споразумение със Съюза (ХДС/ХСС).\r\n*** Финансовите министри на Европейския съюз се събират за обсъждане на бюджета на Общността след Брекзит.\r\n*** Бежанецът от Узбекистан, който се призна за виновен за терористичната атака в Стокхолм от април 2017 г., ще свидетелства в съда.\r\n*** Нил Муйжниекс, комисар по човешките права към Съвета на Европа, пристига на посещение в Белград, за да обсъди въпроси, свързани с правосъдието, приобщаващото образование и свободата на медиите.\r\n*** Дейвид Дейвис ще изнесе реч за бъдещето на отношенията между Обединеното кралство и Европейския съюз, а също и със света, в периода след Брекзит.\r\n*** Навършва се един месец от началото на турската операция „Маслинова клонка“ в района на сирийския град Африн.\r\n***", "date": "2018.02.20", "title": "Предстоящи международни събития за 20 февруари (Агенция „Фокус“)"}
{"url": "http://www.focus-news.net/news/2018/02/20/2490501/sport-manchestar-siti-otpadna-ot-kupata-na-angliya.html", "text": "Уигън победи Манчестър Сити в осминафинален мач за купата на Англия с 1:0. Единственият гол в мача бе забит от ирландския нападател Ули Григ.\r\nНа четвъртфиналите Уигън ще играе на свой терен срещу Саутхемптън. Другите мачове от кръга ще са Лестър-Челси и Манчестър Юнайтед – Брайтън. Другите два участника на четвъртфиналите ще бъдат определени след мачовете Суонси-Шефийлд Уенсдей и Тотнъм-Рочдейл. Виктор Турмаков", "date": "2018.02.20", "title": "Спорт: Манчестър Сити отпадна от Купата на Англия"}
{"url": "http://www.focus-news.net/news/2018/02/20/2490477/tass-vanshnite-ministri-na-rusiya-iran-i-turtsiya-shte-provedat-na-16-mart-sreshta-v-astana.html", "text": "Външните министри на Русия, Турция и Иран Сергей Лавров, Мевлют Чавушоглу и Мохамад Джавад Зариф ще проведат среща в столицата на Казахстан на 16 март. Това бе съобщено от турския вицепремиер Бекир Боздаг, предава  ТАСС.\r\n„Преговорите между Турция, Русия и Иран относно Сирия ще продължат. Тристранната среща на външните министри ще се състои в Астана на 16 март“, заяви Боздаг.\r\nПо-рано Зариф съобщи пред журналисти, че „след две седмици в Астана трите страни гаранти на режима на прекратяване на бойните действия в Сирия ще се срещнат на равнище външни министри, за да снижат напрежението в Сирия и след това да подготвят почва за провеждане на среща на високо равнище в Истанбул, за да се заемат с разрешаването на конфликта“. Виктор Турмаков", "date": "2018.02.20", "title": "ТАСС: Външните министри на Русия, Иран и Турция ще проведат на 16 март среща в Астана"}
{"url": "http://www.focus-news.net/news/2018/02/20/2490500/prezidentat-rumen-radev-shte-udostoi-s-visshi-darzhavni-otlichiya-deytsi-na-obrazovanieto-naukata-i-voennomeditsinskoto-delo.html", "text": "Президентът Румен Радев ще удостои с висши държавни отличия дейци на образованието, науката и военномедицинското дело. Това съобщиха от прессекретариата на държавния глава. Церемонията ще се състои от 14.00 часа днес в Гербовата зала на „Дондуков“ 2.   \r\nЗа заслуги в областта на образованието и науката проф. Анна  Недялкова ще получи орден „Св. св. Кирил и Методий“ първа степен.   \r\nДоцент Тодор Ангелов Тодоров ще бъде удостоен с орден „Св. св. Кирил и Методий“ първа степен за приноса си за утвърждаване и развитие на българската образователна система.   \r\nПрезидентът Румен Радев ще удостои посмъртно с орден „Св. св. Кирил и Методий“ първа степен проф. Янко Борисов за приноса си в областта на образованието и науката.  \r\nЗа заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий“ огърлие ще бъдат удостоени проф. Владко Тодоров Панайотов и академик Иван Николов Юхновски.   \r\nПроф. Крум Кацаров ще получи орден „Стара планина“ втора степен за големи заслуги към Република България в областта на военномедицинското дело.", "date": "2018.02.20", "title": "Президентът Румен Радев ще удостои с висши държавни отличия дейци на образованието, науката и военномедицинското дело"}
{"url": "http://www.focus-news.net/news/2018/02/20/2490505/ministar-ekaterina-zaharieva-shte-uchastva-v-neformalna-sreshta-na-ministrite-na-es-otgovaryashti-za-politikata-za-razvitie.html", "text": "Вицепремиерът и министър на външните работи Екатерина Захариева ще вземе участие в неформална среща на министрите на ЕС, отговарящи за политиката за развитие. Форумът ще се проведе в Брюксел. Това съобщиха от пресцентъра на Министерството на външните работи. Срещата ще започне с обмен на мнения по бъдещото Споразумение за партньорство между ЕС и страните от Африка, Карибите и Тихоокеанския басейн (АКТБ) след 2020 г. Министрите ще обсъдят още доклада на Европейската Комисия относно Средносрочния преглед на външните финансови инструменти и идеята за създаване на Европейска банка за развитие. Работният обяд ще бъде посветен на целите за устойчиво развитие и реформата на системата на ООН. Участие в дискусията ще вземе и Ахим Щайнер, ръководител на Програмата за развитие на ООН.", "date": "2018.02.20", "title": "Министър Екатерина Захариева ще участва в неформална среща на министрите на ЕС, отговарящи за политиката за развитие"}
{"url": "http://www.focus-news.net/news/2018/02/20/2490502/primerat-boyko-borisov-shte-se-sreshtne-s-kantslera-na-avstriya-sebastian-kurts.html", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София. Това съобщиха от правителствената информационна служба. Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС.", "date": "2018.02.20", "title": "Примерът Бойко Борисов ще се срещне с канцлера на Австрия Себастиан Курц"}
{"url": "http://www.focus-news.net/news/2018/02/20/2490507/sport-tenis-sandgren-se-klasira-na-vtori-krag-na-turnira-v-rio-de-zhaneyro.html", "text": "Американският тенисист Тенис Сандгрен се класира на втори кръг на турнира в Рио де Жанейро. При резултат  6:4, 1:6, 3:4 неговият съперник, испанецът Роберто Карбалес Баено се отказа да продължи срещата. \r\nНа втори кръг Сандгрен ще се излезе срещу победителя от мача между италианеца Фабио Фонини и бразилеца Томас Белучи.  Виктор Турмаков", "date": "2018.02.20", "title": "Спорт: Тенис Сандгрен се класира на втори кръг на турнира в Рио де Жанейро"}
{"url": "http://www.focus-news.net/news/2018/02/20/2490508/mvr-konfederatsiya-shveytsariya-shte-vrachi-darenie-na-balgarskite-obshtini-za-podpomagane-na-deynostta-na-dobrovolnite-formirovaniya.html", "text": "От 11.00 часа, кметовете на 39 български общини ще получат дарение за подпомагане на дейността на доброволните формирования от Конфедерация Швейцария. Това съобщиха от пресцентъра на МВР. \r\nОфициалната церемония по предаване на дарението ще се проведе в складовата база на Главна дирекция „Пожарна безопасност (ГДПБЗН) и защита на населението“ в село Локорско (ул. Илия Манов 30). На нея ще присъстват гл. комисар Николай Николов - директор на ГДПБЗН, председателят на Управителния съвет на Националното сдружение на общините в Република България и кмет на Велико Търново Даниел Панов, и представители на посолството на Конфедерация Швейцария в България.", "date": "2018.02.20", "title": "МВР: Конфедерация Швейцария ще връчи дарение на българските общини за подпомагане на дейността на доброволните формирования"}
{"url": "http://www.focus-news.net/news/2018/02/20/2490506/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На ГКПП „Капитан Андреево“ и ГКПП „Лесово“ трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-гръцката граница трафикът е интензивен на ГКПП „Кулата“ на изход за товарни автомобили. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.02.20", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/02/20/2490485/regnum-burundi-otmeni-priznanieto-si-na-nezavisimostta-na-kosovo.html", "text": "Бурунди отзова своето решение да признае независимостта на Косово. Съответната нота, получена от властите на африканската държава, е обнародвана от пресслужбата на сръбското МВнР, предава кореспондент на  Regnum.\r\nЗа решението на властите на Бурунди стана известно след официалното посещение в страната на сръбския външен министър Ивица Дачич, която се състоя на 15 февруари. В столицата на страната Бужумбура Дачич се срещна с ръководството на Бурунди.\r\n„Доволен съм от посещението си. Свързва ни традиционна дружба от времето на Тито и бивша Югославия.  Ние признахме Бурунди още през 1962 г.“, заяви сръбският външен министър.\r\nМиналата есен република Суринам в Южна Америка изпрати дипломатически ноти до Белград и Прищина, от която следва, че правителството на страната отзовава решението си да признае Косово.  Виктор Турмаков", "date": "2018.02.20", "title": "Regnum: Бурунди отмени признанието си на независимостта на Косово"}
{"url": "http://www.focus-news.net/news/2018/02/20/2490509/api-shofyorite-da-se-dvizhat-s-povisheno-vnimanie-vav-vtoriya-tunel-na-avtomagistrala-lyulin-pri-km-10-v-posoka-pernik-zaradi-remont-na-osvetitelnata-instalatsiya.html", "text": "Шофьорите да се движат с повишено внимание и съобразена скорост, спазвайки пътната сигнализация, във втори тунел на автомагистрала \"Люлин\" при км 10 в посока Перник. Това съобщиха от пресцентъра на Агенция \"Пътна инфраструктура\". От 9.00 часа до 16.00 часа днес движението през тунела се осъществява последователно в дясната и лявата тунелна тръба поради ремонт на осветителната инсталация.", "date": "2018.02.20", "title": "АПИ: Шофьорите да се движат с повишено внимание във втория тунел на автомагистрала \"Люлин\", при км 10 в посока Перник, заради ремонт на осветителната инсталация"}
{"url": "http://www.focus-news.net/news/2018/02/20/2490510/kmetat-na-sofiya-yordanka-fandakova-shte-prisastva-na-validiraneto-na-poshtenska-marka-na-tema-sofiya-evropeyska-stolitsa-na-sporta-2018.html", "text": "От 11.00 часа днес кметът на София Йорданка Фандъкова ще присъства на валидирането на специално издание на пощенска марка на тема „София – Европейска столица на спорта 2018“. Това съобщиха от пресцентъра на Столична община. В церемонията по валидиране на марката ще участват още Елен Герджиков - председател на Столичен общински съвет, Димитър Геновски - заместник-министър на транспорта, информационните технологии и съобщенията и Деян Дънешки - изпълнителен директор на Български пощи, медии, филателисти. Събитието ще се проведе в Музея за история на София на пл.“Бански“ 1.", "date": "2018.02.20", "title": "Кметът на София Йорданка Фандъкова ще присъства на валидирането на пощенска марка на тема „София – Европейска столица на спорта 2018“"}
{"url": "http://www.focus-news.net/news/2018/02/20/2490488/euronews-ungariya-viktor-orban-zayavi-v-sofiya-che-ungariya-podgotvya-sobstven-plan-za-migratsiyata.html", "text": "Унгарският министър-председател Виктор Орбан посети в понеделник София, като обяви, че страната му  готви собствени предложения за миграция пред Европейския съюз, насочени към опазването на границите, предава  Euronews в своята унгарска редакция.\r\n„Миграцията е опасна за нашата обществена сигурност, нашето благосъстояние и европейската християнска култура. Ето защо решихме да направим свои предложения - пакет, съдържащ предложенията, направени от Унгария и чиято същност е, че Европейският съюз не трябва да разпределя, премества, разделя мигрантите, а също така и да се съсредоточи върху гранична защита\", заяви  Орбан Виктор от българската столица.\r\nСпоред Орбан, който се готви за изборите, свободата на движение в рамките на ЕС може да бъде защитена само ако ЕС е по-ефективен в защитата на външните си граници. Виктор Турмаков", "date": "2018.02.20", "title": "Euronews (Унгария): Виктор Орбан заяви в София, че Унгария подготвя собствен план за миграцията"}
{"url": "http://www.focus-news.net/news/2018/02/20/2490504/magyar-nemzet-viktor-orban-be-na-poseshtenie-v-sofiya.html", "text": "Унгарският министър-председател Виктор Орбан пристигна в София заедно с министъра на вътрешните работи Шандор Пинтер в София, където се срещна с българския си колега Бойко Борисов, пише унгарският вестник   Magyar Nemzet.\r\nОрбан заяви, че ЕС иска да увеличи броя на мигрантите, които страните членки ще трябва да приемат. „Явно е, че тези квоти няма да имат таван“, заяви министър-председателят и допълни, че „дебатът за задължителните квоти стимулира миграцията“, която е „опасен процес за европейската обществена сигурност, благосъстояние и християнска култура“. \r\nСъщевременно неговият български колега Бойко Борисов е на мнение , че системи на ЕС за разпределение на  мигранти е непрактична, защото бежанците не искат да останат в Източна Европа. Виктор Турмаков", "date": "2018.02.20", "title": "Magyar Nemzet: Виктор Орбан бе на посещение в София"}
{"url": "http://www.focus-news.net/news/2018/02/20/2490492/888hu-spored-viktor-orban-evropeyskata-migratsiya-tryabva-da-bade-za-garantiraneto-na-granitsite-a-ne-za-razpredelenieto-na-migrantite.html", "text": "Унгарският министър-председател Виктор Орбан посети София и проведе преговори с Бойко Борисов – министър-председател на България, която е поела ротационното председателство на Съвета на ЕС, предава унгарският информационен портал  888.hu.\r\nСрещата бе посветена на  две основни теми. От една страна, министър-председателите обсъдиха бъдещето на Европа, по-специално на Западните Балканите, а от друга страна и защитата на границите и миграцията.\r\nВиктор Орбан поздрави България за отношенията ѝ с Турция и добави, че Унгария  винаги ще подкрепя зад турско-българското сътрудничество.\r\nМинистър-председателят  заяви, България трябва да стане член на Шенгенската зона. С председателството България е поела на раменете си историческа задача, тъй като сега има шанс за интегриране на Западните Балкани в Европейския съюз“, допълни Орбан.\r\nВиктор Орбан допълни, че Европейският съюз има ново предложение на миграцията, но то не е приемливо за Унгария, тъй като „продължава да се съсредоточава върху е задължително разпределяне на мигранти.\r\n„Унгарската конституция ясно показва, че само хората, които са родени  и живеят в Унгария, както и тези, които  унгарските власти са решили да живеят в страната, могат бъдат в нея“, добави той. „Новото европейско предложение е неприемливо за Унгария, защото тя  ще трябва да поеме над 10 000 души годишно \". Същевременно той допълни, че дебатът за задължителните квоти за прием само ги насърчава да идват.\r\n„На запад много хора смятат, че миграцията е нещо добро и неизбежно. Но ние не мислим, че това е така. Миграцията е опасна за нашата обществена безопасност, нашето благосъстояние и християнска култура“, допълни Орбан. \r\nТой благодари на България за защитата на външните си граници, тъй като защитава по този начин и Унгария. „Границите могат да бъдат защитавани от силно, стабилно лидерство, с ясен демократичен мандат\", подчерта той. Министър-председателят добави, че солидарността не е необходима при разпределянето на мигрантите, а в защитата на границите. Виктор Турмаков", "date": "2018.02.20", "title": "888.hu: Според Виктор Орбан европейската миграция трябва да бъде за гарантирането на границите, а не за разпределението на мигрантите"}
{"url": "http://www.focus-news.net/news/2018/02/20/2490514/plovdiv-apelativniyat-sad-shte-gleda-myarkata-za-neotklonenie-na-marokanetsa-izdirvan-za-teroristichna-deynost-i-chlenstvo-v-idil.html", "text": "От 10.00 часа в зала №2 Апелативен съд-Пловдив ще разгледа жалба на Нофал З. против определение на Окръжен съд – Хасково, с което му е наложена мярка за неотклонение „временно задържане под стража“ за срок от 90 дни - на основание чл.13, ал.7 от Закона за екстрадицията и европейската заповед за арест и чл. 9 от Договор за екстрадиция между Р България и Кралство Мароко, т.4, във вр. с т.1 от договора. Това съобщиха от пресцентъра на Апелативен съд - Пловдив.\r\nНофал З. е обявен за международно издирване от Кралство Мароко с цел екстрадиция във връзка с извършване на терористична дейност и членство в терористична организация ИДИЛ.", "date": "2018.02.20", "title": "Пловдив: Апелативният съд ще гледа мярката за неотклонение на мароканеца, издирван за терористична дейност и членство в ИДИЛ"}
{"url": "http://www.focus-news.net/news/2018/02/20/2490517/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-hristo-prodanov-shte-provedat-priemna-za-grazhdani.html", "text": "Лидерът на БСП – София Калоян Паргов и народният представител от „БСП за България“ Христо Проданов ще проведат приемна за граждани днес. Това съобщиха от пресцентъра на БСП - София. Приемната ще се проведе от 15.00 до 17.00 часа в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.02.20", "title": "Лидерът на БСП – София Калоян Паргов и народният представител от „БСП за България“ Христо Проданов ще проведат приемна за граждани"}
{"url": "http://www.focus-news.net/news/2018/02/20/2490503/predsedatelyat-na-ns-tsveta-karayancheva-shte-uchastva-v-bryuksel-v-interparlamentarnata-konferentsiya-za-stabilnost-ikonomicheska-koordinatsiya-i-upravlenie-v-es.html", "text": "Председателят на Народното събрание Цвета Караянчева ще участва в Брюксел в Интерпарламентарната конференция за стабилност, икономическа координация и управление в Европейския съюз. Това съобщиха от пресцентъра на Народното събрание. Това е третият форум от календара на Парламентарното измерение на Българското председателство на Съвета на ЕС. \r\nДнес в 8.45 часа председателят на Народното събрание Цвета Караянчева ще се срещне с председателя на Европейския парламент Антонио Таяни. В 9.15 часа двамата ще открият пленарната сесия „Укрепване на устойчивостта и стабилизацията в Икономическия и паричен съюз“ в рамките на форума за стабилност, икономическа координация и управление в Европейския съюз“. В 11.00 часа Цвета Караянчева ще разговаря с членовете на България в Европейския парламент, а в 12.30 часа ще се срещне с еврокомисаря, отговарящ за цифровата икономика и общество Мария Габриел.", "date": "2018.02.20", "title": "Председателят на НС Цвета Караянчева ще участва в Брюксел в Интерпарламентарната конференция за стабилност, икономическа координация и управление в ЕС"}
{"url": "http://www.focus-news.net/news/2018/02/20/2490511/denyat-20-fevruari-v-balgarskata-istoriya.html", "text": "2013 г.\r\nМинистър-председателят на България Бойко Борисов подава оставка във връзка с изострени социални протести.2009 г. \r\nС постановление на Министерския съвет е закрит Медицинският колеж в Благоевград.2007г. \r\nПрисъжда се Орден „Св. св. Кирил и Методий“ – първа степен на Кольо Колев „за големите му заслуги към Република България в областта на културата“.1957 г. \r\nЗавършва петдневното посещение в Москва на българската правителствена делегация начело с министър-председателя Антон Югов и първия секретар на ЦК на БКП Тодор Живков. В съвместната декларация се подчертава, че \"любовта на българския народ към Съветския съюз е безпределна\" и че \"правителството на България решително поддържа становището, че искреното отношение към Съветския съюз е показател за предаността към делото на социализма и комунизма\". Българското правителство заявява, че подкрепя позициите на СССР по въпросите за Близкия и Средния изток и за унгарските събития и потвърждава верността си към Варшавския договор и към съветското предложение за значително намаляване на въоръженията и въоръжените сили и за забрана на атомното и водородното оръжие и на опитите с него. България декларира, че \"никога не е имала и няма никакви агресивни замисли против която и да било балканска държава... и всички спорни въпроси, които възпрепятстват подобряването на отношенията на България с Гърция и Турция, могат и трябва да бъдат разрешени по пътя на преговорите\". България и СССР обявяват, че се стремят към укрепване на приятелските отношения с Югославия. Важно място в разговорите заемат въпросите на икономическото сътрудничество, особено в областта на селското стопанство. Уговорено е, че България ще участва активно в работата на Обединения институт за ядрени изследвания в Дубна и ще доставя и занапред уранова руда за СССР.1953 г. \r\nБългаро-турската граница отново е отворена, но нова масова емигрантска вълна няма.1950 г. \r\nВ българското Министерство на външните работи е връчена нота от правителството на САЩ, в която се отбелязва, че цял месец българската страна не е отговорила на американската нота от 20 януари същата година и е принудила американската легация да работи в затруднени условия. При това положение САЩ оттеглят мисията си от България и искат отзоваване на българската мисия във Вашингтон. Така дипломатическите отношения между САЩ и България са преустановени.\r\nНа 19 януари 1950 г. от българска страна е връчена нота в Държавния департамент на САЩ, в която се твърди, че в хода на процеса срещу Трайчо Костов се е установило, че пълномощният министър на САЩ в България Доналд Рийд Хийд е \"поддържал отношения\" с осъдения за \"измяна, шпионаж и предателство\" Трайчо Костов и така е проявил \"грубо вмешателство във вътрешните работи на НРБ\". С това българското правителство моли за незабавното му отзоваване. На следващия ден правителството на САЩ отправя нота, с която отхвърля българските обвинения към американския пълномощен министър в София Доналд Рийд Хийд и настоява българската страна да оттегли нотата си от 19 януари.1945 г. \r\nОсновано е Държавно издателство \"Народна просвета\".\r\nИздателството подготвя учебници за всички степени средни училища и за учителските институти. Издава педагогическа и помощно-учебна литература.1927 г. \r\nСъстои се учредителен конгрес на легалната Работническа партия в България. За неин ръководител е избран тайният агент на полицията Никола Милев. Орган на партията е в. \"Работническо дело\" (от 1 март).1920 г. \r\nРазпуснато е XVIII ОНС. Изборите за XVIII ОНС се провеждат само няколко месеца по-рано - на 17 август 1919 г. Спечелени са от БЗНС, като разпределението на местата в Парламента е: БЗНС - 85 места, БКП - 47, БРСДП (о) - 38, Демократическата партия - 28, Народната - 19, Прогресивнолибералната - 8, Радикалдемократическата - 8, Народнолибералната (Добри Петков) - 2 и Народнолибералната (Никола Генадиев) - 1. За председател е избран радикалдемократът Найчо Цанов, който веднага подава оставка и парламентът се ръководи от подпредседателя Недялко Атанасов (БЗНС). Откриването на XVIII ОНС се състои на 2 октомври 1919 г.1913 г. \r\nГръцки части нападат внезапно българския гарнизoн в град Ангиста, Егейска Македония и започват да избиват българските войници.1897 г. \r\nОткрита е жп линията София-Роман с дължина 109 км.1881 г. \r\nЗа членове на първия Свети синод след Освобождението са избрани митрополитите Григорий Доростоло-Червенски, Симеон Варненско-Преславски, Панарет Пловдивски и Серафим Сливенски. \r\nГригорий Доростоло-Червенски е роден през 1828 година в с. Сороки, Бесарабия. Получава образованието си в богословски училища в Атон, Цариград и о. Халки. Приема монашество през 1846 г. в Хилендарския манастир.\r\nСимеон Варненско-Преславски е роден на 9 февруари 1840 г. в Бургас. През 1863 г. завършва Духовна семинария на о. Халки, след което е учител в Цариград и в родния си град. Приема монашески сан през 1870 г. и в продължение на 2 г. е протосингел на видинския митрополит Антим I, който става и първи български екзарх. \r\nПанарет Пловдивски е роден през 1805 г. в с. Пътеле, Леринско (Гърция). Получава образование в Битоля и Атина. Приема монашество през 1844 г.\r\nСерафим Сливенски е роден на 14 октомври 1819 г. в Пирдоп. Образованието си получава в Свищов. Приема свещенически сан през 1853 г. Включва се в борбата за извоюване на независима българска църква. През 1869 г. –1872 г. е председател на църковната община в Пазарджик. През 1872 г. е избран за сливенски митрополит, на който пост остава до края на живота си.1860 г.\r\nГеорги Раковски поставя нов етап в революционната си дейност след пристигането си от Одеса в Белград. В Белград Раковски съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип е: \"Нашата свобода от нас зависи\". Според плана в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото да бъде един добре въоръжен полк, създаден извън страната, който ще се движи по Балкана към Търново и Черно море.1798 г.\r\nКърджалии нападат Трявна. Чета начело с чорбаджи Генко успява да отблъсне нападението и да спаси селището от опожаряване.\r\nКърджалиите са разбойнически отряди с различен народностен състав (турци и албанци, понякога и българи). Действат в източнобалканските провинции на Османската империя. Опустошават много селища в българските земи. Обсаждат и градове като Гюмюрджина, Димотика, Филибе и Пазарджик.На тази дата са родени: 1932 г.  \r\nРоден е Николай Колев - български спортен коментатор и журналист. Завършва СУ “Св. Климент Охридски”, специалност география. Постъпва в БНТ през 1965 г. От 1974 г. е главен редактор на Спортната редакция в БНТ. Той е най-популярният футболен коментатор в БНТ от създаването й. Присъствал е на 7 световни първенства по футбол, 7 европейски първенства и на 9 олимпийски игри. “Мичманът” (така е известен в спортните и журналистическите среди) е автор на знаменитата фраза “Господ е българин”, сътворена по време на мача Франция - България (1:2), класирал ни за финалите в САЩ’94. Работи в БНТ от 1965 г. до 1992 г. Умира на 10 юни 2004 г. на 72-годишна възраст.1923 г. \r\nРодена е Невена Борисова Стефанова - българска поетеса. Завършва гимназия в София през 1941 г. и Държавната художествена академия през 1946 г. През 1949-1950 г. е изпратена в Унгария във връзка с културна конвенция за изучаване на унгарски език и подготовка за преводаческа и редакторска дейност. Редакторка е в сценарни комисии при Българска кинематография (1951-1956 г., 1960-1966 г.), във вестник “Народна култура” (1957 г.), в списание “Жената днес” (1958-1959 г.), в отдел “Белетристика” на издателство “Български писател” (1966 г.). Член е на Съюза на българските писатели. Сътрудничи на вестник “Звън”, “Ученически подем”, “Светлоструй”, “Литературен глас”, “Младеж”, “Правда”, “Младежка искра”, “Литературен фронт”, “Народна култура”, “Работническо дело”, на сп. “Жената днес”, “Литературен живот”, “Златорог”, “Българска реч”, “Славяни”, “Изкуство”, “Септември”, “Пламък” и др. Автор е на съчиненията: “Без име” (1945 г.), “Лято в пустата” (1951 г.), “Гласове на равнината” (1954 г.), “Романтично пътешествие” (1959 г.), “Размисли, портрети, скици” (1962 г.), “Поезия” (1968 г.), “Откровения” (1973 г.), “Следата от нас” (1975 г.), “Последно денонощие” (1978 г.), “Избрани произведения. В 2 т.” (1983 г.), “Докато ви чакаме. Роман хроника” (1984 г.), “Амплитуди” (1986 г.), “Две далечни светлини. Страници от семеен архив” (1987 г.), “Кн. за Михаил Величков” (1998 г.), “Авантюри. Опит за автобиография” (2001 г.).1883\r\nРоден е генерал-полковник Дамян Велчев, министър на войната (1944-1945 г.). Завършва Военното училище в София през 1903 г. Участва в Балканската война (1912-1913 г.) и в Първата световна война (1915-1918 г.). През 1919 г. е един от организаторите и ръководител (от 1922 г.) на Военния съюз. През 1920 г. е уволнен от армията от правителство на Александър Стамболийски. Участва в организацията и в провеждането на военния преврат от 9 юни 1923 година. След преврата е началник на Военното училище (1923-1928 г.). Дамян Велчев е един от организаторите на военния преврат на 19 май 1934 г. Уволнен е от армията през 1935 г., изключен е от Военния съюз и екстерниран в Югославия. През 1935 г. прави опит за организиране на преврат, за което е осъден на смърт през 1936 г. Впоследствие смъртната присъда е заменена с доживотен затвор. Освободен е от затвора след амнистия през 1940 г. Участва в завземането на властта от Отечествения фронт.1880\r\nРоден е Трифон Кунев (Т. К. Бояджиев) - български писател и журналист, жертва на репресиите след Деветосептемврийския преврат 1944 г. В периода 1898-1903 г. работи като учител. През 1908 г. завършва право в СУ “Св. Климент Охридски”. През 1931 г. е избран за народен представител като член на Земеделския съюз с листата на Народния блок. Редактор е на в-к “Нар. земеделско знаме” (орган на БЗНС “Н. Петков”). След разгрома на демократическата опозиция е арестуван и осъден на 5 години затвор (1947-1951 г.). Автор е на съчиненията: “Песни” (1905 г.), “Хризантеми” (1907 г.), “Конско евангелие за народняците” (1910 г., карикатури Ал. Божинов), “Весели злополучия” (т. I, II, 1919 г., 1922 г.), “Песни - хризантеми - зарници” (1937 г.), “Пуне от Горна баня” (1943 г.), “Стихотворения” (1945 г., рис. Ил. Бешков), “Ситни-дребни кат камилчета” (Т. Павлов пише отзива “Едрите глупости на един голям реакционер”, 1946 г.).1859 г. \r\nРоден е Георги Николов Марчин – български офицер, генерал-майор. Завършва Военното училище с първия випуск през 1879 г. Отначало служи в 4-та пехотна дружина, а след това във 2-ри пехотен Струмски полк. В Сръбско-българската война през 1885 г. командва дружина от 3-ти пехотен Бдински полк. Участва в боя при Трън на 3 ноември 1885 г. и при отблъскването на Моравската дивизия. Като командир на 2-ра дружина от Струмския полк участва в преврата на 9 септември 1886 г. След контрапреврата е арестуван и уволнен от армията. По-късно е възстановен и служи в VII пехотен Преславски полк, ХII пехотен Старозагорски полк и др. По време на Балканската война (1912 г. – 1913 г.) е командир на 2-ра бригада от 7-а пехотна Тунджанска дивизия. Автор е на книгата “Участие на българското опълчение в Освободителната руско-турска война 1877-1878”.1831 г. \r\nРоден е Тодор Искров Кесяков – български политик и обществен деец. Завършва Пловдивската гимназия. След това става областен касиер на Пловдивския санджак. Той е член на Епархийския съвет. След Освобождението е председател на губернския апелативен съд. От 1879 г. до 1882 г. е директор на правосъдието. Той е един от създателите на Либералната (Казионната) партия. Участник е в подготовката на Съединението на Княжество България и Източна Румелия през 1885 г. Депутат е в областното събрание на Източна Румелия и в I и VI НС.На тази дата умират: 1979 г. \r\nУмира историкът Никола Ферманджиев – издирвач на извори за българска история, най-вече за Възраждането. В десетки статии в научния и периодичния печат Никола Ферманджиев разглежда спорни въпроси, привлича нови данни за хайдушкото и национално-освободителното движение, видни родове, Ботевата чета и др. Завършва икономика в София, работа по специалността си в Тутракан, Перник и София. Главен специалист в Централното статистическо управление, в Комитета по печата при МС. По-важни съчинения: “Ботевите четници разказват” (1977), “Родови хроники” (1977), “Писахме да се знае” (1984, в съавт. с В. Начев), “Родолюбци” (1985) и др.1945 г. \r\nУмира Любомир Владиславов Золотович – български драматичен артист. Своя дебют в театъра прави през 1910 г. във видинския \"Общодостъпен театър\". В периода между 1914-1915 г. и 1921-1924 г. играе в Русенския театър. Играе още в софийския \"Свободен театър\" (1918-1921 г.) и в Народния театър (1925-1945 г.). Сред най-известните му роли са Едип в постановката \"Едип цар\" от Софокъл, Осип в \"Ревизор\" от Н. В. Гогол, Найден в \"Майстори\" от Р. Стоянов, Иван Александър в \"Към пропаст\" от Ив. Вазов и много др.1937 г. \r\nУмира Димитър Тончев - български политик. Роден е на 26 октомври 1859 г. в Калофер. Учи в Николаевското реално училище в Русия, след което завършва Юридическия факултет на Новорусийския университет в Одеса. \r\nПрез 1883 г. се завръща в България и работи като съдебен магистрат в Източна Румелия. Привърженик е на Либералната партия. След Съединението на Източна Румелия с Княжество България през 1885 г. е съмишленик на каравелисткото течение от старата Либерална партия, а от лятото на 1886 г., след извършения преврат срещу княз Александър I Батенберг, минава към течението, оглавено от Стефан Стамболов. През 1904 г. сформира своя политическа формация, наречена Младолиберална партия, лидер на която е до 1920 г. Димитър Тончев заема множество отговорни държавни постове: министър на правосъдието (16-26 август 1886 г. и 12 декември 1888 г. - 20 септември 1891 г.), министър на търговията и земеделието (19 май - 2 октомври 1894 г.), министър на обществените сгради, пътищата и съобщенията (18 януари 1899 г. - 27 ноември 1900 г.), министър на външните работи и изповеданията (27 ноември 1900 г. - 12 януари 1901 г.). Наред със заеманите министерски постове е бил и подпредседател на IV Обикновено народно събрание (1884-1886 г.), председател на III Велико народно събрание (22 април - 3 август 1898 г.) и председател на V Обикновено народно събрание (15 октомври 1887 г. - 12 декември 1888 г.). Избиран е многократно и за депутат в Народното събрание. Като юрист пише трудове с правна проблематика: \"Закон за задълженията и договорите\" (1896 г.), \"Коментар върху закона за наследството\" (1898 г.). Изявява се и като журналист. Сътрудничи на редица периодични издания, основател и редактор на в. \"Пловдив\" (1886 г.-1907 г.) и пр. През 1903 г. е осъден за злоупотреби от Държавен съд заедно с други министри от кабинета на Т. Иванчов (октомври 1899 г. - ноември 1900 г.), но е амнистиран от Народното събрание след поемането на управлението от втория стамболовистки режим (май 1903 г. - януари 1908 г.). От 4 юли 1913 г. до 21 юни 1918 г. е министър на финансите в коалиционния кабинет на д-р В. Радославов. През ноември 1919 г. е арестуван, съден и осъден с другите министри от кабинета на д-р В. Радославов като един от главните виновници за въвличането на България в Първата световна война 1914 г.-1918 г. и за последвалата втора национална катастрофа. В затвора е до 1928 г., когато е амнистиран. Пуснат на свобода, прави опит да се намеси в дейността на Националлибералната партия, но е париран от нейните водачи, след което се оттегля от активна политическа дейност.1900 г. \r\nУмира Капитан Петко войвода (П. Киряков Калоянов, Капитан Петко войвода) - участник в националноосвободителното движение. Роден е през 1844 г. в с. Доганхисар, Дедеагачко. През 1861 г. съставя чета, с която броди из Беломорска Тракия и Родопите и защитава местното население. През 1864 г. една година учи във Военното училище в Атина. През 1866 г. заминава за Италия, където се среща с Дж. Гарибалди. Взема участие във въстанието на о. Крит. След разгрома му известно време се скита из Египет, Франция и Италия. През 1869 г. се завръща в родния си край. Сформира отряд, който по-късно получава името Българо-родопска дружина \"Защита\". Тя развива голяма дейност по време на Руско-турската освободителна война 1877–1878 г. За активното си участие в разгрома на Родопския метеж през 1878 г. Петко войвода е награден с руски орден. През 1880 г. се установява във Варна. След обявяването на Съединението на Източна Румелия с Княжество България 1885 г. Петко войвода се включва в охраната на южната граница. През 1896 г. участва в създаването на дружество \"Странджа\" и става негов подпредседател. Заради русофилските му убеждения и противопоставянето на политиката на Фердинанд I и Ст. Стамболов Петко войвода многократно е арестуван и интерниран. Това влошава здравословното му състояние и ускорява смъртта му.\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.20", "title": "Денят 20 февруари  в българската история"}
{"url": "http://www.focus-news.net/news/2018/02/20/2490516/zapochva-dvudnevnata-konferentsiya-na-nachalnika-na-otbranata-general-leytenant-andrey-botsev.html", "text": "В рамките на два дни в министерство на отбраната ще се проведе годишната конференция на началника на отбраната генерал-лейтенант Андрей Боцев. Темата на форума е: „Предизвикателствата пред системата за отбрана на страната и използването на Въоръжените сили при развитие на военно-политическа криза“. Това съобщиха от пресцентъра на Министерството на отбраната.\r\nНа конференцията ще присъстват заместник министър-председателят по обществения ред и сигурността и министър на отбраната Красимир Каракачанов, народни представители, висшият команден състав, ръководители и представители на държавни институции, генерали и офицери от видовете Въоръжени сили, директори на дирекции в Министерството на отбраната, началници и командири на структури на пряко подчинение на министъра на отбраната.\r\nПрез втория работен ден, 21 февруари, началникът на отбраната генерал-лейтенант Андрей Боцев ще представи анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г. Поканен е да присъства президентът и върховен главнокомандващ въоръжените сили на Република България Румен Радев..", "date": "2018.02.20", "title": "Започва двудневната конференция на началника на отбраната генерал-лейтенант Андрей Боцев"}
{"url": "http://www.focus-news.net/news/2018/02/20/2490513/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "От 12.30 часа днес ръководството на ПП АБВ ще даде пресконференция. Това съобщиха от пресцентъра на ПП АБВ. Събитието ще се състои в централата на партията на адрес - ул. “Врабча“ 23 в столицата. Темата на пресконференцията е подготовка на дискусионен енергиен форум на тема „АЕЦ „БЕЛЕНЕ“ - ключ към развитието и сигурността на България.“ Дебатът ще се проведе на 25 февруари 2018 г. от 10.00 часа в хотел „Маринела“, зала „София“ 1.\r\nНа пресконференцията ще бъдат засегнати и проблемите в местните органи за самоуправление, произтичащи от новоприетия Закон за борба с корупцията. Как специалисти ще бъдат възпрепятствани да заемат обществени позиции, заради възможен конфликт на интереси.", "date": "2018.02.20", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/02/20/2490518/pregled-na-osnovnite-temi-v-dobrudzhanskiya-pechat.html", "text": "За мистериозно прострелян мъж в Каварна съобщава челото на вестник „Нова добруджанска трибуна“. 58-годишен мъж от морския град е потърсил медицинска помощ преди дни. Бил е прострелян в ръката. Образувано е досъдебно производство по случая. „В Община Добричка са депозирани 19 инвестиционни предложения в агросектора“, съобщава изданието. Осем от проектите са за строителство на съоръжения за преработка на етерично- маслени и лечебни култури. Има три проекта за предприятия за преработка на плодове. Има също и предложения за развитие на селски туризъм. „Държавни турнири по тенис в зала ще се проведат в Албена“, съобщава всекидневникът. В две последователни седмици курортният комплекс ще бъде домакин на държавния турнир. От вчера са запознали срещите от основната схема. За турнира са заявени 68 участника. \r\n„Добрич се поклони пред делото на Апостола“, съобщава на първа страница другият регионален вестник  „Добруджанска трибуна“. Общоградско поклонение по повод 145 години от гибелта на Левски се е провело в добруджанския град. Присъстващите са поднесли цветя и са склонили глави в знак на почит. Поклонението се е състояло в градинката пред църквата „Св. Георги“ и паметника на Левски. „СУ „Любен Каравелов“ участва в национално състезание по правопис на английски език“, съобщава всекидневникът. Училищният кръг от осмото издание на Националното състезание ще се проведе на 27 февруари. Това е първият етап от надпреварата, която продължава до 2 март. Ще обхване 311 училища, а участниците са 6600. „Изложба живопис на Антоанета Петрова по повод Тодоровден в Каварна“, съобщава изданието. Ще бъде открита на 22 февруари от 17,30 часа в Художествена галерия „Христо Градечлиев“. На този ден се вари жито, което се благославя в църквата. Обредната трапеза включва също пита с мая, супа от гъби и тодоровска леща.", "date": "2018.02.20", "title": "Преглед на основните теми в добруджанския печат"}
{"url": "http://www.focus-news.net/news/2018/02/20/2490520/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството.\r\nВъв връзка с подмяна на спирателни кранове на ул. „Отдих“, кв. „Кумарица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Димитър Вачев“, ул. „Заводско шосе“, ул. „Искърско дефиле“, ул. „Китка“, ул. „Банска“, ул. „Отдих“, ул. „Шопска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отдих“ ъгъла с ул. „Шопска“.\r\nВъв връзка с прекъсване на сградно водопроводно отклонение на ул. „Искра“, вилна зона „Банкя“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Искра“, ул. „Кукувица“, ул. „Кос“, ул. „Железничарска“; участъка на ул. „Средна гора“ от ул. „Искра“ до ул. „Зора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Венера“ ъгъла с ул. „Искра“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/20/2490519/denyat-20-fevruari-v-svetovnata-istoriya.html", "text": "2016 г. \r\nЙовери Мусевени, който е на власт от 30 г., бе преизбран за президент на Уганда за пети 5-годишен мандат2015 г. \r\nБрюксел удължава спасителната програма за Гърция с четири месеца2014 г.\r\nВ декларация на Парламента на Украйна се осъжда насилието в страната, при което за 3 дни загиват над 80 човека.2012 г. \r\nЮжна Корея започва военни учения в Жълто море. Северна Корея обявява, че ще отговори с „безпощадни“ удари.2011 г. \r\nНа фона на насилията на властите в Либия синът на Кадафи обещава бързи и основни реформи и изразява решимост за опазване статуквото в страната.2005 г. \r\nИспания става първата страна, която провежда референдум за ратификацията на бъдещата Европейска конституция, като я одобрява със значително мнозинство, но при ниска активност.1998 г. \r\n15-годишната американка Тара Липински печели олимпийската титла по фигурно пързаляне на зимните игри в Нагано, с което става най-младата шампионка на зимни олимпийски игри.1988 г. \r\nОбластният съвет на Нагорни Карабах взема решение за присъединяване на областта към Армения. С това започва конфликтът в Нагорни Карабах между Армения и Азербайджан.1986 г. \r\nВ орбита е изведена съветската орбитална станция “Мир”.1962 г. \r\nДжон Глен става първият американец, излетял в Космоса, и първият човек, направил с космически кораб повече от една обиколка на Земята. Полетът е осъществен с космическия кораб “Меркурий” и е с времетраене 5 часа.\r\nДжон Глен е американски астронавт, подполковник от ВМФ. Роден е на 18 юли 1921 г. в Кеймбридж, Охайо, САЩ. Завършва Летателното училище при Авиационно-тренировъчния център на ВМФ в Тексас през 1943 г., след което служи в различни части на ВМФ. През 1954 г. завършва Училището за летци изпитатели на ВМФ в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА.\r\n1962\r\nДжон Глен става първият американец, излетял в Космоса, и първият човек, направил с космически кораб повече от една обиколка на Земята. Полетът е осъществен с космическия кораб “Меркурий” и е с времетраене 5 часа.\r\nДжон Глен е американски астронавт, подполковник от ВМФ. Роден е на 18 юли 1921 г. в Кеймбридж, Охайо, САЩ. Завършва Летателното училище при Авиационно-тренировъчния център на ВМФ в Тексас през 1943 г., след което служи в различни части на ВМФ. През 1954 г. завършва Училището за летци изпитатели на ВМФ в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА.\r\n1953 г. \r\nКонгресът на САЩ приема резолюция за поробените народи, с която обявяват че Америка не признава анексирането на Прибалтийските републики от Съветския съюз.1945 г. \r\nВ щата Тенеси е открит завод за производство на уран-235 за първите американски атомни бомби.1941 г. \r\nНацистите забраняват на полските евреи са използват обществения транспорт.1940 г. \r\nЗа пръв път на екран се появяват анимационните герои Том и Джери.1937 г. \r\nАмериканският авиоинженер Уолдо Уотърман създава първия автомобил, който може да лети (или самолет, можещ да се движи по земя) - аеромобилът развивал скорост 120 мили/час във въздуха и 70 мили/час – по земя.1901 г. \r\nРуският писател Лев Толстой е отлъчен от църквата.\r\nТой е роден на 9 септември 1828 г. в Ясна поляна. Произхожда от дворянско семейство. По-голямата част от живота си Толстой прекарва в Ясна поляна и в Москва. През 1844 г. постъпва в Казанския университет, отначало във Факултета по източни езици и култура, а след това - в Юридическия факултет. Напуска университета през 1847 г. и  известно време учителства в Ясна поляна. През 1851 г. заминава за Кавказ и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.), след която напуска армията и пътува из Европа. Посещава Франция, Швейцария, Северна Италия, Германия. През 1860-1961 г. написва романа “Декабристи”, публикуван през 1884 г. Неговият роман “Война и мир” става уникално явление в руската и в световната литература (1863-1869 г., начало на публикуването 1865 г.). През 70-те години създава романа “Ана Каренина” (1879-1880 г., издаден през 1884 г.). През 80-те години престава да се занимава с художествено творчество и започва да се занимава се със земеделие, обущарство; става вегетарианец. В този период написва няколко повести: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.) и драмите “Силата на мрака” (1886 г.) и “Плодовете на просвещението” (1886-1890 г.). През 90-те години написва романът “Възкресение” (1889-1899 г.), който предизвиква обществен скандал. През 1901 г. е отлъчен от Православната църква. В края на живота си живее в Ясна поляна. Поддържа връзка с много видни руски интелектуалци - А. П. Чехов, М. Горки, В. Г. Короленко и др.1888 г. \r\nФранция установява протекторат над Конго.\r\nПротекторатът е форма на държавна зависимост, обикновено колониална, установена в резултат на неравноправен договор.1878 г. \r\nПапа Лъв XIII публично отказва да благослови италианския народ, след като между него и италианското правителство възникват разногласия.1877 г. \r\nВ Болшой театър в Москва се състои премиерата на балета “Лебедово езеро” на Чайковски.\r\nПьотр Илич Чайковски е роден през 1840 г. Учи право в Петербург, а след това консерватория при руския композитор и пианист А. Рубинщайн. Първите му творчески опити са в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. Първата си симфония “Зимни мечти” Чайковски завършва през 1866 г. През 70-те години създава произведенията: увертюрата-фантазия “Ромео и Жулиета”, операта “Ковачът Вакула”, която по-късно преработва като “Черевички” и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония №4 и операта “Евгений Онегин”. Произведенията на Чайковски звучат на концертните подиуми на най-големите музикални центрове. През последните 10 години от живота си създава Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други. Умира през 1893 г.1872 г. \r\nВ Ню Йорк е открит музеят за изкуство “Метрополитън”. Той се намира в източната страна на Сентръл Парк. Дизайнът на сградата е направен от Калверт Ваукс и Дж. Моулд.  Сред най-ценните колекции на “Метроплоитън” са колекцията от картини на европейски художници и тази от скулптори от Ренесанса, барока и съвремието. Сред другите ценни колекции са тези с тематична насоченост Египет, Африка, Азия, Среден Изток, Ислям. Колекциите представят типичното за региона изкуство. Музеят притежава и оръжейна колекция.\r\nВ САЩ е патентован електрическият асансьор.1835 г. \r\nПри земетресение в Чили загиват около 5 хиляди души. Чарлз Дарвин използва наблюденията върху събитието, чийто свидетел става, обосновавайки теория си за еволюцията.1816 г. \r\nВ Рим се състои премиерата на операта “Севилският бръснар” на Джоакино Росини.\r\nДжоакино Антонио Росини е италиански композитор. Роден е на 29 февруари 1792 г. в Пезаро. През 1806 г. започва да работи като корепетитор, клавесинист, диригент, хормайстор на оперна трупа. На 14 годишна възраст постъпва в музикален лицей, който завършва през 1810 г. Същата година е създадена и първата му опера. Върху формирането му като музикант имат влияние Хайдн и Моцарт. \r\nПрез 1816 г. създава операта \"Севилският бръснар\", която е поставена в Рим. Година по-късно създава лирико-комичните опери \"Пепеляшка\" и \"Крадливата сврака\". От 1824 г. е директор на Италианския театър в Париж. В Париж създава множество нови опери: \"Граф Ори\" (1828 г. ), \"Вилхелм Тел\" (1829 г. ), и преработва някои от по-рано създадените опери. \"Вилхелм Тел\" е последната му опера.1725 г. \r\nВ Ню Хемпшир американски ловци убиват 10 индианци докато спят и им вземат скалповете. Това е първия известен случай на скалпиране в Америка.1666 г. \r\nОснован е град Монреал.1521 г. \r\nИспанският конкистадор Хуан Понсе де Леон се отправя за Америка заедно с 200 колонисти. \r\nХуан Понсе де Леон участва в експедицията на Христофор Колумб до Америка през 1492-1493 г. През 1508 г. завладява о. Пуерто Рико. Става губернатор на острова и същата година основава гр. Сан Хуан. През 1513 г. достига бреговете на Флорида. В новооткритите земи Хуан Понсе де Леон води унищожителни войни срещу индианците. През 1521 г. е убит в битка с индианците във Флорида.На тази дата са родени: 1886 г. \r\nРоден е Белла Кун - деец на унгарското и международно работническо движение. Член на Социалдемократическата партия от 1902 г. Влиза във връзка с руски болшевики през Първата световна война и става член на РСДРП /б/. Взема участие в преврата на болшевиките в Петроград. През 1918 г. се завръща в Унгария. Става народен комисар по външните работи и по военните дела на Унгарската съветска република (1919 г.). След поражението на републиката емигрира в СССР през Австрия. Ликвидиран е по време на репресиите през 1939 г. Реабилитиран е посмъртно през 1956 г. Автор е на трудове по история на международно работническо движение.1844 г. \r\nРоден е Лудвиг Болцман - австрийски физик. Той е един от създателите на статистическата физика и физическата кинетика. В периода 1869-1873 г. е професор по теоретична физика в университета в Грац. От 1873 г. до 1876 г. е професор по математика във Виенския университет. В годините между 1876 г. и 1889 г. е професор по експериментална физика в университета в Грац. В периода 1889-1894 г. ръководи катедрата по теоретична физика в Мюнхенския университет, през 1894-1900 г. във Виенския университет, а през 1900-1902 г. в Лайпцигския университет. Автор е на трудове в областта на математиката, механиката, хидродинамиката, теорията на еластичността, на електромагнитното поле, оптиката, термодинамиката и кинетичната теория на газовете. В периода 1868-1871 г. въз основа на закона за разпределение на скоростите на газовите молекули, открит от Дж. Максуел, извежда кинетично уравнение за газовете - основа на физичната кинетика. През 1872 г. Лудвиг Болцман обосновава статистически втория принцип на термодинамиката, с което става създател на статистическата физика, а универсалната константа k е наречена на неговото име - Болцманова константа. През 1884 г. той доказва теоретично установения по-рано експериментално от Й. Стефан закон за излъчване на абсолютно черно тяло, наречен в тяхна чест закон на Стефан - Болцман.На тази дата умират: 1972 г. \r\nУмира Мария Гьоперт - Майер - американска физичка от немски произход. Член е на Американската Академия на науките и изкуствата. Завършва Гьотингенския университет през 1930 г. Същата година заминава за САЩ. Работи в Института за ядрени изследвания \"Е. Ферми\" в Чикаго за периода 1946-1959 г. Преподава в Калифорнийския университет в Бъркли. От 1960 г. е професор. Основните й изследвания и научни трудове са в областта на квантовата механика, теорията на кристалните решетки, механиката, ядрената физика. Описва външната обвивка на атомното ядро. Получава Нобелова награда за физика през 1963 г.1967 г. \r\nУмира Робърт Джулиъс Опенхаймер - американски физик, директор на лабораторията в Лос Аламос, щат Ню Мексико (1943-1945 г.). Роден е на 22 април 1904 г. Следва в Харвард, Кеймбридж и Гьотинген. Научен ръководител е на Манхатънския проект (създаването на американска атомна бомба) (1943-1945 г.). По-късно се обявява против използването на бомбата и против създаването на водородна бомба. Обвинен е за връзки с комунистите и преследван от комисията за разследване на антиамериканска дейност. През 1963 г. получава наградата \"Ферми\" за физика.1966 г. \r\nУмира Честър Уйлям Нимиц - американски военачалник, адмирал от флота през 1944 г. Честър Нимиц е роден на 24 февруари 1885 г. във Фредериксбърг, Тексас. Завършва Морската академия през 1905 г. Изпълнява командни и щабни длъжности. От 1918 г. е началник-щаб на подводните сили на Атлантическия флот на САЩ. По време на Втората световна война (1939 г.-1945 г.) командва Тихоокеанския флот на САЩ, провежда редица успешни морски операции срещу Япония в хода на Тихоокеанската кампания (1941 г. –1945 г.). На 2 септември 1945 г. подписва акта за капитулация на Япония. На негово име е наречен един от самолетоносачите на САЩ.1960 г. \r\nУмира Чарлз Леонард Уули - английски археолог. През 1907-1912 г. участва в разкопки в Нубия, а през 1912-1914 г. и 1919 г. - в разкопки в Кархемиш, на р. Ефрат. През 1921-1922 г. ръководи разкопките в Тел ал-Амарна. От 1922 г. до 1934 г. води англо-американската археологическа експедиция в Ур, където са открити архивът на храмовия комплекс (ХХVIII в. пр. Хр.), царските гробници от I династия на Ур, редица храмове, многобройни надписи и др. Разкопките в Ур позволяват да се възстанови в най-общи линии градът държава. През 1936-1939 г. и 1946-1949 г. е ръководител на разкопките в Алаллах (Турция). В историческите си трудове идеализира обществения строй и културата на древните държави в Месопотамия1895 г . \r\nУмира Фредерик Байлей Дъглас - американски аболюционист, ръководител на негърското освободително движение; мулат. Един от най-красноречивите американски оратори. По време на Гражданската война в Америка 1861-1865 г. формира първите негърски полкове. Консул в Хаити през 1889-1891 г.1892 г. \r\nУмира Херман Франц Мориц Коп - немски химик, професор. Роден е на 30 октомври 1817 г. в Ханау. Изследва зависимостта на физичните свойства на органичните съединения от техния състав. Автор е на много трудове: “За специфичното тегло в химическите съединения”, “Въведение към кристалографията” и др. Най-важно съчинение: “История на химията” (1843-1847 г.).1790 г. \r\nУмира император Йосиф II. От 1765 г. до 1780 г. управлява заедно с майка си Мария Терезия. След това става едноличен монарх. Той е представител на т. нар. просветен абсолютизъм. Стреми се да преобразува най-старите институции на хабсбургската монархия чрез реформи \"отгоре\". Води политика на протекционизъм, поощрява манифактурното производство, отменя личната крепостна зависимост на селяните (1781-1785 г.), опитва се да въведе единен поземлен данък. Аристокрацията се обявява против реформата и тя не е реализирана. Ограничава самостоятелността на Католическата църква в австрийските земи, закрива множество манастири, частично конфискува в полза на държавата църковното имущество, създава условия за развитие на светски училища, издава Патент за веротърпимост (1781 г.) (т. нар. Толерантен патент). Опитва се да въведе единна строго централизирана система на управление в Хабсбургската империя. През 1785 г. със закон налага немския език за официален език в многонационалната империя. Политика на Йосиф II среща силна съпротива в Унгария и Австрийска Нидерландия.1762 г. \r\nУмира Тобиас Йохан Майер - германски астроном. Той е автор на “Трактат за кривите линии” и “Математически атлас”. Професор е по икономика и математика в Гьотинген, директор на обсерваторията в Гьотинген.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.20", "title": "Денят 20 февруари в световната история"}
{"url": "http://www.focus-news.net/news/2018/02/20/2490521/burgas-oblastnata-organizatsiya-na-bchk-shte-provede-svoeto-godishno-otchetno-sabranie.html", "text": "От 13.30 часа днес в зала „Компас“ на ИХ „България“ - Бургас Областната организация на БЧК - Бургас ще проведе своето Годишно отчетно общо събрание. Това съобщиха от  БЧК - Бургас. Доброволци на Червения кръст, партньори, симпатизанти и представители на местната общност ще разкажат за реализираните добри дела в помощ на нуждаещите се през изминалата 2017 година. Делегатите ще приемат и план за дейностите през 2018 г.\r\nЧленската маса на Областната Червенокръстка организация Бургас за 2017 г. е с численост 5 240 членове. Изградени са 142 дружества, от тях 106 в градовете и 36 в селата. На областно ниво има 13 Общински организации на БЧК - Бургас.\r\nСоциално-помощната дейност в Областната организация на БЧК – Бургас е водеща и приоритетна. Тя е насочена в подкрепа на уязвимите групи от населението с цел облекчаване на човешкото страдание в духа и принципа на хуманността, обединени от идеята „Да помагаме на хората да си помагат”, да бъдем автономни, достъпни и конфиденциални в името на човешкото достойнство. През 2017 г. областната организация на БЧК - Бургас е оказала хуманитарна помощ на 14 769 лица (социално слаби, самотни, болни и инвалидизирани хора), от които 494 деца. Хуманитарно подпомогнати лица бежанци на адрес – 44 лица.\r\nПредоставяне на социалната услуга \"обществена трапезария\" за 102 души през цялата 2017 година. Финансовите средства са осигурени от Община Бургас – 6 100 лв. и  от фонд ”Социално закрила” към Министерството на труда и социалната политика на стойност 53 064.00 лв. Програма „Топъл обяд в училище“ е хранила 30 деца от ОУ „Васил Левски” от кв. \"Горно Езерово\" - Бургас за учебната 2016/2017 година като са предоставени 1770 обяда за учениците.\r\nДиспечерската гарова служба за обслужване на трудноподвижни лица към БЧК на ЖП гарата в Бургас е обслужила общо  285 трудно подвижни лица с трайни увреждания. Чрез фонд „Милосърдие“ с решения на Областен съвет на БЧК - Бургас през 2017 г. с еднократна парична помощ са подпомогнати  18 души, като общо раздадените парични средства възлизат на 4 450 лв. От фондонабирателни кампании са събрани 7835.36 лв., от дарения – индивидуални и от фирми, сдружения, физически лица – 15 686.00 лв.\r\nПроведени са 16 евакуации на детски градини и училища, съвместно с Община Бургас, както и десетки демонстрации по Първа помощ пред различни възрастови групи. През 2017 г. младежите червенокръстци са обучили по първа помощ 560 ученици от I - XII клас. Общият брой на проведените от тях лекции на различни теми в училищна среда е повече от 150.", "date": "2018.02.20", "title": "Бургас: Областната организация на БЧК ще проведе своето Годишно отчетно събрание"}
{"url": "http://www.focus-news.net/news/2018/02/20/2490512/poseshtenieto-na-viktor-orban-v-balgariya-pregled-na-temata-v-ungarskite-medii-agentsiya-fokus.html", "text": "Българският министър-председател Бойко Борисов заяви в София по време на среща с унгарския си колега Виктор Орбан, че е необходимо стриктно наблюдаване на външните граници на Европейския съюз, предава унгарският информационен портал  Webradio.\r\nБорисов подчерта, че мигрантската криза в Европа може да бъде решена чрез строг граничен контрол и безопасни зони , извън точките за конфликт, където бежанците да търсят убежище.\r\n„Ако войната свърши в страните на произход, мигрантите трябва да се върнат в родината си и да я възстановят“,  добави българският премиер. Борисов посочи, че внимателно ще прегледа документа, представен му от Виктор Орбан, съдържащ унгарските предложения за разрешаване на кризата с миграцията.\r\n***\r\nУнгарският министър-председател Виктор Орбан заяви, че България, която в момента е ротационен председател на Съвета на ЕС има историческия шанс да направи решителна крачка напред в интеграцията на Западните Балкани към ЕС, пише унгарското издание  Heti Világgazdaság.\r\nВиктор Орбан заяви в София по време на срещата си с българския министър-председател Бойко Борисов, че по време на срещата на високо равнище на ЕС в София през май трябва да се даде крайна и решителна дума за разширяването, особено за Сърбия и Черна Гора.  „Не е достатъчно да приемем Балканите политически,  те трябва да се изградят“, допълни Орбан.\r\n„Европейският съюз има нови предложения за миграцията, което не са добри за нас, тъй като налага задължения“ смята унгарският министър-председател. Той допълни, че броят на задължително приеманите имигранти ще се увеличава. „Изглежда, че в крайна сметка това е задължителна квота без горна граница“, уточни той и подчерта, че миграцията е опасна за европейските обществена безопасност, благополучие и християнската култура. Той изрази мнение, че трябва да се гарантира защита на границите – „те да са херметично затворени“.\r\nНа свой ред Бойко Борисов заяви, че „външните граници на ЕС ще изискват стриктно наблюдение“. Той подчерта, че България смята, че мигрантската криза в Европа може да се реши чрез строг граничен контрол и горещи точка за мигрантите извън зоните за конфликт за бежанците. „И ако  войните в страните на произход на мигрантите приключат, те ще трябва да се върнат в родината си, за да бъде възстановена“, добави българският министър-председател.\r\n***\r\nУнгарският министър-председател Виктор Орбан подчерта, че новото предложение на ЕС за миграцията не е приемливо за страната му. Той заяви това в София след преговорите с министър-председателя на България Бойко Борисов, предава унгарската медия Híradó.hu.\r\nВиктор Орбан заяви, че броят на приеманите мигранти ще бъде задължителен и че според новото предложение Унгария ще трябва да приема десетки хиляди души годишно. „Изглежда, че в крайна сметка това е задължителна квота без горна граница“, посочи той.\r\n„Дебатът за задължителната квота стимулира миграцията“, подчерта Орбан, добавяйки, че миграцията е опасна за европейската обществена сигурност, европейското благосъстояние и християнска култура.\r\nНа пресконференция Виктор Орбан посочи колко важна е ролята на България в европейската политика. \"Има приятелски отношения между Унгария и България, а в нашите двустранни отношения няма конфликт. Имаме историческа съдба, ние трябваше да се справим с подобни исторически процеси, както в далечното минало, така и след Втората световна война“, допълни той. Виктор Орбан изрази пред премиера на България приятелството и признанието на унгарския народ. \"Ние, унгарците, бихме искали да участваме в преустройството на България и да поканим български инвеститори да участват в успеха на Унгария\", допълни той.\r\nОрбан добави, че преговорите му с Борисов са били фокусирани върху европейските въпроси, разделени в две основни групи: интеграцията на Западните Балкани в ЕС и миграцията.\r\nОрбан поздрави България за приноса и за отношенията между ЕС и Турция. \"Унгария винаги ще подкрепя споразумението между България и Турция и винаги ще стои зад българо-турското сътрудничество\", каза той.\r\n\"Ние сме на прага историческа възможност, защото сега има шанс да направим решителен ход към интегрирането на Балканите в Европейския съюз. България вече е член на Съюза и трябва да бъде също така член на Шенгенската зона\", каза той.\r\n„На външните граници на Европейският съюз е необходим стриктен контрол“, заяви на свой ред Бойко Борисов. Той посочи, че има миграционна криза в Европа, която може да бъде решена чрез строг граничен контрол и зони създаване на горещи точки за търсещите убежище извън районите на конфликт. Българският министър-председател също изтъкна значението на разширяването на паневропейските транспортни коридори в региона за икономическото развитие на Западните Балкани.\r\n***\r\nУнгарският министър-председател Виктор Орбан посети в понеделник София, като обяви, че страната му  готви собствени предложения за миграция пред Европейския съюз, насочени към опазването на границите, предава  Euronews в своята унгарска редакция.\r\n„Миграцията е опасна за нашата обществена сигурност, нашето благосъстояние и европейската християнска култура. Ето защо решихме да направим свои предложения - пакет, съдържащ предложенията, направени от Унгария и чиято същност е, че Европейският съюз не трябва да разпределя, премества, разделя мигрантите, а също така и да се съсредоточи върху гранична защита\", заяви  Орбан Виктор от българската столица.\r\nСпоред Орбан, който се готви за изборите, свободата на движение в рамките на ЕС може да бъде защитена само ако ЕС е по-ефективен в защитата на външните си граници.\r\n***\r\nУнгарският министър-председател Виктор Орбан посети София и проведе преговори с Бойко Борисов – министър-председател на България, която е поела ротационното председателство на Съвета на ЕС, предава унгарският информационен портал 888.hu.\r\nСрещата бе посветена на  две основни теми. От една страна, министър-председателите обсъдиха бъдещето на Европа, по-специално на Западните Балканите, а от друга страна и защитата на границите и миграцията.\r\nВиктор Орбан поздрави България за отношенията ѝ с Турция и добави, че Унгария винаги ще подкрепя турско-българското сътрудничество.\r\nМинистър-председателят заяви, че България трябва да стане член на Шенгенската зона. \"С председателството България е поела на раменете си историческа задача, тъй като сега има шанс за интегриране на Западните Балкани в Европейския съюз“, допълни Орбан.\r\nВиктор Орбан допълни, че Европейският съюз има ново предложение на миграцията, но то не е приемливо за Унгария, тъй като „продължава да се съсредоточава върху е задължително разпределяне на мигранти.\r\n„Унгарската конституция ясно показва, че само хората, които са родени  и живеят в Унгария, както и тези, които  унгарските власти са решили да живеят в страната, могат бъдат в нея“, добави той. „Новото европейско предложение е неприемливо за Унгария, защото тя  ще трябва да поеме над 10 000 души годишно\". Същевременно той допълни, че дебатът за задължителните квоти за прием само ги насърчава да идват.\r\n„На запад много хора смятат, че миграцията е нещо добро и неизбежно. Но ние не мислим, че това е така. Миграцията е опасна за нашата обществена сигурност, нашето благосъстояние и християнска култура“, допълни Орбан. \r\nТой благодари на България за защитата на външните си граници, тъй като защитава по този начин и Унгария. „Границите могат да бъдат защитавани от силно, стабилно лидерство, с ясен демократичен мандат\", подчерта той. Министър-председателят добави, че солидарността не е необходима при разпределянето на мигрантите, а в защитата на границите.\r\n***\r\nУнгарският министър-председател Виктор Орбан пристигна в София заедно с министъра на вътрешните работи Шандор Пинтер в София, където се срещна с българския си колега Бойко Борисов, пише унгарският вестник  Magyar Nemzet.\r\nОрбан заяви, че ЕС иска да увеличи броя на мигрантите, които страните членки ще трябва да приемат. „Явно е, че тези квоти няма да имат таван“, заяви министър-председателят и допълни, че „дебатът за задължителните квоти стимулира миграцията“, която е „опасен процес за европейската обществена сигурност, благосъстояние и християнска култура“. \r\nСъщевременно неговият български колега Бойко Борисов е на мнение , че системи на ЕС за разпределение на  мигранти е непрактична, защото бежанците не искат да останат в Източна Европа.", "date": "2018.02.20", "title": "Посещението на Виктор Орбан в България - преглед на темата в унгарските медии (Агенция \"Фокус\")"}
{"url": "http://www.focus-news.net/news/2018/02/20/2490525/dobrich-patnite-nastilki-na-teritoriyata-na-grada-sa-mokri-i-hlazgavi.html", "text": "Пътните настилки са мокри и хлъзгави заради превалявания в по-ранните часове на дъжд, примесен със сняг, предаде кореспондент на Радио „Фокус” – Варна. Затворени са пътни отсечки в града заради дейности по проекта на Общината за обновяване на водния сектор. Работи се по ул. „Княз Дондуков“ (в участъка от „Александър  Стамболийски“ до „П. Р. Славейков“, ул. „Волга“, ул. „Скобелев“ и ул. „Опълченец Алексиев“. Разкриват се сградните водопроводни отклонения и се прави подготовка за изкопни работи за основен водопровод. Въведена е временна организация на движението на автомобили по ул. „Теменуга“ в Добрич. \r\nНяма затворени пътни отсечки в областта. Ограничено е движението на МПС над 10 тона по пътя Кранево - Варна. Ограничението е в сила до 28 февруари тази година. Като обходен маршрут може да се ползва пътят Кичево - Оброчище. Времето в Добрич е облачно, видимостта – добра, духа слаб до умерен вятър, температурата към 8.00 часа е около 0 градусa. \r\nЖулиета НИКОЛОВА", "date": "2018.02.20", "title": "Добрич: Пътните настилки на територията на града са мокри и хлъзгави"}
{"url": "http://www.focus-news.net/news/2018/02/20/2490528/tsvetan-tsvetanov-gerb-prezidentat-izglezhda-pritesnen-i-mozhe-bi-tarsi-umishlena-konfrontatsiya.html", "text": "Президентът изглежда притеснен и може би търси умишлена конфронтация. Това каза зам.-председателят на ПП ГЕРБ и председател на ПГ на партията Цветан Цветанов в предаването „Тази сутрин“ по бТВ. Относно „диалога“ между премиера Бойко Борисов и президента Румен Радев, Цветанов заяви, че министър-председателят е показал изключително голямо държавническо поведение. „Президентът изглежда притеснен и може би търси умишлена конфронтация. Притеснява се от всичко, което не може да реализира в обещанията и ангажиментите, които може би е поел преди да бъде номиниран за президент. Много въпроси могат да бъдат зададени. Защо той не говори за Елена Йончева, която беше негов съветник и се оказа в контакт с един от близките хора на Цветан Василев“, попита Цветанов. „Премиерът многократно е заявявал, че няма общо межди него и Пеевски. Бизнес между Борисов и Пеевски е абсолютно несъстоятелна тема. Това може да се докаже много бързо, когато се изложат фактите. Когато президентът няма алтернативни решения или нещо, което може да допринесе за политически облик на страната ни – минаваш към личните нападки. Това е защитната теза на хора, които нямат аргументи. Оприличавам това в политиката като завист. Нормално е ли е президентът да обижда българските народни представители, че са беквокалисти“, заяви още председателят на ПГ на ГЕРБ.\r\nВъв връзка със скандала в НЗОК и заплахите, за които говори проф. Камен Плочев, Цветанов заяви, че няма ясното откъде са дошли въпросните заплахи. „Тези, които говорят за заплахи не казват откъде са дошли. Не мисля, че самият подход на Плочев е адекватен“, коментира той.\r\nПо думите му един финансов въпрос се превърна в политически. Цветанов поясни, че някои от опозицията са започнали\r\n„Проф. Плочев е предложение на предишния министър на здравеопазването Николай Петров“, каза още Цветанов и уточни, че затова се е ползвал с подкрепата на ГЕРБ. По думите му проф. Плочев е голям професионалист, доколкото е чувал в здравните среди, но НЗОК е сериозен административен капацитет. Цветан Цветанов каза още, че по темата днес ще бъде изслушан министърът на здравеопазването Кирил Ананиев. „Няма опасност българските граждани да не могат да се лекуват в чужбина“, каза още Цветанов.", "date": "2018.02.20", "title": "Цветан Цветанов, ГЕРБ: Президентът изглежда притеснен и може би търси умишлена конфронтация"}
{"url": "http://www.focus-news.net/news/2018/02/20/2490527/yambol-v-grada-shte-bade-predstavena-izlozhbata-zheleznitsata-yambol-elhovo-101-godini-istoriya.html", "text": "В града ще бъде представена изложбата „Железницата Ямбол-Елхово-101 години история“. Това съобщиха от пресцентъра на Общината. Изложбата е посветена на историята на железницата „Ямбол – Елхово“. Тя ще бъде открита в ямболския Безистен в 17.30 часа днес. Експозицията включва макет на самата железопътна линия със съответните гари и сгради към тях, както и използваните през годините различни типове вагони и локомотиви. Автор на проекта е инж. Георги Петков. Разказът за различните етапи, през които минава функционирането на железницата, е пресъздаден и чрез фото-документална изложба на Държавен архив – Ямбол, озаглавена „Железницата Ямбол-Елхово - 101 години история“.\r\nСред интригуващите експонати е макет на конския трамвай, който е свързвал двата града в периода 1912 - 1929 г. Ямбол основателно се гордее с него, защото по това време такъв трамвай на Балканския полуостров има само в Цариград. Линията е била открита, за да се транспортират муниции и храни за фронта по време на Балканската война. Деколвилната железница с конска тяга, известна като конския трамвай, е построена само в рамките на 30 дни, като в начинанието са били ангажирани 145 войници. \r\nСлед 1917 г. дейността на линията се свърза с  превозването на  зърнени храни, стоки и пътници от Ямболската гара до град Елхово и обратно. Пътуването от началната до крайна спирка е продължавало 4 часа и половина. Последният курс на конския трамвай е в края на юли 1929 г., а две години по-късно, на 24 април 1931 г. е пусната в действие новопостроената жп линия Ямбол – Елхово.\r\nВсички посетители на Международния маскараден фестивал „Кукерландия“ ще имат възможността да разгледат експозицията, която ще остане в Културно-информационен център Безистен до 20 март. След това изложбата на железницата ще остане за постоянно в Етнографско-археологическия музей в град Елхово.", "date": "2018.02.20", "title": "Ямбол: В града ще бъде представена изложбата „Железницата Ямбол-Елхово-101 години история“"}
{"url": "http://www.focus-news.net/news/2018/02/20/2490529/haskovo-zapochva-izgrazhdaneto-na-pozharoizvestitelna-kula-v-rayona-na-selo-krepost.html", "text": "В 11.00 часа днес в района на село Крепост ще бъде направена първа копка на  „Автоматична наблюдателна кула за откриване на горски пожари\". Това съобщиха от Община Димитровград", "date": "2018.02.20", "title": "Хасково: Започва изграждането на пожароизвестителна кула в района на село Крепост"}
{"url": "http://www.focus-news.net/news/2018/02/20/2490531/shumen-snyag-vali-v-oblastta-patnite-nastilki-sa-mokri-i-hlazgavi.html", "text": "Сняг вали в Шумен и областта, предаде репортер на Радио „Фокус“ - Шумен. Пътните настилки са мокри и хлъзгави. Натоварен е трафикът в централната градска част на Шумен, както и към индустриалната зона на града. Светофарните уредби функционират без промяна. Интензивно е движението по главния път София - Варна. В района на бензиностанцията на 7-ми километър има камера за постоянно видеонаблюдение. Сред натоварените и рискови участъци по главния път е кръговото кръстовище на 7-ми км, както и кръстовището за кв. \"Макак\". Върбишки проход остава затворен за всички видове пътни превозни средства. Ришки проход е отворен. Ограничено  е движението по пътя Секулово – Тодор Икономово от км 9 до км 16 за моторни превозни средства над 3.5 тона поради компрометирано състояние на мостово съоръжение. Въведен е обход. Опасност от свличане на скални и земни маси има по пътя Шумен - Карнобат.\r\nИвелина ИВАНОВА", "date": "2018.02.20", "title": "Шумен: Сняг вали в областта, пътните настилки са мокри и хлъзгави"}
{"url": "http://www.focus-news.net/news/2018/02/20/2490532/sadiyskata-kolegiya-na-vss-shte-izslusha-kandidatite-za-predsedatel-na-sofiyski-gradski-sad.html", "text": "Съдийската колегия ще проведе събеседване с допуснатите кандидати в процедура за избор на административен ръководител – председател на Софийски градски съд. Това съобщиха от пресцентъра на ВСС.\r\nВ процедурата участват двама кандидати – Светлин Велков Михайлов и Евгени Димитров Георгиев, съдии в Софийски градски съд. Третият допуснат кандидат Величка Асенова Цанова – Гечева, съдия в СГС се отказа от участие в конкурса.", "date": "2018.02.20", "title": "Съдийската колегия на ВСС ще изслуша кандидатите за председател на Софийски градски съд"}
{"url": "http://www.focus-news.net/news/2018/02/20/2490526/deutsche-welle-blizo-stotina-dushi-sa-zaginali-v-rezultat-na-udari-v-iztochna-guta.html", "text": "Най-малко 98 души са убити в резултат на въздушни удари, ракетен и артилерийски обстрел в контролираната от опозиционните сили на режима в Дамаск Източна Гута, предава Deutsche Welle. По данни на базираната в Лондон Сирийска обсерватория за човешките права (СОЧП), в резултат на ударите, вероятно нанесени от армията на президента Башар Асад, са загинали множество деца и жени.\r\nСъщевременно хуманитарната организация „Бели каски“ съобщи за повече от 100 жертви и около 300 ранени. \r\n„Интензивността на бомбардировките и въздушните удари в Източна Гута свидетелстват за това, че атаката е подготвена от сирийските правителствени войски“, заяви ръководителят на СОЧП Рами Абделрахман. Съгласно думите му, масираните удари проправят пътя на армията на Дамаск за настъпление по земя. Тереза Герова", "date": "2018.02.20", "title": "Deutsche Welle: Близо стотина души са загинали в резултат на удари в Източна Гута"}
{"url": "http://www.focus-news.net/news/2018/02/20/2490534/anadolu-agency-devetima-dushi-sa-arestuvani-v-ramkite-na-antiteroristichna-operatsiya-v-ankara.html", "text": "Деветима души са арестувани в рамките на антитерористична операция, проведена в турската столица Анкара в понеделник, предава държавната агенция Anadolu Agency, като се позовава на източник от правоохранителните органи.\r\nСъгласно разпространената информация, заподозрените за връзки с „Работническата партия на Кюрдистан“ (ПКК) са планирали да извършат терористичен акт за годишнината от ареста на Абдула Йоджалан, осъдения лидер на групировката, която Анкара третира като терористична. Тереза Герова", "date": "2018.02.20", "title": "Anadolu Agency: Деветима души са арестувани в рамките на антитерористична операция в Анкара"}
{"url": "http://www.focus-news.net/news/2018/02/20/2490535/kyustendil-snyag-vali-vav-visokite-chasti-na-oblastta-patnite-nastilki-sa-mokri-i-hlazgavi.html", "text": "Слаб сняг вали във високите части на областта, в равнините части вали дъжд. Пътните настилки са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.20", "title": "Кюстендил: Сняг вали във високите части на областта, пътните настилки са мокри и хлъзгави"}
{"url": "http://www.focus-news.net/news/2018/02/20/2490522/faz-gsdp-zapochva-glasuvaneto-na-koalitsionnoto-sporazumenie-sas-sayuza-hdshss.html", "text": "Във вторник, 20 февруари, Германската социалдемократическа партия (ГСДП) стартира официално дългоочакваното гласуване за включване към нова голяма коалиция с политическия блок, воден от канцлера Ангела Меркел – Съюза (ХДС/ХСС), припомня националният ежедневник Die Frankfurter Allgemeine Zeitung.\r\nОколо 463 хил. членове на партията ще се произнесат за коалиционното споразумение . Гласуването ще бъде осъществено по пощата – социалдемократите ще получат бюлетините в писмо, което трябва да бъде изпратено обратно до централата на партията в срок до 2 март. \r\nПреди началото на гласуването временният председател на ГСДП Андреа Налес призова съпартийците си да подкрепят постигнатото споразумение за черно-червена коалиция в Берлин.Агенция „Фокус“ припомня:\r\nБлизо четири месеца и половина след изборите за Бундестаг, в сутрешните часове на сряда, 7 февруари, в Берлин бе сключено споразумение за съставянето на нова голяма коалиция между Съюза (ХДС/ХСС) и Германската социалдемократическа партия (ГСДП). Преговорите за съставяне на новото правителство на Германия стартираха на 28 януари. В последствие работни групи с представители на трите партии заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден. Тереза Герова", "date": "2018.02.20", "title": "FAZ: ГСДП започва гласуването на коалиционното споразумение със Съюза (ХДС/ХСС)"}
{"url": "http://www.focus-news.net/news/2018/02/20/2490536/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Мокри са пътищата на територията на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Дъжд вали в района на Панагюрски колонии. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.20", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/02/20/2490537/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.02.20", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/02/20/2490539/gabrovo-do-50-metra-e-namalena-vidimostta-v-prohoda-shipka-poradi-magla-v-rayona-vali-snyag.html", "text": "До 50 метра е намалена видимостта в прохода Шипка поради мъгла. Това съобщиха за Радио „Фокус” – Велико Търново от Областно пътно управление - Габрово. В останалата част от Габровска област видимостта е нормална. Времето е облачно, като в прохода вали сняг. Настилката е мокра, на места – заснежена, обработена и опесъчена. Там все още е в сила забраната за товарни автомобили над 12 тона. В останалата част от областта времето е спокойни. Пътищата са предимно мокри и обработени, на места хлъзгави. От ОПУ съветват водачите да карат с повишено внимание и съобразена скорост. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2018.02.20", "title": "Габрово: До 50 метра е намалена видимостта в прохода Шипка поради мъгла, в района вали сняг"}
{"url": "http://www.focus-news.net/news/2018/02/20/2490540/veliko-tarnovo-shte-se-provede-poklonenie-pred-tlennite-ostanki-na-golemiya-artist-ot-grada-i-nositel-na-nagrada-veliko-tarnovo-za-2017-godina-milen-kolev.html", "text": "Поклонение пред тленните останки на големия артист от Велико Търново и носител на награда \"Велико Търново\" за 2017 година Милен Колев ще се проведе от 12.00 часа в ритуалната зала на гробищния парк. Това съобщиха от пресцентъра на Община Велико Търново.", "date": "2018.02.20", "title": "Велико Търново: Ще се проведе поклонение пред тленните останки на големия артист от града и носител на награда \"Велико Търново\" за 2017 година Милен Колев"}
{"url": "http://www.focus-news.net/news/2018/02/20/2490538/pregled-na-osnovnite-temi-v-shumenskiya-pechat.html", "text": "„Шумен почете безсмъртното дело на Апостола на свободата“ е водещото заглавие във вестник „Шуменска заря“. Вчера се състоя възпоменателна церемония пред паметника на Васил Левски в Шумен. Община Шумен и Шуменският военен гарнизон организираха общоградски ритуал по поднасяне на венци и цветя по повод 145 години от гибелта на Апостола. „Постановката „Нирвана“ предлага различен поглед за кризата на една любов“, пише вестникът. Директорът на шуменския храм на Мелпомена Димитър Димитров подчерта, че дава шанс за професионална изява на представители на младото театрално поколение у нас. Стана ясно, че актьорите Ирина Митева и Александър Евгениев, с режисьора на постановката Максима Боева са завършили заедно през миналата година НАТФИЗ „Кръстьо Сарафов“ в класа на проф. Пламен Марков. „Гюсюм Апти спечели изборите в село Кочово“, съобщава ежедневникът. Новият кмет на преславското село Кочово е 31-годишната Гюсюм Апти. Тя е филолог, завършила е Икономика и управление на бизнеса и прекъсва майчинството си, за да заеме поста на покойния си съпруг, загинал при автомобилна катастрофа в края на миналата година. Гюсюм Апти спечели частичните местни избори със 194 гласа от всичките 308 души, упражнили правото си на вот. „Професор от Шумен с награда за най-добър труд по езикознание“, информира всекидневникът. Езиковедът, проф. д-р Димитър Попов от ШУ „Епископ Константин Преславски”, бе отличен с награда от Фонд „Академик Владимир Георгиев”. Признанието на научната общност е за труда му „Лингвистична персонология”. „Марихуана за 216 000 лева намерена в склад под наем“ е акцент от стр.3 в броя. Марихуана за 216 000 лв. беше иззета при специализирана полицейска акция от хладилен склад в шуменското село Кочово. В момент на сделка са арестувани трима души. Двама от тях са с по няколко присъди за криминални престъпления. Според полицията и прокуратурата наркооранжерията функционира от три месеца. Конфискувана е първата ѝ реколта. „Общините ще плащат за отстраняване на дефекти при саниране, ако не са предвидени в договорите на строителите“, пише изданието. Възстановяването на щети, които са възникнали вследствие на занижен контрол от страна на общината, ще бъдат за сметка на бюджета на местните власти. Това предвижда разработен от МРРБ проект за изменение и допълнение на Постановление на Министерския съвет № 18 от 2015 г. за приемане на Националната програма за енергийна ефективност на многофамилни жилищни сгради. Проектът е пуснат от днес за обществено обсъждане. „Близо 80% от потребителите в Северна България не биха купували бутилирана вода, ако тя е преработена“, пише изданието. 80% от потребителите в Северна България заявяват, че биха спрели да купуват или биха купували единствено по изключение дадена марка бутилирана вода, ако установят, че тя съдържа преработена вода с неясен произход или от водопреносната мрежа. За България този процент е 70% от потребителите. Резултатите са от национално представително проучване, проведено сред населението в страната през август 2017 г. от агенция за маркетингови изследвания.", "date": "2018.02.20", "title": "Преглед на основните теми в шуменския печат"}
{"url": "http://www.focus-news.net/news/2018/02/20/2490541/burgas-v-grada-shte-bade-predstavena-izlozhba-ot-kartini-na-georgi-baev.html", "text": "В града ще бъде представена изложба от картини на Георги Баев, дарени на различни институции. В изложбата ще бъдат показани 15 картини и 1 графика на Георги Баев, които са дарени от художника на различни институции. Това съобщиха от пресцентъра на Община Бургас.\r\nЕкспозицията ще бъде открита от 18.00 часа днес в галерия „Георги Баев“ на бул. „Демокрация“ №6  и ще остане там до 30 март.\r\nДесет от платната са дарени на Община Бургас, 2 на Драматичен театър „Адриана Будевска“. Една от картините е подарена от Нефтохимически комбинат на театъра по повод неговия 50-годишен юбилей. 2 от платната са били предоставени на Инспектората по образованието и 1 на Регионална библиотека „П. К. Яворов“. Графиката е дарение за къща-музей „Петя Дубарова“.\r\nИзложбата „Георги Баев – дарени картини“ се организира от Община Бургас съвместно с Регионалния държавен архив, който предоставя от своите фондове редица важни документи.", "date": "2018.02.20", "title": "Бургас:  В града ще бъде представена изложба от картини на Георги Баев"}
{"url": "http://www.focus-news.net/news/2018/02/20/2490542/sofiya-vavezhda-se-vremenna-organizatsiya-na-dvizhenieto-za-izgrazhdane-na-zhilishtna-sgrada-na-ul-kozloduy-95.html", "text": "Въвежда се временна организация на движението за изграждане на жилищна сграда на ул. „Козлодуй“ №95. Това съобщиха от пресцентъра на Столична община. От 09.00 до 12.00 часа се забранява влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”.", "date": "2018.02.20", "title": "София: Въвежда се временна организация на движението за изграждане на жилищна сграда на ул. „Козлодуй“ №95"}
{"url": "http://www.focus-news.net/news/2018/02/20/2490530/plovdiv-patishtata-v-oblastta-sa-mokri-po-usoynite-mesta-sa-vazmozhni-zaledyavaniya.html", "text": "Пътищата в областта са мокри, по усойните места заледени, но обработени и нормално проходими. Това съобщиха за Радио „Фокус“ – Пловдив от Областно пътно управление. Слаб дъжд вали в цялата област. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград поради аварийни ремонтни дейности в участъка. Срокът на ремонта е до 25 март. Забранено е преминаването на моторни превозни средства над 12 тона по пътищата Поповица - Болярци и Югово - Лъки - Здравец, в отсечката град Лъки - пътно кръстовище за хижа \"Момчил юнак\". Остава ограничено преминаването на камиони над 5 тона по пътя Плодовитово - Първомай - Асеновград заради намален габарит на стоманен мост на река Марица. Обходният маршрут е през път ІІ-66 Стара Загора - Поповица и път І-8 Пловдив - Свиленград. Проходът Троян - Кърнаре остава затворен за движение на всички МПС.\r\nПътните настилки на територията на град Пловдив са мокри. Трафикът към този час на деня е интензивен. Задръствания се образуват по булевардите „Цар Борис III Обединител“, Христо Ботев“, „Руски“  „Шести септември“ и „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.02.20", "title": "Пловдив: Пътищата в областта са мокри, по усойните места са възможни заледявания"}
{"url": "http://www.focus-news.net/news/2018/02/20/2490544/plovdiv-strelkovi-trenirovki-shte-se-provedat-na-ucheben-tsentar-anevo-kray-sopot.html", "text": "Стрелкови тренировки ще се проведат днес на учебен център „Анево“ край Сопот. Това съобщиха за Радио „Фокус“ – Пловдив от отдел „Връзки с обществеността“ на Община Сопот. Стрелковите тренировки ще се проведат днес, както и на датите 21 и 23 февруари за времето от 08.10 до 13.20 часа, а на 22, 26, 27 и 28 февруари – от 08.10 до 22.00 часа. Забранява се влизането на хора, животни и машини в района на учебния център за времето на провеждане на стрелбите, съобщиха от пресцентъра на Общината.\r\nТони МИХАЙЛОВ", "date": "2018.02.20", "title": "Пловдив: Стрелкови тренировки ще се проведат на учебен център „Анево“ край Сопот"}
{"url": "http://www.focus-news.net/news/2018/02/20/2490543/protothema-evrogrupata-ne-odobri-otpuskaneto-na-podtransh-ot-57-miliarda-evro-za-gartsiya.html", "text": "В рамките на срещата им в Брюксел финансовите министри на страните от еврозоната не одобриха отпускането на подтранш на стойност 5,7 милиарда евро за Гърция, отбелязва електронното издание Protothema.  \r\nРешението се очакваше, тъй като по-рано бе уточнено, че Европейският стабилизационен механизъм ще даде „зелена светлина“ за отпускането на сумата, след като Атина изпълни две приоритетни действия, свързани с електронните търгове и инвестиционния проект „Елиникон”. Тяхното реализиране е предпоставка за изплащане на следващия транш от финансова помощ, предоставена по програмата от ЕСМ.  Тереза Герова", "date": "2018.02.20", "title": "Protothema: Еврогрупата не одобри отпускането на подтранш от 5,7 милиарда евро за Гърция"}
{"url": "http://www.focus-news.net/news/2018/02/20/2490547/sofiya-v-enoriyskiya-tsentar-na-hram-sv-sv-kiril-i-metodiy-shte-se-provede-lektsiya-na-tema-istanbulskata-konventsiya-i-pravoslavnata-antropologiya-na-21-fevruari.html", "text": "В Енорийския център на храм \"Св. св. Кирил и Методий\" ще се проведе лекция на тема \"Истанбулската конвенция и православната антропология\" на 21 февруари, предаде репортер на Агенция \"Фокус\". Лекцията ще се проведе на 21 февруари от 18.00 часа в Енорийския център на софийския храм \"Св. св. Кирил и Методий\"  (на Женския пазар). Лектор ще бъде Георги Тодоров - известен публицист и богослов. \r\nНикола ПЕТКОВ", "date": "2018.02.20", "title": "София: В Енорийския център на храм \"Св. св. Кирил и Методий\" ще се проведе лекция на тема \"Истанбулската конвенция и православната антропология\" на 21 февруари"}
{"url": "http://www.focus-news.net/news/2018/02/20/2490546/veliko-tarnovo-v-grada-shte-se-provede-kontsertat-children-in-time.html", "text": "В града днес ще се проведе концертът “Children in Time“ - PURPLE & RAINBOW Tribute. Това съобщиха от пресцентъра на Община Велико Търново. Грандиозният концерт “Children in Time“ във Велико Търново е на популярната рок група КИКИМОРА, чийто фронтмен е Николо Коцев. Феновете на рока ще чуят любимите хитове на световноизвестните банди в нов вариант – с оркестрация. На сцената на ДКС „Васил Левски“ рок музикантите ще бъдат заедно със симфоничния оркестър на Старозагорската опера. Диригент ще бъде Димитър Косев, а аранжиментът е дело на Николо Коцев. \r\nHighway Star, Mistreated, Child in Time, Stormbringer, Soldier of Fortune, Burn, Perfect Strangers са избрани сред песните на Deep Purple. Публиката ще чуе и вечни хитове на Rainbow, сред които Can’t Let You Go, I Surrender, Catch the Rainbow, Long Live Rock’n’Roll, Stargazer, Temple Of the King, Ariel, Hall of the Mountain King, Death Alley Driver.\r\nКонцертът ще започне в 19.00 часа днес. Билети могат да бъдат намерени в Туристическия информационен център (ул. „Христо Ботев №2), на касите на ДКС „Васил Левски“ и в мрежата на Eventim. \r\nКИКИМОРА е българска, прогресивна хард-рок банда, създадена през 2011 г. от Николо Коцев. Групата пише песните си на български език, базирайки се на корените на класическия рок. През 2015 г. КИКИМОРА издава първия си авторски албум. Както със самостоятелни концерти в страната, групата участва и в съвместни изяви с гости солисти - Джо Лин Търнър, Дуги Уайт и Йорн Ланде. През ноември 2016 г и май 2018 г. бандата участва в световната премиера на рок операта \"Nikolo Kotzev's Nostradamus\", която бе осъществена съвместно с Държавна Опера-Русе и маестро Найден Тодоров.\r\nКИКИМОРА е в състав: Николо Коцев - китара и вокал, Александър Атанасов - соло вокал, Николай Тодоров - ударни и вокал, Антоний Георгиев – клавишни, Николай Цветков – бас.", "date": "2018.02.20", "title": "Велико Търново: В града ще се проведе концертът “Children in Time“"}
{"url": "http://www.focus-news.net/news/2018/02/20/2490545/emil-radev-gerbenp-reglamentat-za-zashtita-na-lichnite-danni-tseli-da-harmonizira-razlichnite-pravila-v-darzhavite-chlenki-na-es.html", "text": "Регламентът за защита на личните данни цели да хармонизира различните правила в държавите членки на ЕС. Това каза в интервю за сутрешния блок „Добро утро, България“ на Радио „Фокус“ евродепутатът от ГЕРБ и Европейската народна партия Емил Радев по повод новините правила, които влизат в сила от месец май. \"Новият регламент касае най-вече обработката, съхранението и трансфера на данни в рамките на Общността\", обясни Радев. Евродепутатът посочи, че вместо съществуващите 28 режима, сега ще има само един. Според него личната информация, която се съхранява в интернет, е по-голяма от информацията, която може да се извлече от физическия адрес. По думите му с нея може да се злоупотребява лесно и безпрепятствено, като влизането в сила на новия регламент ще спомогне за повишаване нивата на защита именно на данните в глобалната мрежа. „На първо място следва да се отбележи разширеният териториален обхват на регламента, който ще се прилага и по отношение на дружество и лица, които не са на територията на ЕС, но в своята търговка дейност обработват личните данни на европейски граждани. Една от основните цели на това ново правило е да бъдат регулирани дейностите на големите компании като „Гугъл“ и „Фейсбук“, които разполагат с огромен набор от данни, макар че те да не са само в Европа. Такива фирми ще трябва да назначават свои представители в ЕС, които да ги представляват по отношение на спазването на регламента“, обясни той. Евродепутатът Емил Радев добави, че новият регламент гарантира и много по-голяма свобода на потребителите върху личните си данни. \"Те ще имат възможност да променят или заличават данни\", заяви Радев. Той каза още, че в случай на пробив в сигурността, фирмата, която оперира със съответните данни на субектите, трябва да информира потребителите за допуснатия пробив в рамките на 72 часа.", "date": "2018.02.20", "title": "Емил Радев, ГЕРБ/ЕНП: Регламентът за защита на личните данни цели да хармонизира различните правила в държавите членки на ЕС"}
{"url": "http://www.focus-news.net/news/2018/02/20/2490548/glavniyat-prokuror-sotir-tsatsarov-shte-uchastva-v-mezhdunarodna-sreshta-vav-velikobritaniya-posvetena-na-problemite-s-trafika-na-hora-i-imigratsionnata-prestapnost.html", "text": "В периода 21 - 23 март 2018 г. във Великобритания главният прокурор на Република България Сотир Цацаров ще участва в международна среща на главни прокурори от европейски страни на тема „Наказателно преследване на трафика на хора, съвременното робство, организираната имиграционна престъпност и принудителния труд в Европа“. Това съобщиха от пресцентъра на Прокуратура на Република България. Срещата се осъществява в сътрудничество с Кралската прокуратура на Великобритания и Уелс. Поканата към г-н Цацаров е от ръководителя на Кралската прокуратура г-жа Алисън Сондърс. Събитието ще се проведе в конферентния център Wilton Park. Очаква се в закрит работен формат участниците да обсъдят законодателството в отделните страни, механизмите за подобряване на международното сътрудничество за противодействие на трафика на хора, както и формите на подкрепа и ефективна защита на жертвите на трафик.", "date": "2018.02.20", "title": "Главният прокурор Сотир Цацаров ще участва в международна среща във Великобритания, посветена на проблемите с трафика на хора и имиграционната престъпност"}
{"url": "http://www.focus-news.net/news/2018/02/20/2490515/v-pet-oblasti-shte-se-provedat-protesti-na-nadzirateli-i-sluzhiteli-na-sadebnata-ohrana.html", "text": "Продължават протестите пред съдебните сгради на надзиратели и съдебна охрана в България. Днес протести на надзиратели и служители на съдебната охрана ще се проведат в областите Смолян, Перник, Благоевград и Русе, Ямбол. Това съобщиха от Синдиката на служителите в затворите в България. До 24 февруари, за когато е предвидено да се проведе национален протест под надслов \"Европа и за нас\" пред сградата на Министерството на правосъдието, всеки ден ще има протести пред сградите на съдебните палати. На 23 февруари недоволството ще обхване всички затвори, като пред административните сгради ще излязат над 3 000 души в един ден. До 10 март, когато е предвидено митинг - шествие, което ще потегли от Министерство на правосъдието, ще премине през Министерство на финансите и ще спре пред Министерски съвет, по график ще продължат протестите пред териториалните подразделения на двете дирекции - ГД \"Изпълнение на наказанията\" и ГД \"Охрана\". На 26 март служители на затворите и съдебна охрана ще протестират на място съобразено с посещението на министрите на правосъдието на страните членки на ЕС от календара на Българското председателство на Съвета на Европа.Чрез посланиците на страните от ЕС Синдикат на служителите в затворите в България ще изпрати писмо до участниците във форума с искане за помощ и подкрепа изразяваща се в съдействие за привличане на независими експерти в областта на затворното дело и на западни медии с цел информиране на обществеността на ЕС за хроничните проблеми в затворите на България и с молба да посредничат между синдикатите и държавните институции за да бъдат чути исканията на професионалната общност.", "date": "2018.02.20", "title": "В пет области ще се проведат протести на надзиратели и служители на съдебната охрана"}
{"url": "http://www.focus-news.net/news/2018/02/20/2490551/kyustendil-obshtinata-shte-predstavi-proekt-za-podobryavane-na-sotsialnata-infrastruktura-v-grada.html", "text": "Община Кюстендил ще представи проект за подобряване на социалната инфраструктура в града. Това съобщи за Радио „Фокус” – Кюстендил Росица Амзова-Божкова, старши експерт „Социални дейности” в Общината. Проектът носи името „Подобряване на социалната инфраструктура в Община Кюстендил – гарант за устойчив модел за деинституционализация”, и ще бъде представен от 11.00 часа в заседателната зала на Община Кюстендил. Инициативата е насочена към осигуряване на подходяща и ефективна инфраструктура, допринасяща за предоставянето на нов вид резидентни и съпътстващи услуги в общността, включително - здравно-социални, които ще заместят институционалния модел на грижа за децата. \r\nПредвижда се разширяване на Центъра за обществена подкрепа, изграждане на преходно жилище за деца на възраст между 15 и 18 години, създаване на наблюдавано жилище за младежи от 18 до 21 години, оборудване на самите помещения и други дейности.\r\nВенцеслав ИЛЧЕВ", "date": "2018.02.20", "title": "Кюстендил: Общината ще представи проект за подобряване на социалната инфраструктура в града"}
{"url": "http://www.focus-news.net/news/2018/02/20/2490549/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Умерен до силен вятър и преминаваща мъгла има по билата. Сутрешните температури са от минус 11 до 0 градуса. Лифтовите съоръжения и ски центровете в курортите работят съобразно метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.20", "title": "ПСС: Лоши са условията за туризъм в планините"}
{"url": "http://www.focus-news.net/news/2018/02/20/2490550/vratsa-narodniyat-predstavitel-ot-gerb-krasen-krastev-organizira-priemni-za-grazhdani.html", "text": "Народният представител от ГЕРБ - Враца Красен Кръстев организира приемни за граждани. Това съобщиха от пресцентъра на ПП ГЕРБ. Днес ще се състои регулярният приемен ден в офиса на ГЕРБ - Бяла Слатина, който е от 10.00 часа и ще продължи до 13.00 часа.       \r\nНа 26 февруари от 10.00 часа в сградата на кметството ще се проведе изнесена приемна в село Боденец, община Мездра.", "date": "2018.02.20", "title": "Враца: Народният представител от ГЕРБ Красен Кръстев организира приемни за граждани"}
{"url": "http://www.focus-news.net/news/2018/02/20/2490553/veliko-tarnovo-dazhd-vali-v-rayona-na-prohoda-na-republikata-nastilkite-sa-hlazgavi.html", "text": "Слаб дъжд вали в района на Прохода на Републиката. Настилките са хлъзгави. Това съобщиха за Радио „Фокус“ – Велико Търново от Областно пътно управление. Времето в областта е облачно, като в някои райони също има превалявания. Трафикът в сутрешните часове е интензивен. Движението се осъществява нормално. Настилките са частично мокри, на места заледени и обработени. Полицейски служители следят за правилното протичане на движението. Патрули има по възловите пътни артерии, в критичните участъци, където често стават инциденти и на входовете и изходите на Велико Търново. Допълнително въведени ограничения в региона няма. От „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.02.20", "title": "Велико Търново: Дъжд вали в района на Прохода на Републиката, настилките са хлъзгави"}
{"url": "http://www.focus-news.net/news/2018/02/20/2490554/sport-kanada-specheli-olimpiyskoto-zlato-pri-tantsovite-dvoyki-vav-figurnoto-parzalyane-v-pyonchan.html", "text": "Канадците Теса Върчу и Скот Мойр станаха олимпийски шампиони при танцовите двойки във фигурното пързаляне на Зимните олимпийски игри в Пьончан. \r\nДвойката постави нов световен рекорд със сбор от 206.07 точки и спечели трети олимпийски златен медал, с което станаха най-успешните фигуристи на Зимни олимпийски игри.\r\nСребърният медал спечелиха французите Габриела Пападакис и Гийон Сизерон, които постигнаха сбор от 205.28 точки. Бронзовото отличие бе връчено на отбора на САЩ, чиито отбор събра 192.59 точки.", "date": "2018.02.20", "title": "Спорт: Канада спечели олимпийското злато при танцовите двойки във фигурното пързаляне в Пьончан"}
{"url": "http://www.focus-news.net/news/2018/02/20/2490556/sliven-na-ogneviya-kompleks-batmish-shte-se-provedat-planirani-strelbi.html", "text": "На огневия комплекс „Батмиш“ край Сливен ще се проведат планирани стрелби, съобщиха от пресцентъра на Община Сливен. Те ще се извършват от военното формирование 22 220 от 8.00 до 14.00 часа днес, както и на следните дати: 21, 22, 26 и 27 февруари. Планират се стрелби и на 28 февруари – от 8.00 до 23.00 часа.\r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранителните зони, се посочва в съобщението.", "date": "2018.02.20", "title": "Сливен: На огневия комплекс „Батмиш“ ще се проведат планирани стрелби"}
{"url": "http://www.focus-news.net/news/2018/02/20/2490557/pregled-na-osnovnite-temi-vav-velikotarnovskiya-pechat.html", "text": "„По 1,20 лв. за километър искат таксиджиите във Велико Търново”, е заглавие от първа страница на областния всекидневник „Янтра Днес”. Увеличение на цената на таксиметровите услуги искат шофьорите на таксита във Велико Търново. Според тях цените не са променяни повече от 5 г. и вече е крайно належащо да бъдат актуализирани. \r\n„Изоставена къща застрашава живота на десетки търновци“, е друга тема в днешното издание. Необитаема къща на ул. „Григорий Цамблак“ 2 във В. Търново може да рухне всеки момент, застрашавайки живота и здравето на живеещите в района. \r\n„Монтираха първия филтър върху комин на частен дом“, пише още вестникът. В края на миналата седмица във Велико Търново монтираха първия безплатен електростатичен филтър за фини прахови частици 10 върху комин на частен дом. Той се намира на улица „Цанко Церковски“ 10. \r\n„Мъж блудствал с 14-годишна на спирка“, е новина от криминалната хроника. \r\nНа страниците на вестника ще откриете и информация за руски университети, които ще приемат безплатно български студенти. \r\n„Антикорупция“ иска конфискация на 41 имота на Георги Вълев, които отдавна са продадени или с ипотеки“, е заглавие от другия областен ежедневник - „Борба“. Станалата известна като „Антикорупция“ Комисия за отнемане на незаконно придобито имане поиска от Окръжния съд във Велико Търново в края на миналата седмица конфискация на 41 имота на осъдения до живот за поръчкови убийства Георги Вълев“. \r\n„Общината ще играе на търг за частен имот, за да направи нова детска градина за 1,7 млн. лв.“, е друга тема от вестника. Община Велико Търново задвижва проекта си за нова детска градина, която да се направи с общински пари –нещо, което не се е случвало от далечната 1981 година в града.\r\n„Велико Търново стана туристически хит, 20 договора с туроператори подписани още след първата борса“, четем също в броя. Велико Търново се превръща в туристически хит за тази година, като привлече интереса на туроператори от страната и чужбина по време на Международната туристическа борса „Ваканция и СПА и Експо“ - 2018 г. \r\n„Село настръхна след опит за изнасилване на ученичка на автобусна спирка“, пише още ежедневникът.", "date": "2018.02.20", "title": "Преглед на основните теми във великотърновския печат"}
{"url": "http://www.focus-news.net/news/2018/02/20/2490558/plovdiv-mitropolit-nikolay-shte-oglavi-veliko-povecherie-v-hram-sv-petka.html", "text": "Митрополит Николай ще оглави Велико повечерие в храм „Св. Петка”, предаде репортер на Агенция \"Фокус\". Поводът е започналият Велик пост преди Великден. В началния период на светата Четиридесетница във всички епархии на Българската православна църква се отслужва Велико повечерие с канона на св. Андрей Критски. Днес от 18.00 часа в храм „Св. Петка” - Пловдив Велико повечерие с канона на св. Андрей Критски - 2 част ще оглави Негово високопреосвещенство Пловдивски митрополит Николай.\r\nПо същото време в столичния храм „Св. Седмочисленици“, с благословението на Негово светейшество Българския патриарх и Софийски митрополит Неофит, богослужението ще оглави Негово високопреподобие архимандрит Василий - протосингел на Софийска епархия. \r\nНикола ПЕТКОВ", "date": "2018.02.20", "title": "Пловдив: Митрополит Николай ще оглави Велико повечерие в храм „Св. Петка”"}
{"url": "http://www.focus-news.net/news/2018/02/20/2490555/vazmozhni-sa-vremenni-prekasvaniya-na-programata-na-radio-fokus-plovdiv-poradi-tehnicheska-profilaktika.html", "text": "Възможни са временни прекъсвания на програмата на Радио „Фокус“ – Пловдив във времето от 10.00 часа до 12.00 часа поради техническа профилактика. В този интервал можете да слушате програмата ни онлайн на интернет страницата ни .", "date": "2018.02.20", "title": "Възможни са временни прекъсвания на програмата на Радио „Фокус“ – Пловдив поради техническа профилактика"}
{"url": "http://www.focus-news.net/news/2018/02/20/2490559/kyustendil-kuklenata-postanovka-hrabriyat-oloven-voynik-shte-bade-predstavena-v-grada.html", "text": "Куклената постановка „Храбрият оловен войник” ще бъде представена в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й кукленият спектакъл ще се играе в два последователни дни – днес и на 21 февруари. Организирани са посещения на възпитаници на детски градини и на ученици от първи и втори клас на общинските учебни заведения. Куклената постановка е по Ханс Кристиан Андерсен. Режисьор на пиесата е Лозен Йорданов, сценографията е на Георги Славков и Миглена Методиева – Славкова.\r\nВенцеслав ИЛЧЕВ", "date": "2018.02.20", "title": "Кюстендил: Куклената постановка „Храбрият оловен войник” ще бъде представена в града"}
{"url": "http://www.focus-news.net/news/2018/02/20/2490560/veliko-tarnovo-lyaskovets-otnovo-e-bez-voda-zaradi-remonta-na-glaven-vodoprovod.html", "text": "И днес спират водата в град Лясковец до 14.00 часа. Причината са ремонтните дейности, които се извършват по главен водопровод, съобщиха за Радио „Фокус“ – Велико Търново от ВиК-Велико Търново. Аварийните дейности започнаха вчера и се очаква да бъдат преустановени в 14.00 часа днес.\r\nЛуиза ТРАНЧЕВА", "date": "2018.02.20", "title": "Велико Търново: Лясковец отново е без вода, заради ремонта на главен водопровод"}
{"url": "http://www.focus-news.net/news/2018/02/20/2490562/pazardzhik-patrul-na-patna-politsiya-kontrolira-trafika-na-patya-pazardzhik-plovdiv-pri-razklona-za-selo-malo-konare.html", "text": "Натоварено е движението по пътя Пазарджик-Пловдив, като се движат много товарни автомобили и в двете посоки, предаде репортер на Радио „Фокус“ – Пазарджик. Пътните настилки са мокри, на места хлъзгави. Патрул на „Пътна полиция“ е разположен на разклона за село Мало Конаре. Въведени са скоростни ограничения на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.02.20", "title": "Пазарджик: Патрул на  „Пътна полиция“ контролира трафика на пътя Пазарджик-Пловдив при разклона за село Мало Конаре"}
{"url": "http://www.focus-news.net/news/2018/02/20/2490566/dimitar-margaritov-kzp-operatorite-na-sotsialnite-medii-tryabva-da-badat-saprichastni-pri-sklyuchvaneto-na-targovski-sdelki-na-tyahna-teritoriya.html", "text": "Най-важното е да има съпричастност от страна на операторите на социалните медии към случващото се на тяхната територия, да се знае, че това е търговки процес, при който потребителите могат да претърпят загуби. Следващата стъпка е създаването на необходимите средства, чрез които да се контролират процесите. Това коментира председателят на Комисията за защита на потребителите (КЗП) Димитър Маргаритов пред ТВ Европа по повод становището от миналата седмица на Европейската комисия, че медиите като Facebook, Twitter и Google + трябва да положат повече усилия, за да спазват правилата на Евросъюза за защита на потребителите, Това съобщиха от пресцентъра на КЗП. „Ние комуникираме тази тема от поне година и половина, усещайки, че това е голям въпрос в потребителската сфера, който заслужава внимание и трябва да предизвиква все повече интереса и на европейските институции. Можем в национален мащаб да идентифицираме определени проблеми, но регулацията трябва да бъде на общоевропейско равнище и регулаторната рамка, която Европейският съюз би могъл да изработи в тази посока, е най-надеждната защита на потребителите в Общността“, добави Маргаритов. \r\nСпоред председателя на КЗП обнадеждаващото е, че именно по този път тръгват европейските институции, когато настояват операторите на социалните медии да приведат своето поведение в съответствие с изискванията на съществуващото законодателство в областта на потребителската защита. „Това е невъзможността да бъдат прилагани неравноправни клаузи в предлаганите оферти, осигуряване правото на отказ, на рекламация, възможността за решаване на потребителски спорове извънсъдебно посредством т.нар. помирителни комисии и нарочно създадената от Европейската комисия платформа за обмен на данни по повод уреждането на трансгранични казуси и т.н.“, каза още Маргаритов. По думите му целта е да не се допуска потребителите да предлагат един на друг различни търговски оферти, без никой да се интересува от последиците при неспазване на ангажимент, възникване на спор по повод дефектна стока, например и т.н. „Важно е да има протоколи за контрол на случващото се и за реакция от страна на администраторите, когато нещо не е наред“, подчерта той.\r\nСпоред Маргаритов първоначалните реакции на ръководствата на трите най-големи социални медии в световен мащаб „са обнадеждаващи и се върви по пътя на разбирането за възприемане и спазване на съществуващите и вероятно оптимизирани правила, които ще има в следващите периоди“. \r\nПредседателят на КЗП припомни, че от 25 май влиза в сила нов регламент за защита на личните данни и начина, по който те могат да се обработват, включително и в онлайн среда. Контролните органи от своя страна ще получат допълнителни функции, за да налагат ограничения към търговците, които би трябвало контролирано и ясно да изпълняват изискванията на новата нормативна уредба. Маргаритов обясни, че идеята е да не се стига до там да циркулират в онлайн пространството, включително в социалните мрежи, лични данни на хора, които по един или друг начин са влезли във взаимодействие с търговци. При неспазване на новия регламент за икономическите оператори се предвиждат сериозни санкции – процент от оборотите, които те са реализирали през предходна година. \r\nОт началото на седмицата КЗП има повече екипи в най-големите зимни центрове, където инспектори и на други контролни органи, включително на НАП,  извършват засилени проверки в търговските и туристическите обекти.", "date": "2018.02.20", "title": "Димитър Маргаритов, КЗП: Операторите на социалните медии трябва да бъдат съпричастни при сключването на търговски сделки на тяхна територия"}
{"url": "http://www.focus-news.net/news/2018/02/20/2490565/pazardzhik-okrazhniyat-sad-shte-gleda-delo-za-ukrivane-na-danatsi-za-83-500-leva.html", "text": "Окръжният съд в Пазарджик ще гледа дело за укриване на данъци, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу подсъдимия е повдигнато обвинение за това, че като управител и представляващ търговско дружество е избегнал установяването и плащането на данъчни задължения в особено големи размери – 83 500,13 лева. \r\nНачалото на съдебното заседание е в 14.00 часа, а съдия-докладчик по делото е Коста Стоянов.\r\nВаня НИКОЛОВА", "date": "2018.02.20", "title": "Пазарджик: Окръжният съд ще гледа дело за укриване на данъци за 83 500 лева"}
{"url": "http://www.focus-news.net/news/2018/02/20/2490552/plovdiv-vremenno-e-zatvoren-bul-tsar-ivan-asen-ii-v-asenovgrad-zaradi-stroitelni-deynosti-po-vodniya-tsikal.html", "text": "Временно е затворен бул. „Цар Иван Асен II“ в Асеновград заради строителни дейности по Водния цикъл, съобщиха от Общината. Движението по бул. „Цар Иван Асен II“ ще бъде забранено в участъка от ул.“Никола Вапцаров“ до кръговото кръстовище с ул.“Христо Ботев“. Алтернативният път за движение ще е през улица „Оборище“, където ще се въведе двупосочно движение. Заради реорганизацията изцяло по нов маршрут ще се движат и автобусите от градския транспорт по линиите с номера 1, 3 и 4. Изкопните дейности ще се извършват на два етапа – първият трябва да приключи до 7 март.", "date": "2018.02.20", "title": "Пловдив: Временно е затворен бул. „Цар Иван Асен II“ в Асеновград заради строителни дейности по Водния цикъл"}
{"url": "http://www.focus-news.net/news/2018/02/20/2490564/new-europe-parvite-dostavki-na-gaz-za-evropa-po-transanadolskiya-gazoprovod-shte-badat-napraveni-mesets-po-rano-ot-planiranoto.html", "text": "Първите доставки на азерски газ за Турция през Трансанадолски газопровод (ТАНАП) ще започнат през юни, месец по-рано от планираното, отбелязва електронното издание New Europe.\r\n„Първите доставки по ТАНАП се планират за месец юни - един месец по-рано\", заяви за изданието Дефне Садикалар-Арслан, изпълнителен директор и представител на Атлантическия съвет на Турция в кулоарите на Атинския енергиен форум 2018.\r\n„Това е проект, който следваме много внимателно не само защото е много важен за Европа и Южния газов коридор, но и за диверсификацията на доставките на газ за Европа\", уточни Садикалар-Арслан, като добави, че проектът ще намали „зависимостта на Русия, което също е важно за политиката на САЩ\".\r\nСъгласно думите на експерта, ТАНАП се изгражда в координация с Трансадриатическия газопровод (TAП).Газовият маршрут от проекта „Шах Дениз 2“ в Азербайджан до Европа се състои от състои от Южнокавказкия газопровод, ТАНАП и ТАП.\r\nЗапитан дали тръбопровода „Турски поток\", подкрепян от „Газпром“, който има за цел да доставя руски газ на Турция и на Европа, ще увеличи зависимостта от руския газ, Садикалар-Арслан отбеляза, че намаляването на зависимостта от Русия „е по-важно за Европа и САЩ, отколкото Турция“. \r\n„Турски поток“  е нов газопровод за износ, който се простира от Русия до Турция през Черно море. Първият клон от тръбопровода е предназначен за турските потребители, а вторият ще доставя газ за Южна и Югоизточна Европа. Тереза Герова", "date": "2018.02.20", "title": "New Europe: Първите доставки на газ за Европа по Трансанадолския газопровод ще бъдат направени месец по-рано от планираното"}
{"url": "http://www.focus-news.net/news/2018/02/20/2490563/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП \"Кулата\" на българо-гръцката граница на изход за товарни автомобили. Това съобщиха за Радио „Фокус“ – Пирин от пункта. На ГКПП \"Илинден\" движението се осъществява нормално.\r\nЛора КАЛЧЕВА", "date": "2018.02.20", "title": "Благоевград: Интензивен е трафикът на ГКПП \"Кулата\" на изход за товарни автомобили"}
{"url": "http://www.focus-news.net/news/2018/02/20/2490567/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Във вторник, 20 февруари, Германската социалдемократическа партия (ГСДП) стартира официално дългоочакваното гласуване за включване към нова голяма коалиция с политическия блок, воден от канцлера Ангела Меркел – Съюза (ХДС/ХСС), припомня националният ежедневник Die Frankfurter Allgemeine Zeitung.\r\nОколо 463 хил. членове на партията ще се произнесат за коалиционното споразумение . Гласуването ще бъде осъществено по пощата – социалдемократите ще получат бюлетините в писмо, което трябва да бъде изпратено обратно до централата на партията в срок до 2 март. \r\nПреди началото на гласуването временният председател на ГСДП Андреа Налес призова съпартийците си да подкрепят постигнатото споразумение за черно-червена коалиция в Берлин.\r\nБлизо четири месеца и половина след изборите за Бундестаг, в сутрешните часове на сряда, 7 февруари, в Берлин бе сключено споразумение за съставянето на нова голяма коалиция между Съюза (ХДС/ХСС) и Германската социалдемократическа партия (ГСДП). Преговорите за съставяне на новото правителство на Германия стартираха на 28 януари. В последствие работни групи с представители на трите партии заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден.\r\n*** Първите доставки на азерски газ за Турция през Трансанадолски газопровод (ТАНАП) ще започнат през юни, месец по-рано от планираното, отбелязва електронното издание New Europe.\r\n„Първите доставки по ТАНАП се планират за месец юни - един месец по-рано\", заяви за изданието Дефне Садикалар-Арслан, изпълнителен директор и представител на Атлантическия съвет на Турция в кулоарите на Атинския енергиен форум 2018.\r\n„Това е проект, който следваме много внимателно не само защото е много важен за Европа и Южния газов коридор, но и за диверсификацията на доставките на газ за Европа\", уточни Садикалар-Арслан, като добави, че проектът ще намали „зависимостта на Русия, което също е важно за политиката на САЩ\".\r\nСъгласно думите на експерта, ТАНАП се изгражда в координация с Трансадриатическия газопровод (TAП).Газовият маршрут от проекта „Шах Дениз 2“ в Азербайджан до Европа се състои от състои от Южнокавказкия газопровод, ТАНАП и ТАП.\r\nЗапитан дали тръбопровода „Турски поток\", подкрепян от „Газпром“, който има за цел да доставя руски газ на Турция и на Европа, ще увеличи зависимостта от руския газ, Садикалар-Арслан отбеляза, че намаляването на зависимостта от Русия „е по-важно за Европа и САЩ, отколкото Турция“. \r\n„Турски поток“  е нов газопровод за износ, който се простира от Русия до Турция през Черно море. Първият клон от тръбопровода е предназначен за турските потребители, а вторият ще доставя газ за Южна и Югоизточна Европа.\r\n*** В рамките на срещата им в Брюксел финансовите министри на страните от еврозоната не одобриха отпускането на подтранш на стойност 5,7 милиарда евро за Гърция, отбелязва електронното издание Protothema.  \r\nРешението се очакваше, тъй като по-рано бе уточнено, че Европейският стабилизационен механизъм ще даде „зелена светлина“ за отпускането на сумата, след като Атина изпълни две приоритетни действия, свързани с електронните търгове и инвестиционния проект „Елиникон”. Тяхното реализиране е предпоставка за изплащане на следващия транш от финансова помощ, предоставена по програмата от ЕСМ.\r\n*** Унгарският министър-председател Виктор Орбан заяви, че България, която в момента е ротационен председател на Съвета на ЕС има историческия шанс да направи решителна крачка напред в интеграцията на Западните Балкани към ЕС, пише унгарското издание  Heti Világgazdaság.\r\nВиктор Орбан заяви в София по време на срещата си с българския министър-председател Бойко Борисов, че по време на срещата на високо равнище на ЕС в София през май трябва да се даде крайна и решителна дума за разширяването, особено за Сърбия и Черна Гора.  „Не е достатъчно да приемем Балканите политически,  те трябва да се изградят“, допълни Орбан.\r\n„Европейският съюз има нови предложения за миграцията, което не са добри за нас, тъй като налага задължения“ смята унгарският министър-председател. Той допълни, че броят на задължително приеманите имигранти ще се увеличава. „Изглежда, че в крайна сметка това е задължителна квота без горна граница“, уточни той и подчерта, че миграцията е опасна за европейските обществена безопасност, благополучие и християнската култура. Той изрази мнение, че трябва да се гарантира защита на границите – „те да са херметично затворени“.\r\nНа свой ред Бойко Борисов заяви, че „външните граници на ЕС ще изискват стриктно наблюдение“. Той подчерта, че България смята, че мигрантската криза в Европа може да се реши чрез строг граничен контрол и горещи точка за мигрантите извън зоните за конфликт за бежанците. „И ако  войните в страните на произход на мигрантите приключат, те ще трябва да се върнат в родината си, за да бъде възстановена“, добави българският министър-председател.\r\n***  Вицепредседателят на британската Консервативна партия Бен Брадли изтри свой коментар в социалната мрежа „Туитър“, в който твърди, че председателят на Лейбъристката партия Джереми Корбин е бил платен информатор на чехословашкото разузнаване през студената война. Той реши да върне думите си назад, след като бе заплашен лично от Корбин със съд, пише  The Guardian.\r\nПо-рано в понеделник Брадли заяви, че Корбин „е продавал британски тайни на комунистически шпиони“. След това говорител на Корбин заяви, че неговите адвокати ще поискат изтриването на коментара иначе ще подадат иск в съда.\r\n„Джереми инструктира правния си екип да се свърже с Брадли, за да изтрие този очернящ коментар, иначе ще бъде съден“, заяви говорителят. \r\nПо-рано бившият агент от чехословашкото разузнаване Ян Саркоци заяви, че се е срещал с Корбин във Великобритания и е получавал от него разузнавателни данни – нещо, което Лейбъристката партия заяви, че е „смешна клевета“. Директорът на съвременните чешки разузнавателни служби Светлана Птачникова заяви, че в архивите Корбин е бил приеман като потенциален контакт, но не е бил информатор. \r\n„Той не е бил таен сътрудник, работещ с чехословашкото разузнаване. Той е бил най-ниското равнище – личност представляваща интерес“, уточни тя.\r\n***", "date": "2018.02.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/20/2490561/andrey-raychev-sotsiolog-kategorichno-nyama-da-se-stigne-do-razpad-sred-obedinenite-patrioti-ne-e-izklyucheno-obache-pootdelno-yavyavane-na-evropeyskite-izbori-prez-2019-g.html", "text": "Категорично няма да се стигне до разпад сред „Обединените патриоти“ или управляващата коалиция, управлението към момента въври изключително гладко. Това каза в сутрешния блок „Добро утро, България“ на Радио „Фокус“ социологът Андрей Райчев по повод напрежението сред Патриотите. По думите му тримата лидери в ОП идеологично нямат различния, но личните цели и представи за бъдещето се разминават. Райчев добави, че и вицепремиерът Валери Симеонов и министър Красимир Каракачанов са заложили на една и съща стратегия. „И двамата са заложили на една и съща идея, но те са доста различни хора. И двама се държат политически естествено, те не показват някакъв сътворен личен образ, а и двама са решили да заложат политическото си бъдеще, бидейки такива, каквито са, и ако хората ги искат, да продължат. Особено това се отнася до Валери Симеонов. Той е най-яркият пример от гледна точка на изявления, на конфликтност, понякога и на скандалност,. Той смее да влиза до крайност в конфликти. Но това не е някаква компенсация на нещо – „ако ме искате такъв, аз ще ви управлявам“, това е репликата“, обясни той. Андрей Райчев коментира още, че въпреки липсата на сериозно напрежение сред коалицията на ОП, е напълно възможно на предстоящите Европейски избори през 2019 година те да се явят поотделно. \"Акцентът сега е към европредседателството и извличането на ползи за страната ни от него, което не предполага сериозни политически сътресения', каза още Райчев.", "date": "2018.02.20", "title": "Андрей Райчев, социолог: Категорично няма да се стигне до разпад сред „Обединените патриоти“, не е изключено обаче поотделно явяване на европейските избори през 2019 г."}
{"url": "http://www.focus-news.net/news/2018/02/20/2490570/afis-doverieto-vav-vlastta-otnovo-se-razklashta-ideyata-za-novi-izbori-nabira-skorost.html", "text": "Доверието във властта отново се разклаща, идеята за нови избори набира скорост. \r\nНай-късият месец февруари започна да се очертава и като един от най-интензивните и наситен с политически събития период от доста време насам. След бурните дебати около известната вече Истанбулска конвенция последва заявката на премиера Борисов за нейното изтегляне от Народното събрание. Вотът на недоверие по тема корупция не мина, но тя все още е в дневния ред на обществото, а дебатите по темата продължават. Протестите за Пирин и гражданската активност около тях са безспирни, а покрай това вицепремиер и партньор в правителството заплаши германски евродепутат с експулсиране. На фона на всичко това наблюдаваме ярки престрелки между министър председателя и президента. Не може да не споменем и контекста, в който се развива всичко това – старта на българското европредседателство.  \r\nЛогичният въпрос е: какви са електоралните нагласи на българските граждани и накъде се движи подкрепата – както на водещите политически сили, така и на самата власт? На следващо място – до каква степен последните събития оказват влияние върху готовността за подкрепа на една или друга политическа сила? \r\nДа започнем с политическите партии и тяхната електорална тежест. \r\nНа пръв поглед се забелязва една сходна тенденция през последните месеци – демобилизация на всички електорални групи и увеличаване на дела негласуващи и аполитични българи. Как изглежда това в числа?\r\nКъм момента водещият партньор в управляващата коалиция ГЕРБ събира подкрепата на 26% от пълнолетното население. Този дял до преди 8-9 месеца (непосредствено след старта на кабинета) е бил около 30 на сто. При левицата тенденцията е различна – към момента готовите да изберат социалистите са 22,4%, колкото приблизително са били и през лятото на миналата година. Дори се наблюдава минимален ръст в подкрепата. Основната отлика между двете най-големи политически сили е в това, че ГЕРБ очевидно губи избиратели, а БСП не прибавя съществено такива. На това обстоятелство се дължи скъсената дистанция между двете водещи политически формации.\r\nСлучващото се при другите политически формации не е коренно различно. Забелязва минимален, но постоянен спад при “Воля” (към този момент подкрепа от 2,5%), което поставя нейното присъствие в един следваща парламент под въпрос.\r\nПокрай актуалните събития и поредица от скандали няма как да не обърнем повече внимание на случващото се с “Обединени патриоти”. При тях спадът е видим и отчетлив. Към момента едва 3,8 на сто от българите декларират подкрепа за националистите. Преди няколко месеца този дял е бил малко над 6%. Нещо повече, забелязва се ерозия по отношение на водещите лица на патриотите. Ако доверието във вицепремиера Каракачанов е било 38% в средата на миналата година, то към настоящия момент говорим за малко под 30 на сто. Сходна е ситуацията при другата знакова фигура – вицепремиера Валери Симеонов – спад от 19 на 16%. И в двата случая наблюдаваме идентичен процес – затваряне и капсулиране на гласуващите традиционно за националистическите формации и загуба на периферен вот. Като че ли всичко това не е изненада след поредицата от ситуации и остри реакции през последните седмици. \r\nДПС са стабилизирали електоралната си подкрепа, като към момента тя е в порядъка на малко над 7%. Говорейки за електоралната мощ на Движението, уговорката за флуидния характер на мобилизацията е неизбежен.\r\nПоследно – за електоралната динамика: Единственият отчетлив и видим резултат е увеличаване дела на негласуващите и колебаещите се. Сумарно това са повече от 35%, което отново ги превръща в най-голямата „(а)политическа сила“. Само преди 8 месеца този дял е бил 25 на сто.\r\nС други думи, наблюдаваме общ процес на отлив на политическо доверие и засилване на политическата апатия сред българския избирател. \r\nКак това се отнася към доверието във властта и можем ли да очакваме изненадващи събития в близко бъдеще. Краткият отговор е: „Да, има друг път“, и то буквално. \r\nОт една страна, едва ли ще бъдем свидетели на тежки вътрешнополитически драми преди края на българското домакинство на ЕС, т.е. до средата на годината. В момента мачът се играе на наш терен, ние подаваме топката, очакваме да ни върнат паса, за да отбележим гол. Или поне това е метафората за политическия залог, който стои пред управляващите и преди всичко пред премиера Борисов. Несъмнено този залог е важен, а и той многократно беше разказан като единствения аргумент за сформиране на правителство в толкова непопулярна конфигурация – дясно-центристка партия, декорирана от националистически формации.\r\nДоколко обаче може този аргумент да работи, без да се протърка от употреба? Действията на коалиционния партньор през последните седмици (Истанбулска конвенция, казусът Ска Келер и др.) недвусмислено водят до два ефекта - мобилизиране на подкрепа сред евро-скептиците и позацапване на имиджа ни пред Европейските партньори. Единственият въпрос е докъде можем да стигнем в тази посока и как това влияе върху подкрепата за властта. Да не забравяме и факта, че нервите на Борисов не са железни и той вече го е показвал няколко пъти.\r\nДанните на АФИС показват следното. В интервал от 9 месеца забелязваме, че все повече български граждани снемат подкрепата си от настоящия кабинет (от 40 на сто през май 2017 до 27 на сто през февруари 2018), като същевременно расте делът на онези, които желаят незабавна оставка и нови избори (от 13% през май миналата година, до 23% сега). Ако тази тенденция се запази до средата на годината, тя ще стигне нивата от периода преди и около президентските избори от 2016 г., когато искащите нов вот надхвърлиха дела на привържениците на тогавашния кабинет. Не без значение е също така фактът, че в момента всеки трети българин предпочита смяна на някои министри в рамките на кабинета, а други 23 на сто са за ново правителство в рамките на сегашния парламент.\r\nНакратко: доверието във властта отново започва да се разклаща и идеята за нови избори набира скорост.\r\nВ цялата тази пъстра картина от вътрешни и външни фактори не трябва да пропускаме следното - към момента конфликтът между премиера Борисов и президента Радев се изостря. Одобрението обаче е в полза на държавния глава, който е един от най-рейтинговите политици през последните години. Може би премиерът търси конфликта, за да почерпи от президентската харизма и да компенсира загубата на доверие и одобрение напоследък. Дали обаче ще му стигнат силите?\r\nЕдно е сигурно. Следващите седмици и месеци ще продължат да бъдат напрегнати и наситени с динамика, която вещае внезапни обрати. Като че ли е очевидно, че политическия елит няма намерение да кротува, а заедно с него и общественото мнение.", "date": "2018.02.20", "title": "„Афис“: Доверието във властта отново се разклаща, идеята за нови избори набира скорост"}
{"url": "http://www.focus-news.net/news/2018/02/20/2490572/blagoevgrad-patnite-nastilki-v-oblastta-sa-predimno-mokri-v-planinskite-i-usoyni-rayoni-na-mesta-sa-zasnezheni-no-obraboteni.html", "text": "Пътните настилки в област Благоевград са предимно мокри, в планинските и усойни райони на места са заснежени, но обработени. Това каза за Радио „Фокус“ – Пирин дежурният служител в Областно пътно управление – Благоевград. Интензивно се извършва движението по автомагистрала „Струма“ и главен път Е-79 в областта. В региона няма затворени пътища. Проход Предела е отворен за преминаването на всички видове моторни превозни средства. През нощта няма регистрирани тежки пътни инциденти в Благоевградска област. Към момента никъде в областта не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.02.20", "title": "Благоевград: Пътните настилки в областта са предимно мокри, в планинските и усойни райони на места са заснежени, но обработени"}
{"url": "http://www.focus-news.net/news/2018/02/20/2490574/burgas-v-grada-shte-se-provede-forum-posveten-na-vazmozhnostite-za-privlichane-na-mladi-hora-v-grada.html", "text": "Форум за обсъждане на нови възможности за привличане на млади хора, като потенциал за развитието на града, се организира от Община Бургас в Бизнес инкубатора. Това съобщиха от пресцентъра на Общината. В него ще участват заинтересовани страни, представители на водещи местни работодатели, както и социалният антрополог доц. д-р Харалан Александров, в качеството си на експерт в областта на общностното развитие.\r\nОбщина Бургас си поставя амбициозната цел, съвместно с представители на местния бизнес, неправителствени организации и гражданите, да подобри условията за задържане и привличане на човешкия капитал в рамките на своята социално-икономическа общност.\r\nСъбитието се организира в рамките на проект \"Подобряване на институционалния капацитет и насърчаване на сътрудничеството за справяне с влиянието на транснационалната миграция на младежите\" (YOUMIG) по програма за транснационално сътрудничество \"Дунав\" 2014-2020 и ще се проведе в рамките на два дни - на 21 февруари 2018 г. от 13.30 и на 22 февруари 2018 г. от 10.00 до 11.30 часа в сградата на Бизнес инкубатора, ул. \"Княз Александър Батенберг\" №28. Целта на проекта е да се подобри местният институционален капацитет за адекватна реакция на предизвикателствата пред обществото, произтичащи от трансграничната миграция на младите поколения (между 15 - 34 години).\r\nФорумът е отворен за всеки, който желае да се включи в дискусията.", "date": "2018.02.20", "title": "Бургас: В града ще се проведе форум, посветен на възможностите за привличане на млади хора в града"}
{"url": "http://www.focus-news.net/news/2018/02/20/2490573/pazardzhik-magla-zatrudnyava-trafika-v-oblastta.html", "text": "Мъгла затруднява трафика в област Пазарджик, предаде репортер на Радио „Фокус“ – Пазарджик. Видимостта по главния път Белово-Пазарджик-Пловдив, в участъка от Белово до Септември видимостта е намалена до 100 метра. Слаб дъжд вали в този участък. Полицейски патрул е разположен в района на ханче Септември. Движението е натоварено. \r\nНа входа на Пазарджик в района на двете кръгови кръстовища на моста на река Марица има струпване на автомобили. Интензивен е и трафикът по Околовръстния път в посока Пловдив.\r\nВаня НИКОЛОВА", "date": "2018.02.20", "title": "Пазарджик: Мъгла затруднява трафика в областта"}
{"url": "http://www.focus-news.net/news/2018/02/20/2490575/smolyan-slab-snyag-vali-v-grada-patishtata-v-oblastta-sa-prohodimi-pri-zimni-usloviya.html", "text": "Слаб сняг вали в Смолян, пътищата в областта са проходими при зимни условия, съобщи за Радио „Фокус“ – Смолян дежурният в Областно пътно управление – Смолян. Пътните настилки са предимно мокри и са обработени срещу заледяване. Повишена е опасността от падащи камъни по всички направления в областта и затова от Областното пътно управление апелират към водачите да шофират с повишено внимание и съобразена скорост. През нощта не са получавани сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението за движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян настилките на улиците в града са мокри, вали слаб сняг. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.20", "title": "Смолян: Слаб сняг вали в града, пътищата в областта са проходими при зимни условия"}
{"url": "http://www.focus-news.net/news/2018/02/20/2490576/varna-10-mesetsa-lishavane-ot-svoboda-s-3-godishen-izpitatelen-srok-poluchi-irakchanin-opital-da-premine-nezakonno-balgaro-rumanskata-granitsa.html", "text": "Иракският гражданин Барзан Хоршид, излязъл през границата на България без разрешение на органите на властта, получи наказание 10 месеца лишаване от свобода с 3-годишен изпитателен срок, след като сключи споразумение с Районната прокуратура в Генерал Тошево. Това съобщиха от пресцентъра на Апелативна прокуратура - Варна. То е било одобрено от състав на Районния съд в Генерал Тошево и влиза в сила веднага.\r\n29-годишният мъж направил опит да премине границата на България с Румъния на 29 декември 2017 г. , скрит в кабината на товарен автомобил с румънска регистрация. При проверка на ГКПП – Кардам в шкафа за дрехи на камиона, който превозвал детски играчки от голяма верига магазини в Гърция за Румъния, чуждият гражданин бил открит. Срещу него било образувано досъдебно производство по член 279, ал. 1 от НК, останало недовършено поради независещи от извършителя причини. \r\nСрещу румънския шофьор също се води разследване за престъпление по член 280, ал. 2, т. 3 и 4 от НК за превеждане през границата на страната на отделни лица без разрешение на надлежните органи на властта.", "date": "2018.02.20", "title": "Варна: 10 месеца лишаване от свобода с 3-годишен изпитателен срок получи иракчанин, опитал да премине незаконно българо-румънската граница"}
{"url": "http://www.focus-news.net/news/2018/02/20/2490578/sport-slovenski-hokeist-dade-polozhitelna-doping-proba-na-olimpiadata-v-pyonchan.html", "text": "Словенският хокеист Жига Еглич е уличен в употреба на допинг, става ясно от съобщение, публикувано на официалната страница на Спортния арбитражен съд в Лозана (КАС). \r\nПробата на 29-годишния хокеист, взета на Зимните олимпийски игри в Пьончан, е дала положителен резултат за забранения препарат фенотерол. В разпространеното съобщение се уточнява, че нападателят на националния отбор по хокей на Словения ще пропусне оставащата част от Олимпиадата. \r\nПо-късно днес Словения ще играе срещу Норвегия в мач от осминафиналите на Зимните олимпийски игри.", "date": "2018.02.20", "title": "Спорт: Словенски хокеист даде положителна допинг проба на Олимпиадата в Пьончан"}
{"url": "http://www.focus-news.net/news/2018/02/20/2490571/afp-iranskite-ekipi-otkriha-otlomki-ot-razbiliya-se-samolet.html", "text": "Ирански спасителни екипи откриха отломките на разбилия се в неделя самолет, предава AFP.\r\n„Тази сутрин хеликоптерите на Революционната гвардия откриха отломки от самолета в планината Дена\", заяви говорителят им Рамазан Шариф пред държавния телевизионен оператор IRIB.\r\n„От вчера дроните на Революционната гвардия започнаха внимателно да идентифицират географския район, където вероятно се е разбил самолетът, а тази сутрин два хеликоптера на бяха изпратени на място\", добави Шариф.\r\nПолет ЕР3704 на Aseman Airlines с 66 души на борда изчезна в неделя сутрин, около 45 минути след излитането на машината от иранската столица Техеран. Тереза Герова", "date": "2018.02.20", "title": "AFP: Иранските екипи откриха отломки от разбилия се самолет"}
{"url": "http://www.focus-news.net/news/2018/02/20/2490579/varna-verizhna-katastrofa-mezhdu-bager-i-oshte-7-prevozni-sredstva-e-stanala-na-bul-hristo-smirnenski.html", "text": "Верижна катастрофа с участието на багер е станала на бул. „Христо Смирненски” във Варна. Това съобщиха от пресцентъра на ОДМВР-Варна. Произшествието е възникнало около 08.00 часа тази сутрин. Според първоначалната информация в пътното произшествие участват 8 моторни превозни средства, като едно от тях е багер. Изясняват се причините и обстоятелствата, довели до инцидента. Жена, пътуваща в един от автомобилите, е потърсила лекарска помощ, като същата е била контактна и в съзнание.\r\nПроизшествието се обслужва от екипи на „Пътна полиция”.", "date": "2018.02.20", "title": "Варна: Верижна катастрофа между багер и още 7 превозни средства е станала на бул. „Христо Смирненски”"}
{"url": "http://www.focus-news.net/news/2018/02/20/2490577/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "145 години от обесването на Васил Левски бяха отбеляни в Свищов. Събитията по традиция се проведоха в детската градина, която носи името на Апостола на свободата. В тях се включиха деца и преподаватели, а специални гости бяха представители на Община Свищов и кмета на града Генчо Генчев. Повече за празника ще ни разкаже в предаването „Добре дошли в Свищов“ на Радио „Фокус“ – Велико Търново директорът на детското заведение Антония Матова.  \r\nИ още - в началото на тази седмица започнаха великденските пости. В тази връзка в първата събота от този период се отбелязва християнският празник Тодоровден. В Свищовско ежегодно се организират различни прояви по този повод. През настоящата година празникът ще е в село Вардим. Какво предвижда програмата, ше научим от кмета на селото Сенка Добрева. \r\nПоследните минути на предаването ще са посветени на спорта и на един спечелен проект, който ще спомогне за развитието му в Свищов. Бъдете в компанията на Радио „Фокус“! Водещ днес е Луиза Транчева. Номерът за връзка със студиото е 0885 303 375.", "date": "2018.02.20", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/02/20/2490582/varna-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки на територията на Варна и областта, предаде репортер на Радио „Фокус“ – Варна. Времето е облачно, със слаби превалявания.  На места видимостта е намалена. Трафикът по направленията Варна – София, Варна – Бургас е в посока Добрич се извършва без въведени ограничения.\r\nВъв Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път.\r\nРаботи се по изграждането на бул. „Васил Левски“ в участъка от ул. „Подвис“ до ул. „Девня“.\r\nВъв връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39.\r\nВременна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май.", "date": "2018.02.20", "title": "Варна: Мокри и хлъзгави са пътните настилки в областта"}
{"url": "http://www.focus-news.net/news/2018/02/20/2490581/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-fevruari.html", "text": "„Софийска вода” временно ще прекъсне водоснабдяването в някои части на столицата на 21 февруари. Това съобщиха от пресцентъра на дружеството.\r\nВъв връзка с подмяна на водомерен възел на ул. „Самоков“, жк. „Изток“, се налага спиране на водоподаването от 10:00 до 13:00 часа на клиентите на „Софийска вода”, живеещи в района на:\r\nул. „Самоков“, ул. „Тинтява“, ул. „Димитър Н. Гичев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоков“ ъгъла с ул. „Чарлз Дарвин“.\r\nВъв връзка с изключване на уличен водопровод на ул. „Черковна“ , кв. „Сухата река“, се налага спиране на водоподаването от 9:30 до 18:00 часа на клиентите на „Софийска вода”, живеещи в района на:\r\nул. „ Йоаким Осоговски“, ул. „Екатерина Симидчийска“, ул. „Петрохан“, ул. „Христо Данов“, ул. „Никола Първанов“, ул. „Ильо войвода“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подуенска“ ъгъла с ул. „Райно Попович“.\r\nВъв връзка с подмяна на сградно водопроводно отклонение на ул. „13-ти март“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „13-ти март“ от ул. „Любен Каравелов“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ ъгъла с ул. „13-ти март“.\r\nВъв връзка с прекъсване на уличен водопровод на ул. „Елин връх“ , кв. „Лозенец“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\nул. „Кап. Тодор Ночев“ от ул. „Елин връх“ до ул. „Люботрън“, ул. „Беломорски проход“ от ул. „ Капитан Тодор Ночев“ до бул. „Черни връх“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Беломорски проход“.\r\nВъв връзка с изграждане на сградно водопроводно отклонение на ул. „Братя Пешеви“, кв. „Подуяне“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Братя Пешеви“ №8, №10, №5, №5А, №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Пешеви“ №5.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.20", "title": "„Софийска вода” временно ще прекъсне водоснабдяването в някои части на столицата на 21 февруари"}
{"url": "http://www.focus-news.net/news/2018/02/20/2490583/veliko-tarnovo-asotsiatsiyata-po-mini-futbol-proektira-svoya-struktura-v-grada.html", "text": "Българската асоциация „Мини Футбол“ проектира създаването на своя структура във Велико Търново. Това съобщиха от пресцентъра на Община Велико Търново.Заместник-кметът на Общината проф. Георги Камарашев се срещна с генералния мениджър на организацията Пламен Божидаров и председателя на обществения съвет към нея Пламен Минев, а тема на разговора бяха възможностите за взаимно партньорство. В срещата участва и председателят на Зоналния съвет на БФС Бончо Генчев.\r\nПредставителите на асоциацията споделиха, че за Велико Търново са налице всички предпоставки за създаването на успешна регионална структура – Велико Търново има утвърдени спортни традиции, много студенти, млади хора и ученици. В обхвата на партньорството е планирани привличането на университетите и учебните заведения в града, както и на бизнеса. Обсъдена бе и идея за изграждането на отделна спортна база за футбол на малки вратички, както и бъдещо организиране на първенство по спортната дисциплина.\r\nБългарската асоциация „Мини Футбол“ е сред най-големите спортни структури в България, в която членуват над 800 отбора, сформиран е и национален тим. До момента организацията има 25 регионални центъра у нас.", "date": "2018.02.20", "title": "Велико Търново: Асоциацията по мини футбол проектира своя структура в града"}
{"url": "http://www.focus-news.net/news/2018/02/20/2490580/kyustendil-bez-problemi-i-izchakvane-se-osashtestvyava-preminavaneto-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.20", "title": "Кюстендил: Без проблеми и изчакване се осъществява преминаването през ГКПП „Гюешево”"}
{"url": "http://www.focus-news.net/news/2018/02/20/2490585/mon-nad-30-000-studenti-priklyuchiha-uspeshno-svoite-praktiki.html", "text": "Над 30 000 са студентите, приключили успешно своите практически обучения по проект „Студентски практики“ – Фаза 1, изпълняван от Министерството на образованието и науката по Оперативна програма „Наука и образование за интелигентен растеж“. Това съобщиха от пресцентъра на Министерството на образованието и науката. В информационната система на проекта има над 73 хиляди регистрирани студенти и над 35 хиляди студенти със сключен договор за провеждане на практическо обучение.\r\nВ топ 5 на висшите училища с най-много приключили практиканти са Софийският университет и Пловдивският университет с по над 2300, Университетът за национално и световно стопанство с 1900, Югозападният университет с 1800 и Великотърновският университет с 1645 приключили практиканти.\r\nПетте професионални направления, в които има най-много успешно завършили своята практика студенти, са: „Икономика – 4693, „Право“ – 2461, „Педагогика“ – 2021, „Администрация и управление“ – 1869, и „Медицина“ – 1674 студенти.\r\nВ топ 5 на обучаващите организации с най-много обучени практиканти най-напред се нарежда Българската академия на науките (БАН), която със своите институти, структурни звена и библиотеки е дала възможност на над 2000 студенти да проведат успешно своята практика. Следват я МБАЛ „Света Марина“ ЕАД - гр. Варна – 444 студенти, УМБАЛ „Д-р Георги Странски“ ЕАД - гр. Плевен – 370 студенти, Община Пловдив, Общинско предприятие „Туризъм“ – 300 студенти, и Военномедицинската академия в София – 266 практиканти.\r\nЧрез практиките в реална работна среда по време на обучението си във висшите училища студентите получават нови знания и умения по специалността, по която се обучават. Тези практически умения и компетентности им помагат при търсенето и намирането на работа след завършване на образованието. Това е и основната цел на проекта – да се увеличи практическата насоченост на висшето образование и да се засили гъвкавостта на завършващите висше образование спрямо динамиката на пазара на труда.  Така се създават условия за изграждане на стабилни партньорства между образователните институции и работодателите, което е изключително важно за по-нататъшното развитие на икономиката на страната.\r\nПроектът ще се изпълнява до месец септември 2018 година, като се очаква още 10 000 студенти да завършат своите практически обучения в реална работна среда.\r\nДо участие в проекта се допускат всички действащи студенти, вписани в Регистъра на действащите и прекъснали студенти и докторанти, поддържан от МОН. Желаещите да участват в проекта работодателски организации и студенти могат да се регистрират в информационната система на проекта на адрес: https://praktiki.mon.bg/sp/\r\nЗа успешно приключило се счита практическото обучение, проведено в реална работна среда в рамките на 240 астрономически часа. След приключването на практиката на студента се изплаща стипендия в размер на 480 лв.", "date": "2018.02.20", "title": "МОН: Над 30 000 студенти приключиха успешно своите практики"}
{"url": "http://www.focus-news.net/news/2018/02/20/2490584/emsc-zemetresenie-ot-43-po-skalata-na-rihter-e-registrirano-v-egeysko-more.html", "text": "Земетресение с магнитуд от 4,3 по скалата на Рихтер е регистрирано в Егейско море в 5.52 часа местно време, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 146 километра северно от гръцката столица Атина и на 16 километра северно от Патитири - столица, пристанище и най-голямо селище на остров Алонисос, Спорадски острови. Дълбочината му е била на 11 километра под земната кора. Тереза Герова", "date": "2018.02.20", "title": "EMSC: Земетресение от 4,3 по скалата на Рихтер е регистрирано в Егейско море"}
{"url": "http://www.focus-news.net/news/2018/02/20/2490568/haskovo-s-podnasyane-na-ventsi-i-tsvetya-v-topolovgrad-byaha-otbelyazani-145-godini-ot-gibelta-na-apostola-na-svobodata-vasil-levski.html", "text": "Служители от Общинската администрация, общински съветници, общественици, граждани, ученици, сред които бяха кметът на Общината Божин Божинов, председателят на Общински съвет Васил Сяров, заместник-кметовете на Общината присъстваха на 19 февруари пред паметника на загиналите на площад „Освобождение“, за да почетат 145 години от трагичната гибел на Апостола на свободата Васил Левски. Това съобщиха от пресцентъра на Община Тополовград. Слово и стихове за Апостола изнесоха Райна Зотова и Ангел Крумов. С едноминутно мълчание присъстващите отдадоха почит пред саможертвата на най-светлия и чист образ в националната ни историческа памет. Венци и цветя на паметника положиха  Общинската администрация, Общинският съвет, РУ “Полиция“, политически партии, училища и други институции.\r\nПо-късно по повод на годишнината в памет на Васил Левски в Малкия салон на читалището деца от вторите класове на НУ “Св. св. Кирил и Методий“, Детският хор „Медени звънчета“ и Детската формация за художествено слово „Сладкодумци“ при читалище „Св. св. Кирил и Методий - 1894“, изнесоха тематична програма.", "date": "2018.02.20", "title": "Хасково: С поднасяне на венци и цветя в Тополовград бяха отбелязани 145 години от гибелта на Апостола на свободата Васил Левски"}
{"url": "http://www.focus-news.net/news/2018/02/20/2490586/planiranoto-za-dnes-rabotno-poseshtenie-na-kantslera-na-avstriya-sebastian-kurts-se-otlaga-poradi-vazniknali-zdravoslovni-prichini.html", "text": "Планираното за днес работно посещение на канцлера на Австрия Себастиан Курц се отлага поради внезапно възникнали здравословни причини. Това съобщиха от правителствената информационна служба. Кабинетите на двамата правителствени ръководители са в процес на уточняване на друга, възможно най-скорошна дата за осъществяване на визитата.\r\nМинистър-председателят Бойко Борисов пожелава бързо оздравяване на своя колега.", "date": "2018.02.20", "title": "Планираното за днес работно посещение на канцлера на Австрия Себастиан Курц се отлага поради възникнали здравословни причини"}
{"url": "http://www.focus-news.net/news/2018/02/20/2490587/vidin-mokri-i-zaledeni-na-mesta-sa-patishtata-v-oblastta.html", "text": "Мокри и заледени на места са пътищата във Видинска област, пътните настилки са обработени. Това каза за Радио „Фокус“ – Видин дежурният служител в Областно пътно управление – Видин. Натоварен е трафикът в участъка на главен път Е 79 в областта, в посока от и за граничен пункт „Дунав мост 2“, най-много автомобили се движат в отсечката между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nВ областния град трафикът е интензивен на входно изходните артерии, в централната част и по бул. „Панония“. \r\nАнна ЛОЗАНОВА", "date": "2018.02.20", "title": "Видин: Мокри и заледени на места са пътищата в областта"}
{"url": "http://www.focus-news.net/news/2018/02/20/2490588/veliko-tarnovo-s-20-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 20 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 370 см. Температурата на водата e 5 градуса. \r\nДнес над българския участък на Дунав ще е облачно. Възможни са слаби превалявания от сняг. Ще духа умерен, временно и силен, североизточен вятър. Максималните температури ще са предимно между 2° и 5°.", "date": "2018.02.20", "title": "Велико Търново: С 20 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/02/20/2490590/vratsa-63-godishna-zhena-e-blasnata-ot-lek-avtomobil-v-kozloduy.html", "text": "63-годишна жена е блъсната от лек автомобил в Козлодуй. Това съобщиха от ОДМВР - Враца. Инцидентът е станал на 19 февруари 2018 г., около 18.30 часа в град Козлодуй. Лек автомобил „Мерцедес МЛ270”, управляван от лице с инициали Д.И. (на 38 г.) от град Козлодуй, блъснал на пешеходна пътека 63-годишна жена. \r\nПробата за алкохол на водача е отрицателна. Пешеходката е транспортирана  в болница. Образувано е досъдебно производство.", "date": "2018.02.20", "title": "Враца: 63-годишна жена е блъсната от лек автомобил в Козлодуй"}
{"url": "http://www.focus-news.net/news/2018/02/20/2490591/vidin-nivoto-na-reka-dunav-se-e-ponizhilo-s-52-sm-pri-novo-selo.html", "text": "Нивото на Дунав в началото на българския участък на река - при Ново село, за последното денонощие се е понижило с 52 см, като водният стоеж там е 355 см, съобщиха от местната Хидрометеорологична станция. Нивото на реката край Видин е 415 см, регистрирано е понижение от 22 см. При Лом през последното денонощие нивото на реката се е повишило със 7 см, водният стоеж е 456 см. Няма промяна в нивото на реката край Оряхово, водният стоеж там е 338 см. \r\nТемпературата на водата при Ново село е 4,3 градуса, а край Оряхово - 5,9 градуса.", "date": "2018.02.20", "title": "Видин: Нивото на река Дунав се е понижило с 52 см при Ново село"}
{"url": "http://www.focus-news.net/news/2018/02/20/2490592/veliko-tarnovo-v-grada-shte-se-provede-razyasnitelna-kampaniya-na-komisiyata-za-zashtita-na-lichnite-danni-vav-vrazka-s-obshtiyat-reglament-za-zashtita-na-dannite.html", "text": "Комисията за защита на личните данни организира „Разяснителна кампания” относно предстоящото влизане в сила на Общият регламент за защита на данните – General Data Protection Regulation (GDRP). Това съобщиха от пресцентъра на Община Велико Търново. Събитието ще се проведе на 7 март 2018 г. в град Велико Търново.\r\nКато единствен надзорен орган в Република България за защита правата на физическите лица при обработването на лични данни, за Комисията за защита на личните данни (КЗЛД) възниква важен ангажимент да проведе широка разяснителна кампания и на достъпен език да популяризира основните положения на новия Регламент (ЕС) 2016/679. Целта е посланията да достигнат до максимално голям кръг заинтересовани лица. Едновременно с това КЗЛД като надзорен орган се стреми да насърчи обществена информираност и разбиране на рисковете, правилата, гаранциите и правата, свързани с обработването на лични данни във всички сфери на обществения живот от разнообразни администратори.\r\nВ хода на събитията КЗЛД ще представи основните моменти в новата правна рамка и необходимите практически стъпки за администраторите с цел въвеждане в дейността им на новоприетите стандарти за защита и обработване на личните данни.\r\nМероприятието се организира с подкрепата на „Ърнст енд Янг” България, които ще споделят ценен практически опит във връзка с консултиране на клиенти по повод изискванията на новия Регламент (ЕС) 2016/679. С оглед на по-добра организация и координация на информационно - разяснителните събития, участието в тях ще се осъществи след предварителна „Регистрация” на имейл: halaminov@cpdp.bg..", "date": "2018.02.20", "title": "Велико Търново: В града ще се проведе разяснителна кампания на Комисията за защита на личните данни във връзка с Общият регламент за защита на данните"}
{"url": "http://www.focus-news.net/news/2018/02/20/2490589/pregled-na-osnovnite-temi-vav-varnenskiya-pechat.html", "text": "„Станахме разпределителен център за дрехи second hand“, е заглавие от първа страница в днешния брой на варненския вестник „Черно море“. Само във Варна има пет сортировъчни центъра, в които годишно се обработват над 20 000 тона дрехи втора ръка. Това съобщава Investor.bg. От сортировъчните бази на пристанищата чувалите тръгват към складовете в страната. Стоката от чувалите се разпределя по качество и сезонност. Разделят се мъжките, женските и детските дрехи.  \r\n„Уроци по летене“ подготвят зрелостници за живота, е друго заглавие в броя. Студенти от Икономическия университет във Варна представиха на своя пресконференция новия си проект, върху който работят в момента. „Уроци по летене“ е риалити формат, който цели да подготви завършващите ученици за сложните житейски ситуации и да им предложи съответно решения как да си намерят работа, квартира, как да управляват бюджета си и т.н., разкриха младежите. \r\n„Как да улеснят прехода от детска градина към първи клас обсъдиха педагози“, информира изданието. Как да улеснят прехода от детска градина към първи клас обсъдиха педагози на форум, организиран от I ОУ „Св.княз Борис I“. Методическата среща се проведе в читалище „П. Р. Славейков“. Темата, върху която педагозите дискутираха и обмениха добри практики е „Приемственост на обучението и възпитанието на децата в прехода детска градина- първи клас“. Във форума се включиха учители и директори от I ОУ „Св. княз Борис I “, ДГ №37 “Пламъче“, ДГ №38 “Маргаритка“ и ДГ №42 “Българче“. \r\n„Мъжът, пребил до смърт приятеля си, остава зад решетките“, четем още в броя. Варненският окръжен съд е уважил искането на Окръжната прокуратура във Варна да бъде взета мярка за неотклонение „задържане под стража“ спрямо 36-годишния Венцислав А. Съдебното заседание във Варненския окръжен съд е било разгледано в неделя в късния следобед и при закрити врати заради бруталния характер на убийството. \r\nНа стр. 6 в рубриката „Непознатата история“ изданието днес разказва как Варна се грижи за своите бедни. „Не подлежи на съмнение, че благотворителността е една от най-хуманните и смислени дейности, с които се занимават хората по света. Благодарение на благотворителността и в миналото, и днес се спасяват човешки животи, дава се здраве, надежда и шанс за по-добро бъдеще на изпаднали в нужда хора. Българинът открай време е възпитаван, че благотворителността е символ на най-висши човешки качества – милосърдието и добротата. От тези именно християнски ценности се ръководели местната власт и гражданите на Варна, когато се грижели за своите нуждаещи се събратя и когато предприемали мерки за ограничаване на бедността и последствията от нея върху живота в града“, пише авторът.", "date": "2018.02.20", "title": "Преглед на основните теми във варненския печат"}
{"url": "http://www.focus-news.net/news/2018/02/20/2490593/dobrich-izvarshvat-se-masirani-proverki-za-narusheniya-v-gorite-v-oblastta.html", "text": "Извършват се масирани проверки за нарушения в горите в Добричка област. Това съобщи Мина Сарова, специалист „Връзки с обществеността“ в Североизточно държавно предприятие - Шумен, предаде кореспондент на Радио „Фокус” – Варна. При проверките на горските стражари в Добричко са съставени 7 акта за нарушения. Два от тях са за незаконната сеч на 1 куб. м дърва за огрев на територията на Държавно горско стопанство (ДГС) „Генерал Тошево”. Конфискувана е каруцата, с която нарушителите са транспортирали дървесината. Каруца и четири инструмента за дърводобив са задържани при обход на Държавно ловно стопанство (ДЛС) „Балчик”. Служителите на стопанството са съставили 3 акта за установения нерегламентиран добив на 1 куб. м дървесина. Нарушители са хванати да извършват незаконна сеч и в обхвата на ДЛС „Тервел”. Бързата реакция на горските стражари е пресякла набезите. Добитите 0.5 куб. м дърва за огрев са конфискувани. По случая са съставени два акта съгласно Закона за горите. В рамките на изминалата седмица в горските и ловни стопанства към Североизточно държавно предприятие са извършени общо 694 проверки. 162 от тях са за добив на дървесина, 180 – на превозни средства, 302 – на ловци, а 50 – на други физически лица.\r\nЖулиета НИКОЛОВА", "date": "2018.02.20", "title": "Добрич: Извършват се масирани проверки за нарушения в горите в областта"}
{"url": "http://www.focus-news.net/news/2018/02/20/2490594/blagoevgrad-nad-2500-dushi-se-vklyuchiha-vav-vazpomenatelno-fakelno-shestvie-po-povod-145-ata-godishnina-ot-obesvaneto-na-vasil-levski-v-petrich.html", "text": "Над 2500 души се включиха във възпоменателно факелно шествие по повод 145-ата годишнина от обесването на Васил Левски  в Петрич. Това съобщиха от пресцентъра на Община Петрич. В израз на всенародната обич и преклонение пред примера на Апостола днес в Петрич за първи път се обединиха във възпоменателно факелно шествие граждани на шест общини – Петрич, Сандански, Струмяни, Симитли, Кресна и Разлог. Хиляди родолюбци изминаха разстоянието от градския площад до паметник „Народни будители”. Светлината на 400 факли, символизираше огъня на народноосвободителните борби, в чиито пламъци загинаха свидни синове и дъщери на майка България. Факелното шествие в Петрич под съпровода на равномерен барабанен ритъм, поведоха деца с портрет на Апостола в ръце и 12- метров национален трибагреник, носен също от признателното младо поколение. Мълчаливият ход и сведените глави на участниците бяха онези минути, в които оставаме сами с непреходния подвиг и саможертвата на героите. Под надслов „Помним те, Апостоле” и с пламенни слова продължи програмата в Петрич за почитане на 145-годишнината от гибелта на Васил Левски. Освен стихове за живота и делото на Апостола, беше представена и част от авторския спектакъл на Танцов ансамбъл „Гайтан” - „Робът се бори за свобода, а свободният за съвършенство”. Венци и цветя положиха стотици признателни българи.", "date": "2018.02.20", "title": "Благоевград: Над 2500 души се включиха във възпоменателно факелно шествие по повод 145-ата годишнина от обесването на Васил Левски в Петрич"}
{"url": "http://www.focus-news.net/news/2018/02/20/2490596/mvr-21-dushi-sa-postradali-pri-katastrofi-v-stranata-prez-izminaloto-denonoshtie.html", "text": "21 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 15 тежки пътнотранспортни произшествия. В София са регистрирани 182 леки и две тежки катастрофи, при които са пострадали двама души.", "date": "2018.02.20", "title": "МВР: 21 души са пострадали при катастрофи в страната през изминалото денонощие"}
{"url": "http://www.focus-news.net/news/2018/02/20/2490597/tselesaobraznostta-alternativite-i-ikonomicheskite-modeli-na-aets-belene-diskutirat-v-narodnoto-sabranie.html", "text": "В Народното събрание се провежда Национален дискусионен форум „Изграждането на АЕЦ „Белене“ – целесъобразност, алтернативи и икономически модели, предаде репортер на Агенция „Фокус“. Организатор на дискусията в зала „Изток“ е Българският енергиен и минен форум. Дискусията се провежда в три панела. В първия участниците представят резюмета на резултатите и заключенията на различни изследвания по темата: БАН, HSBC, Центъра за анализи и управление на риска, БУЛАТОМ, Центъра за изследване на демокрацията и Българския енергиен и минен форум. Във втория панел ще има възможността да се задават въпроси и становища по докладите на участниците. Третият панел предвижда заключителни бележки от организаторите. Очаква се в края на форума да бъде предложен меморандум. На форума пристигна и вицепремиерът Валери Симеонов. \r\nДеница КИТАНОВА", "date": "2018.02.20", "title": "Целесъобразността, алтернативите и икономическите модели на  АЕЦ „Белене“ дискутират в Народното събрание"}
{"url": "http://www.focus-news.net/news/2018/02/20/2490598/kardzhali-38-godishen-mazh-e-postradal-pri-sbivane-v-momchilgrad.html", "text": "38-годишен мъж е пострадал при сбиване в Момчилград. Това съобщиха от ОДМВР - Кърджали. Конфликтът е между трима мъже и е станал снощи около 23.30 часа. Две 21-годишни момчета отишли пред жилището на 38-годишен, с когото се скарали и последвало сбиване. По-възрастният получил спукване на черепа. Бил е прегледан във Филиала на спешна помощ в Момчилград и транспортиран в болница в Пловдив. По първоначални данни разправията е станала заради момиче. Двамата участници в инцидента са задържани за срок до 24 часа в полицейското управление. Образувано е досъдебно производство за причинена телесна повреда.", "date": "2018.02.20", "title": "Кърджали: 38-годишен мъж е пострадал при сбиване в Момчилград"}
{"url": "http://www.focus-news.net/news/2018/02/20/2490600/api-otpadat-ogranicheniyata-za-dvizhenie-na-mps-nad-12-tona-po-pat-i-1-vidin-montana-v-posoka-montana.html", "text": "Отпадат ограниченията за движение на МПС над 12 тона по път I-1 Видин – Монтана в посока Монтана. Това съобщиха от пресцентъра на Агенция \"Пътна инфраструктура\".", "date": "2018.02.20", "title": "АПИ: Отпадат ограниченията за движение на МПС над 12 тона по път I-1 Видин – Монтана в посока Монтана"}
{"url": "http://www.focus-news.net/news/2018/02/20/2490569/smolyan-sluzhiteli-na-direktsii-ohrana-i-izpalnenie-na-nakazaniyata-v-grada-izlizat-na-protest.html", "text": "Служители на главните дирекции „Охрана“ и „Изпълнение на наказанията“ в Смолян излизат отново на протест. Това каза за Радио „Фокус“ – Смолян Николай Баташки – председател на синдикалната организация на работещите в ТПО „Герзовица“ – Смолян. Той поязни, че от 10.00 часа ще се проведе събрание на открито ще се проведе пред сградата на Съдебната палата, а организатори са служителите на ГД „Изпълнение на наказанията“ в Смолян. Баташки отбеляза, че исканията на работещите в двете дирекции са същите като тези на колегите им от цялата страна. Те настояват за увеличение на заплатите с 20 %, изравняване на възнагражденията с тези в другите служби от сектор „Сигурност“ и увеличаване на броя на работещите в двете дирекции с допълнителни 350 щатни бройки за страната.\r\nНели ГЕРГЬОВСКА", "date": "2018.02.20", "title": "Смолян: Служители на дирекции „Охрана“ и „Изпълнение на наказанията“ в града излизат на протест"}
{"url": "http://www.focus-news.net/news/2018/02/20/2490602/57-ot-balgarite-spodelyat-polozhitelna-predstava-za-es-a-47-otsenyavat-posokata-na-razvitie-na-es-kato-pravilna.html", "text": "Средно 57% от българската общественост споделя цялостна положителна представа за Европейския съюз и близо половината от българите (47%) оценяват посоката на развитие на ЕС като правилна. Това сочат резултатите от последното допитване \"Евробарометър\", проведено по поръчка на Европейската комисия, съобщиха от пресцентъра на Представителството на ЕК в Бърлгария. \r\n57%  от българите имат положителна представа за ЕС, което ни нарежда на едно от водещите места по този индикатор, заедно с Ирландия, Люксембург и Португалия. Едва 14% от нашите съграждани имат отрицателна представа за Съюза, а една четвърт са с неутрална нагласа. \r\nЗа 80% от българите Европейският съюз е модерен, демократичен (75%) и прогресивен (67%). \r\nОценките на българите по отношение на различните приоритети на ЕС до 2020г.  съвпадат със средноевропейските, като те са оценени като подходящи, точно такива, каквито следва да бъдат - нито твърде скромни, нито твърде амбициозни. Най-висока подкрепа българите заявяват по приоритета, свързан със заетостта – до 2020 г. ¾ от хората в активна трудова възраст да имат работа. На второ място по подкрепа е образователната цел – намаляване на дела на младите българи, напускащи училище без никаква квалификация до 10%. \r\nВ България общественото мнение е положително настроено (75%) към сътрудничеството и изработването на обща политика в областта на отбраната и сигурността на държавите-членки на Европейския съюз, също обща към идеята за европейска политика за миграцията (68%) и обща външна политика (66%). \r\nНяма полярност в мненията на българското общество относно състоянието на европейската икономика. Мнозинството (61%) го определя като добро. Подобна висока оценка силно контрастира с мнението за състоянието на националната ни икономика, за която положителна оценка споделят едва 18% от българите. \r\nНад две трети считат, че ЕС разполага с достатъчно власт и средства, за да защитава икономическите интереси на Европа в световната икономика.", "date": "2018.02.20", "title": "57% от българите споделят положителна представа за ЕС, а 47% оценяват посоката на развитие на ЕС като правилна"}
{"url": "http://www.focus-news.net/news/2018/02/20/2490601/ep-badeshteto-na-shengenskoto-prostranstvo-obsazhdane-v-komisiyata-po-grazhdanski-svobodi-pravosadie-i-vatreshni-raboti-na-tema.html", "text": "Във вторник от 16.00 ч. българско време Комисията на ЕП по граждански свободи, правосъдие и вътрешни работи ще проведе обществено обсъждане на тема „Бъдещето на Шенгенското пространство: вътрешно управление, информационни системи и териториален обхват“, в което ще вземе участие Валентин Радев, министър на вътрешните работи на България. Можете да проследите изявленията на участниците и последващия дебат на живо във Facebook или Twitter, се казва в съобщение от пресслужбата на ЕП.\r\nКомисията по граждански свободи, правосъдие и вътрешни работи провежда публичното обсъждане, за да направи преглед на ситуацията по отношение на Шенгенското пространство. Целта на изслушването е да допринесе за политическия дебат на високо равнище относно инициативите, предприети от Европейския съюз след началото на миграционната криза и да направи оценка на постигнатия напредък с оглед на бъдещите инициативи в тази сфера.", "date": "2018.02.20", "title": "ЕП: „Бъдещето на Шенгенското пространство“ – обсъждане в Комисията по граждански свободи, правосъдие и вътрешни работи на тема"}
{"url": "http://www.focus-news.net/news/2018/02/20/2490603/yambol-investitsiite-vav-vik-sektora-shte-badat-obsadeni-v-grada.html", "text": "Областният управител на област Ямбол Димитър Иванов, като председател на Асоциацията по ВиК, организира работна среща с ресорния заместник-министър на регионалното развитие и благоустройството Малина Крумова. Това съобщиха от Областната администрация. На срещата ще присъстват кметовете на петте общини от областта, членове на Асоциацията по водоснабдяване и канализация. Основен акцент в срещата е разработването на регионални прединвестиционни проучвания, които са в основата на проектите за финансиране по ОП „Околна среда“ 2014 -2020 г.\r\nСрещата ще се проведе от 15.30 часа в сградата на Областна администрация Ямбол.", "date": "2018.02.20", "title": "Ямбол: Инвестициите във ВиК сектора ще бъдат обсъдени в града"}
{"url": "http://www.focus-news.net/news/2018/02/20/2490604/sofiyska-rayonna-prokuratura-vnese-obvinitelen-akt-sreshtu-chuzhdenets-za-napadenie-i-zaplashvane-na-politseyski-sluzhiteli.html", "text": "Софийска районна прокуратура внесе обвинителен акт срещу чужденец за нападение и заплашване на полицейски служители. Това съобщиха от пресцентъра на Прокуратура на Република България. С внесен от СРП днес обвинителен акт, Кадим Ш. е обвинен в това, че на 2 април 2016 г., около 03.35 часа в София (на ул. „Кукуряк“, бл. 28А, вх. 1) на стълбищната площадка между етаж 4 и етаж 5, употребил сила - нанесъл удар с юмрук в лявата част на гърдите на Д. Д., както и заплашване - с думите „Защо ме заключвате? К'ви сте вие, бе, смешници! Нищо не можете да ми направите! Аз ще ви уволня и ще разберете кой съм!“; с цел да  принуди орган на властта – Д., А. и Ц. - полицаи при 06 РУ - СДВР, да пропуснат нещо по служба, а именно - да упражнят правомощията си, свързани с функциите им по охрана на обществения ред. Описаното деяние се наказва с наказание „лишаване от свобода“ до шест години.\r\nПредстои делото срещу Кадим Ш. да бъде насрочено за разглеждане в Софийски районен съд.", "date": "2018.02.20", "title": "Софийска районна прокуратура внесе обвинителен акт срещу чужденец за нападение и заплашване на полицейски служители"}
{"url": "http://www.focus-news.net/news/2018/02/20/2490595/tanya-spasova-natsionalen-park-rila-planirame-bogata-programa-v-perioda-do-26-fevruari-tay-kato-natsionalen-park-rila-stava-na-26-godini.html", "text": "Планираме богата програма в периода до 26 февруари, тъй като Национален парк „Рила“ става на 26 години. Това каза за Радио „Фокус“- Пирин Таня Спасова, директор на Дирекция „Биоразнообразие, програми, планове и проекти“ в Национален парк „Рила“. „Честванията се организират съвместно с дългогодишните ни партньори- Община Благоевград, Регионален исторически музей, Регионален телевизионен център, Регионално управление на образование и Центъра за личностно и творческо развитие на децата на Благоевград. Мероприятията започват с екологични образователни програми, които ще се проведат до 22 февруари в Регионален исторически музей- Благоевград, от 10:00 до 17:00 часа“, каза Спасова. \r\nПо думите й от 10:00 до 18:00 часа на 22 февруари в Градска художествена галерия ще се проведе еко рабoтилници и ще бъде представена изложба с рисунки от Четвъртия национален ученически конкурс „Национален парк „Рила“ – познат и непознат“. „Отбелязването на 26-ата годишнина на парк „Рила“ продължава на 26 февруари в Регионален исторически музей в постановката „Приключенията на прилепа Дарки“, от 14:00 часа. Участие в представлението ще вземат деца от „Щурчо“ към Центъра за личностно и творческо развитие на децата на Благоевград“, каза Спасова. \r\nНа 24 и 25 февруари от 09:30 до 17:00 часа за Посетителския център за Национален парк „Рила“ в Паничище и Посетителския информационен център в град Самоков са обявени дни на отворените врати, където всеки желаещ може да научи интересни факти за защитената територия. Кулминацията в програмата ще бъде на 26 февруари, от 11:30 часа, в зала „22 септември“ - на тържествена церемония ще бъде представен юбилеен филм за „Национален парк „Рила“ и зоната на вечните снегове. Ще бъде подредена и юбилейна експозиция под надслов „Национален парк „Рила“ – ретроспекция“. За официалната церемония е подготвена и музикална програма.\r\nПо думи на Спасова Национален парк „Рила“ е най-големият от трите национални парка на територията на България. „Обявен е на 24 февруари 1992 година. Паркът обхваща територия от площ на 81 000 хектара в централните и най-високите части планина Рила. Той е създаден с цел запазване на комплекси от саморегулиращи се екосистеми и присъщото им биоразнообразие, природни местообитания на редки и застрашени видове и съобщества, характерни и забележителни пейзажи и обекти на неживата природа, които имат световно значение за науката и културата“, каза Спасова. \r\nТя уточни, че съгласно Закона за защитените територии, опазването на природното богатство на Национален парк „Рила“ е възложено на Дирекция на Национален парк „Рила“. „Тя е създадена през 1999 година като самостоятелно юридическо лице, пряко подчинена на Министерство на околната среда и водите. Централният офис на дирекцията се намира в Благоевград, а за по- добро оперативно управление паркът е разделен на девет паркови участъка: Благоевград, Белица, Якоруда, Белово, Костенец, Боровец, Бели Искър, Говедарци и Дупница“, заяви Спасова.\r\nЛора КАЛЧЕВА", "date": "2018.02.20", "title": "Таня Спасова, Национален парк „Рила“: Планираме богата програма в периода до 26 февруари, тъй като Национален парк „Рила“ става на 26 години"}
{"url": "http://www.focus-news.net/news/2018/02/20/2490609/evrobarometar-balgarite-spodelyat-polozhitelni-predstavi-kakto-za-nastoyashteto-taka-i-za-badeshteto-na-es.html", "text": "Средно 57% от българската общественост споделя цялостна положителна представа за Европейския съюз и близо половината от българите (47%) оценяват посоката на развитие на ЕС като правилна. Това сочат резултатите от последното допитване \"Евробарометър\", проведено по поръчка на Европейската комисия, се казва в съобщение от пресслужбата на ЕК.\r\n57%  от българите имат положителна представа за ЕС, което ни нарежда на едно от водещите места по този индикатор, заедно с Ирландия, Люксембург и Португалия. Едва 14% от нашите съграждани имат отрицателна представа за Съюза, а една четвърт са с неутрална нагласа. \r\nЗа 80% от българите Европейският съюз е модерен, демократичен (75%) и прогресивен (67%). \r\nОценките на българите по отношение на различните приоритети на ЕС до 2020г.  съвпадат със средноевропейските, като те са оценени като подходящи, точно такива, каквито следва да бъдат - нито твърде скромни, нито твърде амбициозни. Най-висока подкрепа българите заявяват по приоритета, свързан със заетостта – до 2020 г. ¾ от хората в активна трудова възраст да имат работа. На второ място по подкрепа е образователната цел – намаляване на дела на младите българи, напускащи училище без никаква квалификация до 10%. \r\nВ България общественото мнение е положително настроено (75%) към сътрудничеството и изработването на обща политика в областта на отбраната и сигурността на държавите-членки на Европейския съюз, също обща към идеята за европейска политика за миграцията (68%) и обща външна политика (66%). \r\nНяма полярност в мненията на българското общество относно състоянието на европейската икономика. Мнозинството (61%) го определя като добро. Подобна висока оценка силно контрастира с мнението за състоянието на националната ни икономика, за която положителна оценка споделят едва 18% от българите. \r\nНад две трети считат, че ЕС разполага с достатъчно власт и средства, за да защитава икономическите интереси на Европа в световната икономика.", "date": "2018.02.20", "title": "Евробарометър: Българите споделят положителни представи както за настоящето, така и за бъдещето на ЕС"}
{"url": "http://www.focus-news.net/news/2018/02/20/2490608/lev-gudkov-rakovoditel-na-levada-v-intervyu-za-sz-rusiya-se-vrashta-kam-totalitarizma.html", "text": "Русия се връща към тоталитарния модел на управление. Това заяви ръководителят на социологическия център „Левада” Лев Гудков в интервю за най-големия германски вестник - Die Sueddeutsche Zeitung.\r\nСъгласно думите на експерта, в страната са дискредитирани всички демократични идеи, а президентските избори от 18 март ще бъдат само ритуал за потвърждение на правомощията на настоящия държавен глава на Руската федерация Владимир Путин. \r\n„Всичко е много предсказуемо. Още сега е ясно кой ще „победи“. Това не са никакви избори. Всъщност, за това трябва да бъде намерен друг термин, може би плебисцит или акламация. Това е ритуал за потвърждаване на правомощията на този, който вече е на власт“, обясни Гудков.\r\nДиректорът на „Левада“ е категоричен, че Русия се завръща към тоталитаризма. Отговорността за пропуските на Путин се прехвърля на други институции: на министър-председателя, на правителството, на Държавната дума. Силната подкрепа за Путин, както и при други авторитарни режими, отразява слабостта на държавните институции. Полицията и правосъдието защитават държавата, а не правата на отделните граждани. Оттук и надеждите, които те виждат в лицето на „вожда“, констатира експертът. \r\nГудков обяснява, че еуфорията след анексията на Крим и последиците от нея ще се усещат още дълго време в Русия. Масово са засилени цензурата и контролът над обществото, вътрешната политика е добила репресивни характеристики. \r\nДиректорът на „Левада“ определи дискредитацията на всички демократични идеи в страната като „цел на антизападната политика“, която Москва наложи след 2012 г. Тя се води не заради конфронтация със Запада, а за дискредитация на прозападните либерли в Русия. При това тя е успешна, уверява Гудков, като същевременно допълва, че към настоящия момент Русия „преживява остър връх на изкуствения традиционализъм, ако не и и дори фундаментализъм\". Тереза Герова", "date": "2018.02.20", "title": "Лев Гудков, ръководител на „Левада“, в интервю за SZ: Русия се връща към тоталитаризма"}
{"url": "http://www.focus-news.net/news/2018/02/20/2490606/v-tsentralata-na-bsp-shte-se-provede-preskonferentsiya.html", "text": "От 14:00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2018.02.20", "title": "В централата на БСП ще се проведе пресконференция"}
{"url": "http://www.focus-news.net/news/2018/02/20/2490612/varna-vodopodavaneto-v-kv-asparuhovo-i-mestnost-zelenika-shte-bade-vremenno-spryano-na-21-fevruari-zaradi-stroitelno-montazhni-raboti.html", "text": "Водоподаването в кв. „Аспарухово“ и местност Зеленика във Варна ще бъде временно спряно на 21 февруари заради извършване на строително-монтажни работи. Това съобщиха за Радио „Фокус“ – Варна от дружеството „Водоснабдяване и канализация“ във Варна. Домакинствата ще бъдат с нарушено водоподаване от 09.00 часа до около полунощ.\r\nМарияна ВАЛЕНТИНОВА", "date": "2018.02.20", "title": "Варна: Водоподаването в кв. „Аспарухово“ и местност Зеленика ще бъде временно спряно на 21 февруари заради строително-монтажни работи"}
{"url": "http://www.focus-news.net/news/2018/02/20/2490611/nsi-1-3297-hil-balgarski-grazhdani-sa-realizirali-turisticheski-patuvaniya-prez-chetvartoto-trimesechie-na-2017-g.html", "text": "През четвъртото тримесечие на 2017 г. 1 329.7 хил. български граждани са реализирали туристически пътувания. Това сочи статистика на Националния статистически институт (НСИ). Преобладаващата част от тях - 85.2%, са пътували само в страната, 11.1% - само в чужбина, а 3.7% са пътували както в страната, така и в чужбина. В сравнение със същото тримесечие на 2016 г. общият брой на пътувалите лица на възраст 15 и повече навършени години нараства с 59.5%.\r\nПрез четвъртото тримесечие на 2017 г. най-много са пътували българите на възраст 25 - 44 години - 529.9 хил., или 39.8% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 15 - 24 години - 89.3% от пътувалите в тази възрастова група. При пътуванията в чужбина делът на пътувалите лица на възраст 45 - 64 години е най-голям - 15.4% от пътувалите в съответната възрастова група.\r\nПо-голямата част от туристическите пътувания на лицата на възраст 15 и повече навършени години в страната са били с цел „посещение на близки“, докато тези, реализирани в чужбина, са за „почивка и екскурзия“, посочени съответно от 51.5 и 54.3% от тях.\r\nПрез четвъртото тримесечие на 2017 г. като самостоятелни са били регистрирани 1 797.3 хил., или 91.7% от общия брой лични пътувания. Относителният дял на самостоятелните пътувания без резервация в страната е 94.9%, а на тези в чужбина - 62.8%.\r\nВ структурата на разходите по видове с най-голям относителен дял в страната са тези за храна - 40.7%, докато в чужбина са разходите за транспорт - 31.9% .\r\nПрез четвъртото тримесечие на 2017 г. средният разход при пътуване с лична цел на едно лице на възраст 15 и повече навършени години е 202.42 лв. в страната и 535.89 лв. в чужбина. Същевременно разходите на едно лице за професионално пътуване са средно 151.72 лв. в страната и 958.15 лв. в чужбина.", "date": "2018.02.20", "title": "НСИ: 1 329.7 хил. български граждани са реализирали туристически пътувания през четвъртото тримесечие на 2017 г."}
{"url": "http://www.focus-news.net/news/2018/02/20/2490613/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Във вторник, 20 февруари, Германската социалдемократическа партия (ГСДП) стартира официално дългоочакваното гласуване за включване към нова голяма коалиция с политическия блок, воден от канцлера Ангела Меркел – Съюза (ХДС/ХСС), припомня националният ежедневник Die Frankfurter Allgemeine Zeitung.\r\nОколо 463 хил. членове на партията ще се произнесат за коалиционното споразумение . Гласуването ще бъде осъществено по пощата – социалдемократите ще получат бюлетините в писмо, което трябва да бъде изпратено обратно до централата на партията в срок до 2 март. \r\nПреди началото на гласуването временният председател на ГСДП Андреа Налес призова съпартийците си да подкрепят постигнатото споразумение за черно-червена коалиция в Берлин.\r\nБлизо четири месеца и половина след изборите за Бундестаг, в сутрешните часове на сряда, 7 февруари, в Берлин бе сключено споразумение за съставянето на нова голяма коалиция между Съюза (ХДС/ХСС) и Германската социалдемократическа партия (ГСДП). Преговорите за съставяне на новото правителство на Германия стартираха на 28 януари. В последствие работни групи с представители на трите партии заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден.\r\n*** Русия се връща към тоталитарния модел на управление. Това заяви ръководителят на социологическия център „Левада” Лев Гудков в интервю за най-големия германски вестник - Die Sueddeutsche Zeitung.\r\nСъгласно думите на експерта, в страната са дискредитирани всички демократични идеи, а президентските избори от 18 март ще бъдат само ритуал за потвърждение на правомощията на настоящия държавен глава на Руската федерация Владимир Путин. \r\n„Всичко е много предсказуемо. Още сега е ясно кой ще „победи“. Това не са никакви избори. Всъщност, за това трябва да бъде намерен друг термин, може би плебисцит или акламация. Това е ритуал за потвърждаване на правомощията на този, който вече е на власт“, обясни Гудков.\r\nДиректорът на „Левада“ е категоричен, че Русия се завръща към тоталитаризма. Отговорността за пропуските на Путин се прехвърля на други институции: на министър-председателя, на правителството, на Държавната дума. Силната подкрепа за Путин, както и при други авторитарни режими, отразява слабостта на държавните институции. Полицията и правосъдието защитават държавата, а не правата на отделните граждани. Оттук и надеждите, които те виждат в лицето на „вожда“, констатира експертът. \r\nГудков обяснява, че еуфорията след анексията на Крим и последиците от нея ще се усещат още дълго време в Русия. Масово са засилени цензурата и контролът над обществото, вътрешната политика е добила репресивни характеристики. \r\nДиректорът на „Левада“ определи дискредитацията на всички демократични идеи в страната като „цел на антизападната политика“, която Москва наложи след 2012 г. Тя се води не заради конфронтация със Запада, а за дискредитация на прозападните либерли в Русия. При това тя е успешна, уверява Гудков, като същевременно допълва, че към настоящия момент Русия „преживява остър връх на изкуствения традиционализъм, ако не и и дори фундаментализъм\".\r\n*** Сирийските кюрди обвиняват Русия във възпрепятстването на споразумение с режима в Дамаск за изпращането на войници в северната част на страната, пише германският национален ежедневник Die Welt. \r\nРазговорите със сирийското правителство продължават вече седмица, заяви във вторник Сюлейман Джафар, член на местния съвет на контролирания от кюрди град Африн. Но той подчертава, че Москва поставя камъни на пътя за постигнато на сделка с правителствените сили на сирийския режим. „Имаме надеждна информация, че Русия е дала зелена светлина на Турция да унищожи всичко в Африн\", твърди Джафар. \r\nТурция започна военна офанзива в района на Африн точно преди месец. Районът се контролира от „Народни отряди за защита“ (YPG). Кюрдската милиция, подкрепена от САЩ, се обърна към правителството на Асад за военна помощ и обяви в неделя, че планира да обедини силите си с правителствените части.\r\nАнкара обаче гледа на YPG като на сирийски клон на забранената в Турция „Работническа партия на Кюрдистан“ (ПКК) и се бори срещу тях. Надеждите на кюрдите са, че с изпращането на сирийски правителствени войници ще спрат операцията „Маслинова клонка“.\r\nПо-рано говорител на YPG заяви, че не съществува споразумение между  милицията и сирийското правителство. „От наша страна има единствено призиви сирийската армия да дойде и да защити границите\", уточниха от YPG. До този момент обаче Дамаск не е откликнал.\r\nРусия е най-важният съюзник на правителството на Башар Асад в гражданската война в Сирия. Подкрепа за Дамаск има и от  Иран. Турция на свой ред подкрепя бунтовниците. Миналата година трите страни се договориха за създаването на т.нар. зони за деескалация в някои райони на страната.\r\n***", "date": "2018.02.20", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/02/20/2490607/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще говорим за сливането на две учебни заведения в Пещера през новата учебна година. Как ще бъде осъществено сливането и ще се наруши ли то ритъма на учебния процес ще коментираме със Зехра Алиш, зам.-кмет по социалните дейности в община Пещера. \r\nВ предаването ще научим повече и за дейността на бюджетното предприятие „Обредни дейности“ към Община Пещера и какви подобрения са направени в градския гробищен парк. \r\nВ Пещера бяха отбелязани 145 години от гибелта на Апостола на свободата Васил Левски. Пред новопостроеният паметник бе произнесено и възпоменателно слово. Повече ще научим от Люба Шопова, председател на Общобългарския комитет „Васил Левски“ в Пещера.\r\nЩе ви разкажем и за две инициативи, свързани с културата и възраждането на фолклорната традиция в града. \r\nТелефоните за връзка със студиото са 0885 606692 и 034 420020.", "date": "2018.02.20", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/02/20/2490614/predsedatelyat-na-narodnoto-sabranie-tsveta-karayancheva-razgovarya-v-bryuksel-s-predsedatelya-na-evropeyskiya-parlament-antonio-tayani.html", "text": "Председателят на Народното събрание Цвета Караянчева разговаря в Брюксел с председателя на Европейския парламент Антонио Таяни. Това съобщиха от пресцентъра на Народното събрание. Цвета Караянчева отбеляза на срещата, че европейската перспектива пред Западните Балкани е основният приоритет на Българското председателство на Съвета на Европейския съюз. Тя благодари на Антонио Таяни за подкрепата на Европейския парламент за осигуряването на перспективи пред страните от региона. \r\nЦвета Караянчева покани председателя на ЕП да посети Интерпарламентарния форум, посветен на Западните Балкани, който ще се проведе в България през есента. „Основната цел на този форум ще бъде да обобщи всичко, направено по време на Българското председателство, и да предаде щафетата на следващите ротационни председатели на Съвета на ЕС“, подчерта на срещата председателят на Народното събрание.   \r\nЦвета Караянчева заяви пред Антонио Таяни, че за България е важно всяка страна, която иска да се присъедини към ЕС, да осъществи необходимите реформи и напредъкът й да бъде оценяван индивидуално, а не на пакетен принцип. \r\nДруга тема на разговора беше приемането на България в Шенген. „Очакваме подкрепа за приемането на България в Шенген, защото отдавна сме изпълнили всички критерии за членство и сме доказали, че пазим европейските граници по всички шенгенски стандарти“, заяви още Цвета Караянчева. \r\nОт своя страна Антонио Таяни посочи, че подкрепя категорично членството на България в Шенген. Председателят на Европейския парламент отбеляза, че той лично работи прекрасно с представителите на българския парламент и подкрепя приоритетите на председателството ни. „Доволен съм от решението на страната ви да постави Западните Балкани като приоритет на своето председателство“, добави той. За мен ще бъде чест да участвам в Интерпарламентарния форум в София през есента, заяви председателят на Европейския парламент. \r\nАнтонио Таяни оцени високо решението на българския парламент за организирането на срещи, посветени на парламентарния контрол върху работата на Европол през месец март, както и за дискусията на Комисията за индустрия и научни изследвания. \r\nДвамата се обединиха около извода, че политиците от всички национални парламенти трябва да полагат постоянни усилия за повишаването на доверието на гражданите и на избирателната активност на изборите през 2019 г.", "date": "2018.02.20", "title": "Председателят на Народното събрание Цвета Караянчева разговаря в Брюксел с председателя на Европейския парламент Антонио Таяни"}
{"url": "http://www.focus-news.net/news/2018/02/20/2490615/pazardzhik-s-poklonenie-pred-pametnika-na-27-i-pehoten-chepinski-polk-v-grada-shte-bade-pochetena-pametta-na-zaginalite-pri-bulair.html", "text": "С поклонение пред паметника на 27-и пехотен Чепински полк в Пазарджик ще отбележим 105 години от трагичните събития при Булаир, каза за Радио „Фокус“ – Пазарджик подполковник Христо Христосков, председател на ОС на Съюза на офицерите и сержантите от запаса и резерва в Пазарджик. Той обясни, че по време на Балканската войни, в средата на февруари 1913 година, при Булаир измръзват над 2 300 войници, подофицери и офицери. „Ритуалът ще започне с посрещане знамената на Областната организация на Съюза на офицерите и сержантите от запаса и резерва. Ще бъде изнесено и знамето на 27 пехотен Чепински полк от музея. След това ще има бъде отслужена панихида за загиналите“, допълни Христосков. Той каза също, че пред паметника ще бъдат поднесени венци и цветя от представители на различни институции и граждани.\r\nВаня НИКОЛОВА", "date": "2018.02.20", "title": "Пазарджик: С поклонение пред паметника на 27-и пехотен Чепински полк в града ще бъде почетена паметта на загиналите при Булаир"}
{"url": "http://www.focus-news.net/news/2018/02/20/2490616/vav-vratsa-shte-bade-otkrita-sinya-staya-za-izslushvane-na-detsa-zhertvi-i-izvarshiteli-na-prestapleniya-na-22-fevruari.html", "text": "На 22 февруари в 10.30 часа в град Враца ще бъде открита „Синя стая” за изслушване на деца жертви и извършители на престъпления. Това съобщиха от пресцентъра на Министерството на правосъдието. Това е четвъртото помещение за щадящо изслушване на малолетни и непълнолетни, изградено от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца” по Тематичен фонд „Сигурност”. Партньор по проекта са Община Враца, Окръжен съд – Враца и Районен съд – Враца.\r\nНа откриването ще присъстват заместник-министърът на правосъдието Евгени Стоянов, кметът на Община Враца Калин Каменов, председателите на Окръжен съд Враца – Надя Пеловска и на Районен съд - Враца Васил Ганов, окръжният прокурор на Враца Десислав Начков, съдии, прокурори, експерти от социално подпомагане, представители на МВР и членове на Адвокатската колегия в града.\r\n„Синята стая“ се намира на  ул. Козлодуйски бряг № 7 – срещу профилирана езикова гимназия „Йоан Екзарх“.", "date": "2018.02.20", "title": "Във Враца ще бъде открита „Синя стая” за изслушване на деца жертви и извършители на престъпления на 22 февруари"}
{"url": "http://www.focus-news.net/news/2018/02/20/2490610/sofiya-dvizhenieto-pri-km-17-na-avtomatistrala-trakiya-v-posoka-burgas-se-izvarshva-v-izprevarvashtata-lenta-poradi-remont.html", "text": "Движението при км 17 на автоматистрала \"Тракия\" в посока Бургас се извършва в изпреварващата лента, поради извършване на ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.02.20", "title": "София: Движението при км 17 на автоматистрала \"Тракия\" в посока Бургас се извършва в изпреварващата лента, поради ремонт"}
{"url": "http://www.focus-news.net/news/2018/02/20/2490618/sport-marin-chilich-zapochna-s-pobeda-uchastieto-si-na-turnira-v-rio-de-zhaneyro.html", "text": "Поставеният под номер три в световната ранглиста Марин Чилич започна с победа участието си в турнира по тенис на клей в бразилския град Рио де Жанейро. Хърватският тенисист, който е и водач в схемата, се наложи с 6:3, 6:2 над Карлос Берлок от Аржентина в двубой, продължил час и 19 минути.\r\nНа осминафиналите хърватинът ще играе срещу победителя от срещата между Гаел Монфис от Франция и аржентинеца Орасио Себайос.", "date": "2018.02.20", "title": "Спорт: Марин Чилич започна с победа участието си на турнира в Рио де Жанейро"}
{"url": "http://www.focus-news.net/news/2018/02/20/2490617/svetlana-angelova-gerb-nivoto-na-bezrabotitsa-v-es-dostigna-rekordno-niski-niva.html", "text": "През последните години създаването на работни места се повиши, а заетостта продължава да се увеличава. Основните показатели на пазара на труда се подобряват. Процентът на безработицата се доближава до най-ниското си равнище в исторически план – 6.8% през 2008 г. Това заяви в Брюксел народният представител от ГЕРБ и зам.-председател на Комисията по труда, социалната и демографската политика Светлана Ангелова на Интерпарламентарната конференция за стабилност, икономическа координация и управление в ЕС, съобщиха от пресцентъра на ПП ГЕРБ. Двудневният форум, организиран от Европейския парламент и Народното събрание, е третото събитие в рамките на парламентарното измерение на Българското председателство на Съвета на ЕС.\r\n„Въпреки че всички държави показват подобрение, все още се наблюдават много съществени различия. В много държави-членки нивото на заетост все още не може да се възстанови от кризата“, отбеляза зам.-председателят на Социалната комисия. По думите на Светлана Ангеловa предприемането на конкретни мерки за развиването на човешкия капитал и създаването на повече възможности за заетост са от ключово значение за превръщането на предизвикателствата във възможности. „Важна стъпка в тази насока бе приемането на Европейския стълб на социалните права, който трябва да осигури нови и по-ефективни права за гражданите“, коментира народният представител от ГЕРБ.\r\n„Неравенствата в страните-членки на ЕС е ключов въпрос, който все повече стои на дневен ред и подлежи на разискване. Според Съвместния доклад по заетостта брутният разполагаем доход на домакинствата в ЕС се увеличава. Въпреки това обаче в държавите от Алианса съществуват значителни разлики в дела от населението, изложено на риск от бедност. В България този процент е 30“, каза още зам.-председателят на Социалната комисия.\r\nСпоред Светлана Ангелова наблюдаваните различия между държавите-членки в социалната сфера се дължат не толкова на пропуски в европейските и национални политики, а по-скоро на различните икономически условия. „Тези национални специфики трябва задължително да бъдат отчетени от Европейския стълб“, категорична бе тя.\r\n„Последните години се отличават с увеличаващо неравенство по отношение на доходите, както в развитите икономики, така и в развиващия се свят. Според Коефициента на Джини това неравенство през 2016 г. достигна най-високото си ниво – 38%“, обясни Ангелова и допълни, че за да се намалят тези неравенства – трябва да се установят обективни минимални възнаграждения. „Този минимум обаче трябва да бъде определен на такова равнище, което би създало стимули за работа“, подчерта депутатът.", "date": "2018.02.20", "title": "Светлана Ангелова, ГЕРБ: Нивото на безработица в ЕС достигна рекордно ниски нива"}
{"url": "http://www.focus-news.net/news/2018/02/20/2490620/zehra-alish-zam-kmet-na-peshtera-dve-uchebni-zavedeniya-shte-badat-sleti-s-tsel-uspeshnoto-zavarshvane-na-parviya-obrazovatelen-etap-na-uchenitsite.html", "text": "Две учебни заведения в Пещера - Професионалната гимназия по лека промишлености и машиностроене „Васил Левски“ и Основно Училище „Любен Каравелов“, ще бъдат слети от следващата учебна година, съобщи за Радио „Фокус“ – Пазарджик Зехра Алиш, зам.-кмет на Община Пещера. По думите й причината за сливането на двете училища е негативната тенденция, която се наблюдава в община Пещера през последните две години, да няма завършващи дванадесетокласници от училище „В. Левски“, както и това, че броят на учениците в другото училище „Л. Каравелов“  намалява и към момента те са само 288. \r\n„Това ни накара, заедно с общинските съветници, да вземем решение за провеждането на реформа и да обединим двете училища. Ритъмът на учебния процес няма да се наруши, защото всички процедури са съобразени със закона. Предвиждаме да дадем възможност по този начин на учениците от 1 до 10 клас да завършат първия етап от своето образование, а тези от 11 и 12 клас да пренасочим към професионално обучение в Професионална гимназия по хранително-вкусови технологии „Атанас Ченгелев“, уточни Алиш. Тя каза също, че обединеното учебно заведение ще се помещава в сградата на училище „Любен Каравелов“, която е просторна и добре уредена.\r\nАлбена ЖИЛЕКОВА", "date": "2018.02.20", "title": "Зехра Алиш, зам.-кмет на Пещера: Две учебни заведения ще бъдат слети с цел успешното завършване на първия образователен етап на учениците"}
{"url": "http://www.focus-news.net/news/2018/02/20/2490622/blagoevgrad-bansko-uchastva-v-mezhdunarodnoto-turistichesko-izlozhenie-imtm-v-tel-aviv.html", "text": "Община Банско присъства отново със свой щанд на международното изложение IMTM 2018 в Тел Авив, Израел, което се проведе през февруари 2018 г. Това съобщиха от пресцентъра на Община Банско. Лично министърът на туризма Николина Ангелкова посети форума. Туристическото събитие е сред водещите по значение международни борси в региона,като се наблюдава непрекъснато увеличение на броя изложители, професионални посетители и крайни потребители. Основен фокус в него бе зимният и летният туризъм, които са сред най-търсените продукти от туристите в региона. \r\nПрофесионалистите и любителите, които посетиха форума, се запознаха и с културно-познавателните турове и пътувания с цел развлечения, които Банско предлага. Голям интерес за израелските туристи представляват летните активности, с предпочитания към планинските маршрути, които Национален парк Пирин предлага. Банско е позната и предпочитана дестинация, като ръста им спрямо 2016 г. е 27%, а над 60 хиляди са нощувките реализирани през 2017 година. Най-голямата българска туристическа борса – ВАКАНЦИЯ / СПА ЕКСПО, нямаше как да не бъде включена в презентационната програма на най-добрата зимна дестинация на Балканите. Една от основните цели на представянето на курорта в българската столица, бе привличането на българските туристи през сезоните, извън зимния чрез предоставяне на богати възможности за природен, алтернативен и конгресен туризъм през пролетта и есента. \r\nЗа летния сезон Банско бе представен като топ-фестивална дестинация. Акцентът за лятото беше поставен върху богатата фестивална програма и вълнуващите прохладни вечери под Тодорка. За удоволствие на посетителите, представянето на Банско бе съпроводено с фолклорни изпълнения с дегустация на пенливо вино и ароматни мезета от региона.", "date": "2018.02.20", "title": "Благоевград: Банско участва в Международното туристическо изложение IMTM в Тел Авив"}
{"url": "http://www.focus-news.net/news/2018/02/20/2490621/menda-stoyanova-gerb-mnogogodishnata-finansova-ramka-predi-vsichko-e-sbor-ot-politiki-a-posle-pari-i-razpredelenieto-im.html", "text": "За България е важно да бъде запазено финансирането на традиционните политики за кохезия и обща селскостопанска политика. Те са важни за сближаването и насърчаването  на икономическия растеж. Това заяви в Брюксел народният представител от ГЕРБ и председател на Комисията по бюджет и финанси Менда Стоянова, която участва в среща между политическата група на ЕНП с представители на националните парламенти от партиите членки на ЕНП, съобщиха от пресцентъра на ПП ГЕРБ. \r\nМенда Стоянова коментира, че трябва да се търси баланс между традиционните политики и новите такива като Европейския фонд за отбрана, Дигиталния пазар и др. „Необходим е консенсус за целите, които искаме да постигнем в общия ни европейски дом. Многогодишната финансова рамка преди всичко е сбор от политики, а после пари и разпределението им. Като председател на Съвета на ЕС, България ще положи усилия за постигането на значителен напредък в разговорите за Многогодишната финансова рамка, защото в противен случай рискуваме забавяне и загуба на 1-2 години от новия програмен период“, отбеляза председателят на Комисията по бюджет и финанси.", "date": "2018.02.20", "title": "Менда Стоянова, ГЕРБ: Многогодишната финансова рамка преди всичко е сбор от политики, а после пари и разпределението им"}
{"url": "http://www.focus-news.net/news/2018/02/20/2490623/pazardzhik-13-akta-sa-nalozheni-na-roditeli-na-detsa-ot-ou-lyuben-karavelov-v-peshtera-zaradi-otsastvie-ot-uchilishte.html", "text": "В  ОУ „Любен Каравелов“ в Пещера в момента се обучават 288 ученици от предучилищна възраст  до  седми клас, като те са изцяло от ромски произход.  Това съобщи за Радио „Фокус“ – Пазарджик Стоян Йовчев, експерт в Община Пещера. По думите му, въпреки добрите условия, които училището предлага, броят на учениците му бележи тенденция към намаляване. „В училището зачестяват случаите на родители, които не осигуряват присъствието на  децата си, подлежащи на задължително предучилищно и училищно образование, в следствие на което за периода на учебната 2016/2017 г. са наложени 13 акта за наказания  на родители по реда на чл.347 от Закон за предучилищното и училищното образование“, уточни Йовчев. \r\nТой допълни, че  въвеждането на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, разкри истинската картина на множество заминаващи в чужбина семейства, ранно отпадане на момичета, поради раждане, започване на работа за прехрана на семейството, като причини за непосещаване на училище.\r\nАлбена ЖИЛЕКОВА", "date": "2018.02.20", "title": "Пазарджик: 13 акта са наложени на родители на деца от ОУ „Любен Каравелов“ в Пещера заради отсъствие от училище"}
{"url": "http://www.focus-news.net/news/2018/02/20/2490605/kyustendil-okrazhniyat-sad-shte-proiznese-prisadata-po-deloto-za-ubiystvoto-na-nikolay-radev-ot-dupnitsa.html", "text": "Окръжният съд в Кюстендил ще произнесе присъдата по делото за убийството на Николай Радев от Дупница в 15.00 часа. Това съобщиха за Радио „Фокус” – Кюстендил от деловодството на съдебната институция. Съдия докладчик по делото е Мирослав Начев, който е и председател на Окръжен съд – Кюстендил. Случаят е от 11 март 2014 година когато в местно заведение в Дупница умишлено е умъртвен  Николай Радев, известен в града с прякора „Отвертката”. Според държавното обвинение извършителите са тримата мъже от фамилията Карастоянови – бащата и двамата му синове. Защитата на обвиняемите пледира за оправдателни присъди, а прокуратурата по иска наказание „Лишаване от свобода” между 15 и 18 години.\r\nВенцеслав ИЛЧЕВ", "date": "2018.02.20", "title": "Кюстендил: Окръжният съд ще произнесе присъдата по делото за убийството на Николай Радев от Дупница"}
{"url": "http://www.focus-news.net/news/2018/02/20/2490625/aleksandar-vulin-ministar-na-otbranata-na-sarbiya-armiyata-napredva-i-materialno-i-tehnicheski.html", "text": "Армията на Сърбия напредва и материално, и технически. Закупени бяха МиГ-ове, предстои придобиването и на нови хеликоптери, налице е и стремеж за развитието на противовъздушната отбрана и модернизиране на системата KUB. Това заяви министърът на отбраната на Сърбия Александър Вулин, съобщава белградското електронно издание  Večernje novosti .\r\n„Очакваме модернизиране на системите KUB, но най-важното е, че това ще бъде направено тук, с нашия ум, с нашите познания, носител на които е VTI, Jugoimport“, подчерта Вулин след обиколка на сръбските части, отговарящи за противовъздушната отбрана на страната.\r\nПо думите на министъра, благодарение на сръбските инженери проектите излизат много по-евтино и се изпълняват „точно така, както ние искаме“. Вулин добрави, че всяка инвестиция в армия трябва да бъде разглеждана като инвестиция в сръбската наука и опит. \r\n„Армията на Сърбия, независимо дали на празник или в делник, е винаги готова да опази нашия суверенитет и да гарантира сигурността на всеки гражданин на страната ни. След много години, сръбската армия напредва и съществено по отношение на  своите членове, но и технически\" , увери военният министър на Белград.  . Тереза Герова", "date": "2018.02.20", "title": "Александър Вулин, министър на отбраната на Сърбия: Армията напредва и материално, и технически"}
{"url": "http://www.focus-news.net/news/2018/02/20/2490599/die-welt-kyurdite-v-siriya-obvinyavat-rusiya-v-davaneto-na-zelena-svetlina-na-turtsiya-za-unishtozhavaneto-na-afrin.html", "text": "Сирийските кюрди обвиняват Русия във възпрепятстването на споразумение с режима в Дамаск за изпращането на войници в северната част на страната, пише германският национален ежедневник Die Welt. \r\nРазговорите със сирийското правителство продължават вече седмица, заяви във вторник Сюлейман Джафар, член на местния съвет на контролирания от кюрди град Африн. Но той подчертава, че Москва поставя камъни на пътя за постигнато на сделка с правителствените сили на сирийския режим. „Имаме надеждна информация, че Русия е дала зелена светлина на Турция да унищожи всичко в Африн\", твърди Джафар. \r\nТурция започна военна офанзива в района на Африн точно преди месец. Районът се контролира от „Народни отряди за защита“ (YPG). Кюрдската милиция, подкрепена от САЩ, се обърна към правителството на Асад за военна помощ и обяви в неделя, че планира да обедини силите си с правителствените части.\r\nАнкара обаче гледа на YPG като на сирийски клон на забранената в Турция „Работническа партия на Кюрдистан“ (ПКК) и се бори срещу тях. Надеждите на кюрдите са, че с изпращането на сирийски правителствени войници ще спрат операцията „Маслинова клонка“.\r\nПо-рано говорител на YPG заяви, че не съществува споразумение между  милицията и сирийското правителство. „От наша страна има единствено призиви сирийската армия да дойде и да защити границите\", уточниха от YPG. До този момент обаче Дамаск не е откликнал.\r\nРусия е най-важният съюзник на правителството на Башар Асад в гражданската война в Сирия. Подкрепа за Дамаск има и от  Иран. Турция на свой ред подкрепя бунтовниците. Миналата година трите страни се договориха за създаването на т.нар. зони за деескалация в някои райони на страната.. Тереза Герова", "date": "2018.02.20", "title": "Die Welt: Кюрдите в Сирия обвиняват Русия в „даването на зелена светлина на Турция за унищожаването на Африн“"}
{"url": "http://www.focus-news.net/news/2018/02/20/2490624/pernik-obshtinskite-savetnitsi-ot-gerb-andrey-pavlov-i-tsvetana-piralkova-organizirat-priemen-den-na-21-fevruari.html", "text": "Общинските съветници от ГЕРБ Андрей Павлов и Цветана Пиралкова организират приемен ден на 21 февруари. Това съобщиха от пресцентъра на ПП ГЕРБ. Приемната ще се състои от 10.00 часа в сградата на Община Перник. Андрей Павлов е зам.-председател на Постоянна комисия „Икономически въпроси, стопанска политика и инвестиции” и член на Постоянни комисии „Бюджет, финанси и европроекти” и „Децата, младежта, спорта и туризма”.\r\nЦветана Пиралкова е зам.-председател на Постоянна комисия „Регионална политика, местно самоуправление и нормативна уредба” и е в състава на Постоянна комисия „ Икономически въпроси, стопанска политика и инвестиции” и Постоянна комисия „Транспорт, обществен ред, сигурност и паркинги”.", "date": "2018.02.20", "title": "Перник: Общинските съветници от ГЕРБ Андрей Павлов и Цветана Пиралкова организират приемен ден на 21 февруари"}
{"url": "http://www.focus-news.net/news/2018/02/20/2490626/veliko-tarnovo-detsa-uchiteli-roditeli-i-sluzhiteli-na-obshtina-svishtov-pochetoha-pametta-na-vasil-levski.html", "text": "Деца, учители, родители и служители на Община Свищов почетоха паметта на Васил Левски. Малчуганите от детска градина „Васил Левски“ бяха подготвили богата програма, която представляваше литературно-музикална композиция, разказа в предаването „Добре дошли в Свищов“ на Радио „Фокус“ – Велико Търново директорът на детското заведение Антония Матова. Тя уточни, празникът е преминал изключително вълнуващо, както за малки, така и за големи. „Трябва да Ви кажа, че аз от 26 години работя в детска градина „Васил Левски“ и всяка година, макар и някои от стиховете и песните да се повтарят, всяка година празникът минава много различно. Всяка година откриваме по нещо ново за Апостола, сякаш наистина си доказваме неговата велика мисъл „Ние сме във времето и то е в нас!“, обобщи Матова. Специален гост на събитието бе кметът на Свищов Генчо Генчев. Присъстваха още д-р Кристиян Кирилов, председател на Общинския съвет, зам.-кметът Анелия Димитрова, началник Отдел „Образование“ – Румяна Кузева, директорът на Дирекция „Култура и културно наследство“ при Общината – Росен Маринов.\r\nСега на малчуганите предстои участие в общоградските тържества за отбелязването на Националния празник на България – 3-ти март. „След това те ще подготвят и различни тържества за всички идващи пролетни празници“, разказа още Антония Матова.\r\nЛуиза ТРАНЧЕВА", "date": "2018.02.20", "title": "Велико Търново: Деца, учители, родители и служители на Община Свищов почетоха паметта на Васил Левски"}
{"url": "http://www.focus-news.net/news/2018/02/20/2490627/priznanie-na-binali-yaldaram-za-proizvodstvoto-na-mestniya-turski-tank-altay-dvigatelite-i-vazhnite-komponenti-idvat-ot-germaniya.html", "text": "Премиерът на Турция Бинали Йълдъръм най-накрая ясно и без увъртане обясни истинските причини в производството на новия местен турски танк „Алтай” да участва и Германия, пише вестник „Джумхуриет”. „Това ще донесе повече ползи на Германия, защото двигателите, механизмите и най-важните компоненти идват точно от  Германия. Само по-простите части и елементи се произвеждат в Турция. … Използването на германските танкове „Леопард” в Сирия от правна гледна точка не представлява никакъв проблем. Разбира се, че ще ги използваме. Ние точно за подобни дни и поводи ги закупихме. Ако не използваме тези оръжия при нападения срещу нашата държава, кога друг път ще ги използваме?”, посочва още Бинали Йълдъръм, цитиран от „Джумхуриет”.. Георги Димов", "date": "2018.02.20", "title": "Признание на Бинали Йълдъръм за производството на местния турски танк „Алтай”: Двигателите и важните компоненти идват от Германия"}
{"url": "http://www.focus-news.net/news/2018/02/20/2490631/dobrich-knigata-voynata-svarshi-v-chetvartak-na-neda-antonova-shte-bade-predstavena-v-ogledalna-zala-neli-bozhkova-na-23-fevruari.html", "text": "По покана на Община град Добрич книгата „Войната свърши в четвъртък“ на Неда Антонова ще бъде представена в Огледална зала „Нели Божкова“ на 23 февруари. Това съобщиха от пресцентъра на Общината. Това събитие е част от програмата на Общината, посветена на 140 години от Освобождението на България и възстановяване на българската държавност. Представянето на книгата ще направи нейният редактор и издател Румен Леонидов.\r\nРоманът на Неда Антонова „Войната свърши в четвъртък\" е написан преди 40 години и сега, по случай 140-годишнината на събитието, издателство „Факел\" подарява на читателите неговото второ издание.\r\nЗа книгата Румен Леонидов казва: „Това страхотно четиво излиза за първи път през далечната 1979 г., но във времето до днес то не е загубило безспорните си качества – бляскав стил, вълнуващ сюжет, пророческата актуалност.  Неда Антонова възпроизвежда не само премълчавани до скоро факти, но и въвежда читателите в разтърсващи съзнанието ни подробности: поредицата от недалновидни военни решения на руския генщаб, безкрайните боричкания за превъзходство между висшите руски чинове, безволието на  Александър II, императорът, който е под непрекъснат контрол на своя брат - Великия княз Николай Николаевич. Тук с изненада ще научим нещо, което не е написано в учебниците ни по история – почти през цялото време на войната руският цар е бил близо до  войниците си, живял е на освободената българска територия, а не е седял удобна  на престола си в Петербург.  \r\nИ най-важното – пред нас като на филм оживява главният херой – ген. Скобелев, забележителен мъж с поразяващ ум на военен талант, непризнат дотогава, както и сложният характер на достойния му противник – Осман паша, провел образцово защитата на Плевен до идването на ген. Тотлебен.“\r\nОрганизаторите канят гражданите на Добрич да посетят събитието. Входът е свободен.", "date": "2018.02.20", "title": "Добрич: Книгата „Войната свърши в четвъртък“ на Неда Антонова ще бъде представена в Огледална зала „Нели Божкова“ на 23 февруари"}
{"url": "http://www.focus-news.net/news/2018/02/20/2490632/veernje-novosti-sarbiya-tri-dami-sa-v-ochakvane-na-generalski-pagoni.html", "text": "Жените в униформа на сръбската армия отдавна не са сензация – повече от 200 представителки на нежния пол имат офицерски чин, като три от тях дори имат ранг на полковник, най-високия, с които са отличени дамите във Въоръжените сили на западната ни съседка, отбелязва белградското електронно издание  Večernje novosti .\r\nВъзможността сръбската армия да има първата в историята си жена генерал бе теоретично реализирана през 2009 г., когато Катарина Щърбац стана първият полковник от женски пол. През 2015 г. бяха отличени още две дами - Миряна Миленкович и Снежана Васич. Всяка една от триото има реални шансове да получи генералски пагони.\r\nКога обаче ще бъде възможно това? В края на миналата година държавният глава на Сърбия Александър Вучич заяви, че за него би било удоволствие да подпише указ за произвеждането на дамите в чин генерал. Но „това не зависи от мен, а от армията на Сърбия; тя е тази, която прави оценка и ме информира за нея. Когато Генералният щаб ми предложи, с радост ще приема“, увери Вучич.. Тереза Герова", "date": "2018.02.20", "title": "Večernje novosti (Сърбия): Три дами са в очакване на генералски пагони"}
{"url": "http://www.focus-news.net/news/2018/02/20/2490630/plovdiv-apelativniyat-sad-otlozhi-za-1330-chasa-zasedanieto-za-myarkata-na-marokanetsa-obvinen-v-teroristichna-deynost-i-prinadlezhnost-kam-idil.html", "text": "Апелативният съд отложи за 13.30 часа заседанието си за мярката за неотклонение на Науфал Рашид Зохри, предаде репортер на Радио „Фокус”- Пловдив. 34-годишният мароканец е обявен за международно издирване от Кралство Мароко по обвинения за терористична дейност и принадлежност към ИДИЛ. На делото не се явиха преводачът и адвокатът на задържания, които били отишли в 10.00 часа в Хасковския съд. Науфал Рашид Зохри бе доведен в съда под засилена охрана.\r\nМароканецът бе задържан на 13 януари заедно с 27 сирийци на границата близо до свиленградското село Сладун. Първоначално той се представил за сириец, като показал фалшив паспорт. Бързо била установена истинската  му самоличност след експертиза по лицево разпознаване.\r\nСпоред прокурор Димитър Ангелов, след като на първа инстанция е взета мярката за временното му задържане най-вероятно има категорични доказателства, че мароканецът е член на ИДИЛ и безспорно е осъществявал терористична дейност. Когато бъде направено искането от мароканските власти, той ще бъде екстрадиран. Това трябва да стане за срока на временното му задържане.\r\nЦветана ТОНЧЕВА", "date": "2018.02.20", "title": "Пловдив: Апелативният съд отложи за 13.30 часа заседанието за мярката на мароканеца, обвинен в терористична дейност и принадлежност към ИДИЛ"}
{"url": "http://www.focus-news.net/news/2018/02/20/2490633/veliko-tarnovo-za-otbelyazvaneto-na-todorovden-se-podgotvyat-v-selo-vardim.html", "text": "За отбелязването на Тодоровден се подготвят в село Вардим, община Свищов. Празникът е един от най-тачените от жителите на населеното място и земеделските производители от региона, разказа в предаването „Добре дошли в Свищов“ на Радио „Фокус“ – Велико Търново кметът на селото на Вардим Сенка Добрева. Тя припомни, че свети Тодор заема съществено място в народните обичаи и е важен за всички пролетни ритуали, за смяната на зимата с пролетта и за свързаното с нея плодородие. \r\n„Във Вардим, по стара традиция, кушиите заемат важно място в този ден. Всеки, който притежава кон или магаре, може да се включи в надбягванията. Млади момичета, облечени в национални носии, закичват конете с чемшир и здравец, даряват стопанинът с кърпа и нахранват животните с царевица. Местният свещеник благославя конете и стопаните, а също и жителите на селото“, допълни кметицата. След приключване на състезанията ще бъдат отличени и победителите, които ще получат парична награда и грамота. Освен това за всички, включили се в кушиите, ще има и поощрителни награди.\r\nПразникът ще се проведе на 24 февруари, от 13.00 часа, на местния стадион в село Вардим.\r\n\"Жителите на Свищовски регион свързват почитането на Тодоровден основно с надеждата за плодородие през годината\", коментира също Сенка Добрева. Тя разказа, че сред народа се носи легенда, според която в първата събота след Сирни Заговезни  Свети Тодор обхожда на своя кон пролетното поле, за да провери растат ли посевите. „След това забива копието си в земята, връзва конят, съблича деветте кожуха и отива при Бог, да го моли за лято. Затова и народът, тук при нас, свързва Тодоровден най-вече с надеждата за плодородие. Затова и местните земеделски производители са активни участници в кушиите и празника“, поясни кметицата. Тя уточни, че след като преминат честванията за Тодоровден, народът е готов да посрещне пролетта и да празнува Възкресение Христово.\r\nЛуиза ТРАНЧЕВА", "date": "2018.02.20", "title": "Велико Търново: За отбелязването на Тодоровден се подготвят в село Вардим"}
{"url": "http://www.focus-news.net/news/2018/02/20/2490636/plovdiv-68-godishna-zhena-e-blasnata-ot-piyan-shofyor-na-peshehodna-pateka-v-grada.html", "text": "68-годишна жена е блъсната от пиян шофьор на пешеходна пътека в града. Това съобщиха от ОДМВР - Пловдив. Инцидентът е станал около 13.30 часа вчера на кръстовище между бул. „Шести септември“ и ул. „Владивосток“. Лек автомобил „Пежо“ предприел ляв завой, отнел предимството и блъснал пресичащата на пешеходна пътека 68-годишна жена. Пострадалата е настанена в болница. При проверката било установено, че 45-годишният шофьор на колата е под въздействието на алкохол – над 2 промила. С полицейска заповед мъжът е задържан за срок до 24 часа. Образувано е досъдебно производство.", "date": "2018.02.20", "title": "Пловдив: 68-годишна жена е блъсната от пиян шофьор на пешеходна пътека в града"}
{"url": "http://www.focus-news.net/news/2018/02/20/2490635/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна доц. Антоанета Цветкова, Бонка Банкова, д-р Веселин Ангелов и Борислав Нанков ще се срещнат с граждани в дните до 23 февруари. Това съобщиха от пресцентъра на ПП ГЕРБ – Варна.\r\nПриемното време на общинските съветници ще бъде от 14.00 до 16.00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на доц. Антоанета Цветкова е днес, на Бонка Банкова – на 21 февруари (сряда), на д-р Веселин Ангелов – на 22 февруари (четвъртък), на Борислав Нанков – на 23 февруари (петък).", "date": "2018.02.20", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/02/20/2490634/plovdiv-89-godishna-zhena-e-zaginala-pri-pozhar-v-stamboliyski.html", "text": "89-годишна жена е загинала при пожар в Стамболийски. Това съобщиха от ОДМВР - Пловдив. Сигналът за пожар в дома на жената е постъпил към 13.00 часа вчера. След приключване на гасителните действия, в  къщата било открито тялото на 89-годишната обитателка. Продължава работата по изясняване на причините за пожара. В районното управление е образувано досъдебно производство.", "date": "2018.02.20", "title": "Пловдив: 89-годишна жена е загинала при пожар в Стамболийски"}
{"url": "http://www.focus-news.net/news/2018/02/20/2490640/plovdiv-48-godishna-zhena-e-blasnata-ot-lek-avtomobil-na-krastovishteto-mezhdu-bul-nikola-vaptsarov-i-ul-konstantin-gerov.html", "text": "48-годишна жена е блъсната от лек автомобил на кръстовището между бул. „Никола Вапцаров“ и ул. „Константин Геров“. Това съобщиха от ОДМВР - Пловдив. Инцидентът е станал около 19.00 часа вчера. Лек автомобил „Лада“ предприел ляв завой, отнел предимството и блъснал пресичащата 48-годишна жена на кръстовище между бул. „Никола Вапцаров“ и ул. „Константин Геров“. Пострадалата е настанена в болница. Колата управлявал 67-годишен мъж, чиято алкохолна проба е отрицателна. Образувано е досъдебно производство.", "date": "2018.02.20", "title": "Пловдив: 48-годишна жена е блъсната от лек автомобил на кръстовището между бул. „Никола Вапцаров“ и ул. „Константин Геров“"}
{"url": "http://www.focus-news.net/news/2018/02/20/2490639/varna-apelativniyat-sad-potvardi-myarkata-zadarzhane-pod-strazha-na-razsledvan-za-pritezhanie-na-140-grama-narkotitsi.html", "text": "Състав на Варненския апелативен съд потвърди като правилна и законосъобразна първоначалната мярка за неотклонение, взета спрямо Симеон Иванов, привлечен като обвиняем затова, че държал наркотични вещества, за да ги разпространява и за управление на МПС след употреба на наркотици. Това съобщиха от пресцентъра на Апелативния съд.\r\nПресслужбата на Апелативен съд - Варна припомня, че в началото на миналата седмица Варненският окръжен съд определи най-тежката мярка за процесуална принуда спрямо Иванов, привлечен като обвиняем по досъдебно производство на Второ РУ МВР във Варна. Дни преди това, при претърсване на жилището на Симеон и в помещение, наето от него като база за разфасоване на наркотиците, били намерени и иззети 110 г марихуана и 30 г амфетамини. \r\nДнес Варненският апелативен съд сподели всички основания на първата съдебна инстанция за определяне на най-тежката мярка за неотклонение спрямо Иванов. Задържането под стража е съобразено със събраните в хода на разследването материали и доказателства, които обосновават предположението, че обвиняемият е съпричастен към престъпленията, за които е привлечен. Деянието е тежко по смисъла на закона, с висока обществена опасност и се наказва строго.\r\nВъззивният съд остави без уважение жалбата на Иванов, който твърди, че няма опасност да извърши престъпление и моли съда да му определи „домашен арест“ или „парична гаранция“. Апелативният съд не сподели аргументите на обвиняемия и се позова на доказателствата, посочени от прокуратурата, според които през януари тази година, Симеон е бил привлечен към наказателна отговорност за държане на наркотични вещества. Срещу него тогава е било образувано бързо полицейско производство, което е висящо към момента. \r\nОпределението на Апелативен съд – Варна, с което се потвърждава първоначалната мярка за неотклонение „задържане под стража“, определена спрямо Симеон Иванов, привлечен като обвиняем затова, че държал наркотични вещества, за да ги разпространява и за управление на МПС след употреба на наркотици е окончателно.", "date": "2018.02.20", "title": "Варна: Апелативният съд потвърди мярката „задържане под стража“ на разследван за притежание на 140 грама наркотици"}
{"url": "http://www.focus-news.net/news/2018/02/20/2490637/vratsa-17-godishno-momche-e-skochilo-ot-tretiya-etazh-na-tsentara-za-sotsialni-uslugi-za-detsa-s-uvrezhdaniya-v-roman.html", "text": "17-годишно момче от Центъра за социални услуги за деца с увреждания в Роман е скочило от третия етаж на сградата. Сигналът за инцидента е получен тази сутрин около 07.00 часа. Това съобщиха за Агенция \"Фокус\" от ОДМВР-Враца. \r\nНа място веднага е пристигнал екип на Спешна помощ. Момчето е транспортирано във врачанската болница с черепно-мозъчна травма. Установяват се обстоятелствата около инцидента.", "date": "2018.02.20", "title": "Враца: 17-годишно момче е скочило от третия етаж на Центъра за социални услуги за деца с увреждания в Роман"}
{"url": "http://www.focus-news.net/news/2018/02/20/2490638/kyustendil-zapazva-se-tendentsiyata-za-previsheni-niva-na-shuma-v-regiona.html", "text": "Запазва се тенденцията за превишени нива на шума в Кюстендил и региона. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. По думите й в област Кюстендил са наблюдавани 36 пункта за измерване на нивото на шум, разпределени в градовете Кюстендил и Дупница. 24 от пунктовете са в Кюстендил, а останалите - в Дупница. „Продължава тенденцията измереното ниво на шума да надхвърля допустимите хигиенни норми от 55 – 60 dB. С неблагоприятна акустична среда са 30 пункта, а в 26 от тях са измерени максимални шумови нива в границите от 63 – 72 dB”, каза Даниела Димитрова. По думите й в пунктовете на областта не са регистрирани шумови нива над 72 децибела.\r\nВенеслав ИЛЧЕВ", "date": "2018.02.20", "title": "Кюстендил: Запазва се тенденцията за превишени нива на шума в региона"}
{"url": "http://www.focus-news.net/news/2018/02/20/2490619/blagoevgrad-protest-na-sluzhitelite-na-sadebnata-ohrana-v-grada-shte-se-provede-pred-sadebnata-palata.html", "text": "Протест на служителите на съдебната охрана в Благоевград ще се проведе пред Съдебната палата в града. Те ще бъдат подкрепени и от полицейски служители. Това каза за Радио „Фокус“-Пирин Гаврил Митушев, председател на синдикалната организация на служителите в дирекция \"Охрана\" към Окръжен съд-Благоевград. Недоволните служителите на съдебната охрана ще излязат по време на обедната си почивка. \r\nНа 31 януари те също проведоха събрание на открито и уточниха своите искания, като заявиха, че увеличение на заплатите е необходимо, тъй като те не са повишавани от години и ме може средната работна заплата да бъде 510 лв., а възнаграждението на новоназначен служител при тях да започва от 540 лв. Според служителите на съдебната охрана разликата между техните и полицейските заплати е 100 лв., което не е малко. По думите им в сектор „Сигурност“ някой прави нещо недопустимо - разделя служителите и все още има съществена разлика в заплатите при тях и полицейските служители.\r\nЛора КАЛЧЕВА", "date": "2018.02.20", "title": "Благоевград: Протест на служителите на съдебната охрана в града ще се проведе пред Съдебната палата"}
{"url": "http://www.focus-news.net/news/2018/02/20/2490629/rezhdep-tayip-erdogan-turskata-armiya-shte-obsadi-afrin-do-nyakolko-dni.html", "text": "Точно месец след началото на операцията „Маслинова клонка“ в Северна Сирия, държавният глава на Турция Реджеп Тайип Ердоган обяви, че в следващите дни ще бъде наложена обсада на Африн, предава AFP.\r\n„В близките дни ще обсадим центъра на град Африн\", обяви Ердоган пред депутатите от  управляващата в Анкара партия.. Тереза Герова", "date": "2018.02.20", "title": "Реждеп Тайип Ердоган: Турската армия ще обсади Африн до няколко дни"}
{"url": "http://www.focus-news.net/news/2018/02/20/2490642/georgi-gerov-regionalen-istoricheski-muzey-pazardzhik-d-r-iliya-matakiev-spasyava-ot-izmrazvane-pri-bulair-voynitsi-ot-27-i-pehoten-chepinski-polk.html", "text": "Д-р Илия Матакиев спасява от измръзване войници от 27-и пехотен Чепински полк през студените дни на февруари 1913 година при Булаир, каза за Радио „Фокус“ – Пазарджик уредникът в Регионалния исторически музей в Пазарджик Георги Геров. Той обясни, че повече от 2100 души от състава на полка измръзват и около 250 човека загиват впоследствие от бронхопневмонии или от преохлаждане. \r\n„Д-р Илия Матакиев е роден на 9 юни 1870 година в Пазарджик. Завършва гимназия в Пловдив и медицина във френския град Нанси. В България се завръща с почетна диплома за успех, а през 1899-а успешно полага държавен изпит. Отбива военната си служба след което е произведен в запасен санитарен подпоручик. През дългогодишната си лекарска практика в Пазарджик допринася за безспорния напредък и модернизация на здравеопазването и санитарната дейност в Пазарджик. 30 години е главен градски лекар, още 25 години началник на здравната служба. Става инициатор за откриването на втора градска лечебница, на първия родилен дом в града, първата общинска аптека и старчески приют. Д-р Матакиев е дружинен лекар на 27-и пехотен Чепински полк през Балканската и Междусъюзническата война, бригаден лекар на Втора армейска бригада, началник на полева болница в Добруджа. През Първата световна война е лекар в полева болница в Драма“, допълни Геров.\r\nТой каза също, че преминал с бойците от 27-и Чепински полк по бойните полета на Балканската война, доктор Илия Матакиев съпреживява страданията и героизма на войниците, изпълнили своя дълг към родината, тежките и героични дни при отстояването на полковите позиции при Булаир остават завинаги в паметта му и стават причина за написването на неговите спомени, озаглавени: “Тъжен спомен от Балканската война”.\r\nВаня НИКОЛОВА", "date": "2018.02.20", "title": "Георги Геров, Регионален исторически музей-Пазарджик: Д-р Илия Матакиев спасява от измръзване при Булаир войници от 27-и пехотен Чепински полк"}
{"url": "http://www.focus-news.net/news/2018/02/20/2490533/blagoevgrad-noviyat-balgarski-film-privlichane-shte-bade-predstaven-predpremierno-v-grada.html", "text": "Новият български филм „Привличане“ ще бъде представен предпремиерно в Благоевград. Това съобщиха от пресцентъра на Общината. Първата прожекция на филма в града ще бъде от 22.00 часа днес в кино Cinemax. Почитателите на седмото изкуство ще имат възможност да се срещнат и с любимите си актьори преди прожекцията. \r\nВ центъра на сюжета на „Привличане“ е завладяваща история за успеха, амбициите и любовта, разкриваща много актуални и общочовешки теми, които вълнуват всички поколения, а изключителната танцова хореография и динамиката на лентата ще я направят различна и запомняща се. ЛФилмът ни среща с любимата на всички учителката по история и инструктор по танци – Лора Ангелова (Яна Маринова), която е въвлеченa в битка за директорското място в елитната частна гимназия, където преподава. Докато битката прераства във война между нея и временно изпълняващата длъжността Великова (Койна Русева), Лора трябва да жонглира между проблемите и чувствата си към новоназначения учител по музика Калин Соколов (Александър Сано). Междувременно в класа на Лора се завихря съвсем отделна интрига – дъщерята на основния спонсор на елитната гимназия Диана (Луиза Григорова-Макариев) е красива и секси лигла, която не пропуска да демонстрира уменията си на манипулатор. Като за начало Диана успява да забърка скандал между звездната двойка Васил (Живко Симеонов) и Соня (Радина Боршош) и да ги раздели. Но какво ще се случи, когато интересите ѝ я сблъскат с преподавателите и напуснат рамките на училището? Кино Синемакс и Община Благоевград организират среща преди събитието с някои от актьорите, за може техните почитатели да зададат своите въпроси, да вземат автографи и да си направят общи снимки. В продукцията на режисьора Мартин Макариев участват Яна Маринова, Александър Сано, Луиза Григорова-Макариев, Радина Боршош, Башар Рахал, Койна Русева, Владо Пенев, Живко Симеонов, Михаил Недялков и др. \r\nФилмът „Привличане“ тръгва по кината на 23 февруари 2018 г.", "date": "2018.02.20", "title": "Благоевград: Новият български филм „Привличане“ ще бъде представен предпремиерно в града"}
{"url": "http://www.focus-news.net/news/2018/02/20/2490645/burgas-obshtinata-predostavya-vazmozhnost-za-zaplashtane-na-danatsi-i-taksi-na-myasto-v-malkite-naseleni-mesta.html", "text": "Общината предоставя възможност за заплащане на данъци и такси на място в малките населени места. Това съобщиха от пресцентъра на Община Бургас. За удобство на жителите на съставните и отдалечени селища на община Бургас, служители на общинската данъчна администрация ще ги посетят на място и ще предоставят пълна информация за дължимите суми. Това ще даде възможност на хората да платят своите задължения за настоящата година в срока на ползване на законоустановената отстъпка и без да пътуват излишно до града.\r\nЗа целта е създадена специална организация и график, който е съгласуван с кметовете и кметските наместници, за посещение на съответното място за месеците март и април.\r\nПлащанията за данък върху недвижимите имоти, такса битови отпадъци и данък върху превозните средства за текущата година започнаха да се приемат още от началото на месец януари. Заплащането на задълженията за цялата 2018-та в срок до 30 април носи 5 % отстъпка.\r\nГрафикът за отделните населени места е публикуван на страницата на Община Бургас .", "date": "2018.02.20", "title": "Бургас: Общината предоставя възможност за заплащане на данъци и такси на място в малките населени места"}
{"url": "http://www.focus-news.net/news/2018/02/20/2490644/kyustendil-pretendentkite-za-titlata-devoyka-kyustendilska-prolet-2018-otpravyat-priziv-za-podkrepa-za-vekovnite-sekvoi-v-yuchbunar-v-konkursa-evropeysko-darvo-na-godinata.html", "text": "Претендентките за титлата „Девойка Кюстендилска пролет 2018“ подкрепиха със своите гласове величествените секвои в местността Ючбунар, над Кюстендил, които се борят за „Европейско дърво на годината“ 2018”, съобщиха от пресцентъра на Община Кюстендил. Тринадесет страни участват в тазгодишното 8-мо издание на конкурса. От 1 до 28 февруари всеки може да разгледа и избере своето любимо дърво, като гласува на страницата www.treeoftheyear.org.  \r\nИдеята на конкурса „Европейско дърво на годината” е да насочи вниманието към връзката „хора – общности – дървета“, към значението на дърветата в културното и природно наследство на общностите. България тази година се представя с трите величествени секвои, засадени в края на 19-ти век от известния български лесовъд Йордан Митрев. Те се конкурират да спечелят симпатията на любителите на конкурса сред други интересни дървета. И тъй като представляват една от множеството забележителности в Община Кюстендил, девойките, участващи в тазгодишния конкурс „Девойка Кюстендилска пролет 2018“ призовават: „Ние гласувахме, гласувайте и вие“.", "date": "2018.02.20", "title": "Кюстендил: Претендентките за титлата „Девойка Кюстендилска пролет 2018“ отправят призив за подкрепа за вековните секвои в Ючбунар в конкурса „Европейско дърво на годината“"}
{"url": "http://www.focus-news.net/news/2018/02/20/2490646/sport-dzhak-sok-zapochna-s-pobeda-uchastieto-si-v-turnira-v-delrey-biych.html", "text": "Защитаващият титлата си от миналия сезон Джак Сок победи с 6:4, 6:4 квалификанта Джон-Патрик Смит в двубой от първия кръг на турнира по тенис в Делрей Бийч, САЩ, продължил час и 20 минути.\r\nВ следващия кръг Сок ще играе срещу победителя от срещата между  Райън Харисън и Рейли Опелка.Резултати от другите срещи:\r\nХьон Чун-Камерън Нори  3:6, 6:3, 6:1\r\nДоналд Йънг-Рамкумар Раманейтън 6:1, 6:2\r\nФрансис Тиафо-Матю Ебдън  6:2, 2:6, 6:2.", "date": "2018.02.20", "title": "Спорт: Джак Сок започна с победа участието си в турнира в Делрей Бийч"}
{"url": "http://www.focus-news.net/news/2018/02/20/2490647/gd-granichna-politsiya-izklyuchitelno-intenziven-e-trafikat-na-tovarni-avtomobili-na-gkpp-kulata-opashkata-e-okolo-4-kilometra.html", "text": "Изключително интензивен е трафикът на товарни автомобили на ГКПП „Кулата“, като опашката е около 4 километра. Това каза за Радио „Фокус“-Пирин Лора Любенова, говорител на ГД „Гранична полиция“. \r\nПо думите й на ГКПП „Промахон“ работят и двете трасета за товарни автомобили. Едно гише обработва леките автомобили и автобусите, като няма чакащи. \r\n„Трафикът е изключително интензивен, тъй като вчера е бил почивен ден в Гърция и това е причината товарните автомобили да бъдат повече. През нощната смяна, от 20:00 часа до 08:00 часа са преминали 700 товарни автомобили, а обикновено за цяло денонощие са около 1 000“, каза Любенова. По думите й към момента обработката на автомобили се извършва на пълен капацитет.\r\nЛора КАЛЧЕВА", "date": "2018.02.20", "title": "ГД „Гранична полиция“: Изключително интензивен е трафикът на товарни автомобили на ГКПП „Кулата“, опашката е около 4 километра"}
{"url": "http://www.focus-news.net/news/2018/02/20/2490649/mariya-gabriel-v-intervyu-za-les-echos-tryabva-da-udvoim-byudzheta-na-es-za-tsifrovizatsiya.html", "text": "Държавите от Европейския съюз трябва да обединят усилия за повече конкурентоспособност във високите технологии. Това заяви българският комисар по цифровата икономика и цифровото общество Мария Габриел в специално интервю за един от най-големи икономически всекидневници във Франция \"Les Echos\", съобщиха от пресцентъра на Представителството на ЕК в България. \r\n\"В контекста на предстоящите дискусии за бъдещия бюджет на Съюза 2021-2027 Европа трябва да демонстрира силни амбиции, за да навакса изоставането си в развитието на суперкомпютрите, посочва еврокомисарят. Смятам, че трябва да удвоим европейските средства за цифровизация от 35 млрд. евро на 70 млрд. евро\", добави Мария Габриел. \r\nТя изрази надежда, че преди лятото ще се постигне споразумение между правителствата в Съвета по предложената от ЕК реформа, свързана с авторското право. \"Това е решаващо за страните ни. Ако искаме качествена журналистика и справедливо заплащане за творците ни и хората на изкуството, трябва да им дадем необходимите инструменти за справедливо разпределение на добавената стойност в цифровата икономика\", коментира Габриел. \r\nПо повод намеренията на Франция за въведе законодателство срещу \"фалшивите новини\", комисарят посочва, че трябва да се избягва фрагментирания подход и призовава да не се прибързва. Мария Габриел припомни, че през януари беше създадена експертна група на високо ниво, която трябва да даде дефиниция на \"фалшивите новини\" и посочи добрите практики и мерки на европейско равнище за справяне с тях.", "date": "2018.02.20", "title": "Мария Габриел в интервю за \"Les Echos\": Трябва да удвоим бюджета на ЕС за цифровизация"}
{"url": "http://www.focus-news.net/news/2018/02/20/2490648/sofiya-edin-chovek-e-postradal-pri-verizhna-katastrofa-na-izhoda-na-tunela-pri-zhk-lyulin-v-posoka-kompleksa.html", "text": "Един човек е пострадал при верижна катастрофа на изхода на тунела при ж.к. \"Люлин\" в посока комплекса. Това съобщиха за Агенция „Фокус“ от МВР. Сигналът за верижната катастрофа между 6 автомобила е получен към 11.30 часа. Произшествието е станало след тунела в посока жилищния комплекс, до намираща се в близост бензиностанция. По първоначална информация има един пострадал, който е откаран в УМБАЛСМ \"Пирогов\". В момента се извършва оглед на КАТ. Движението в района е заструднено.", "date": "2018.02.20", "title": "София: Един човек е пострадал при верижна катастрофа на изхода на тунела при ж.к. \"Люлин\" в посока комплекса"}
{"url": "http://www.focus-news.net/news/2018/02/20/2490653/kyustendil-novi-sotsialni-uslugi-za-detsa-mladezhi-i-roditeli-shte-badat-sazdadeni-po-proekt-v-obshtinata.html", "text": "Нови социални услуги за деца, младежи и родители ще бъдат създадени по проект в Кюстендил, предаде репортер на Радио „Фокус” – Кюстендил. Услугите ще бъдат по проект, който беше представен в заседателната зала на Община Кюстендил. Проектът носи името „Подобряване на социалната инфраструктура в Община Кюстендил – гарант за устойчив модел на деинституционализация”. Той се осъществява по Оперативна програма „Региони в растеж”, общата му стойност е 515 000 лева. Продължителността на проекта е 24 месеца. По него се предвижда ремонт на помещения и на сграда, чрез което ще бъде разширена дейността на съществуващия в момента Дневен център за деца с увреждания, ще бъде увеличен неговият капацитет, като в същото време ще се създаде и Център за социална рехабилитация и интеграция. Предвиден е ремонт и на съществуваща сграда, която ще бъде използвана за разкриване на наблюдавано жилище за младежи от 18 до 21 години. По проекта ще бъде изграден изцяло ново преходно жилище за деца на възраст от 15 до 18 години. Предвидено е и оборудване на създадените центрове.\r\nВенцеслав ИЛЧЕВ", "date": "2018.02.20", "title": "Кюстендил: Нови социални услуги за деца, младежи и родители ще бъдат създадени по проект в общината"}
{"url": "http://www.focus-news.net/news/2018/02/20/2490628/smolyan-s-iskane-za-po-visoki-zaplati-i-uvelichavane-na-shtatnite-broyki-protestiraha-okolo-20-sluzhiteli-na-gd-izpalnenie-na-nakazaniyata-i-ohrana-v-grada.html", "text": "Около 20 служители на Главните дирекции (ГД) „Изпълнение на наказанията“ и „Охрана“ от Смолян излязоха на събрание на открито пред Съдебната палата в града, предаде репортер на Радио „Фокус“ – Смолян. Исканията на служителите в структурите на двете дирекции в града са същите като тези на колегите им в страната и те са 20 % увеличение на заплатите, изравняване на сумите в сектор „Сигурност“ и назначаване на нови 350 служители за страната. Председателят на синдикалната организация на работещите в ТПО „Герзовица“ Николай Баташки заяви, че излизат на протест за пореден път, защото няма чуваемост на исканията им и винаги им обещават, че това ще се случи от следващия бюджет на министерството. Баташки уточни, че в затворническото общежитие в Смолян няма проблеми относно броя на служителите и дори до месец очакват двама нови да постъпят на работа. „В страната обаче ситуацията и по-тревожна, защото новите служители идват, работят една смяна, виждат за какви условия става дума и си подават документите за напускане“, посочи синдикалният лидер. Той допълни, че в ежедневната им работа най-тежко е да се работи с хората, които пазят, защото те не са примерните граждани на обществото. „Трудът ни не е тежък физически, но е много тежък психически“, допълни Баташки.\r\n„Исканията на работещите в ГД „Охрана“ в област Смолян са същите като на колегите, защото двете дирекции са в едно министерство и работим ръка за ръка“. Това каза по време на протеста Йорданка Славчева – председател на синдиката към ГД „Охрана“ в Смолян. „Искаме изравняване на сумите в сектор „Сигурност“. След като за МВР има, трябва да има и за другите служители в този сектор. Ще протестираме докато постигнем някакъв консенсус по исканията ни“, подчерта Славчева. Тя уточни, че тяхната дирекция  има нужда от попълване на щатните места, защото има напуснали колеги. „Трябва да има достатъчно хора, за да има заменяемост при излизане на колеги в болнични и отпуск. В момента не достигат и се стига до командироване на колеги от Смолян в районните съдилища в областта. Общо с четирима души не достигат служителите в дирекцията в Смолян и областта“, допълни Славчева.\r\nОколо 30 служители от двете дирекции, което е половината от работещите в сектора, ще се включат в националните протести в София, които се планират за 24 февруари и 10 март. Служителите от Смолян изразиха надежда дотогава исканията им да бъдат чути и да се случи нещо положително в тази насока.\r\nНели ГЕРГЬОВСКА", "date": "2018.02.20", "title": "Смолян: С искане за по-високи заплати и увеличаване на щатните бройки протестираха около 20 служители на ГД „Изпълнение на наказанията“ и „Охрана“ в града"}
{"url": "http://www.focus-news.net/news/2018/02/20/2490651/gd-granichna-politsiya-preminavaneto-po-vsichki-granichni-punktove-v-stranata-e-preustanoveno.html", "text": "Преминаването по всички гранични пунктове в страната е преустановено около 12.00 часа. Това съобщи за Радио \"Фокус\" - Пирин говорителят на ГД \"Гранична полиция\" Лора Любенова. Причината е технически проблем в Автоматизираната информационна система - граничен контрол (АИС-ГК). Работи се бързото отстраняване на проблема.\r\nЛора КАЛЧЕВА", "date": "2018.02.20", "title": "ГД \"Гранична полиция\": Преминаването по всички гранични пунктове в страната е преустановено"}
{"url": "http://www.focus-news.net/news/2018/02/20/2490655/burgas-priklyuchi-parviyat-etap-ot-konkursa-za-izrabotvane-na-logo-na-novoto-kompyutarno-uchilishte-koeto-shte-bade-otkrito-prez-esenta.html", "text": "Приключи първият етап от конкурса за изработване на лого на новото компютърно училище, което ще отвори врати в Бургас през есента. Това съобщиха от пресцентъра на Общината. Над 70 души от цялата страна участваха със свои предложения, най-малките от тях на 7, 9 и 10 години. Община Бургас благодари на всички за положения труд и проявената креативност.\r\nПостъпилите над 100 проекта бяха оценени от жури в 12-членен състав. В него влизат представители на училищното настоятелство към Професионална гимназия по компютърно програмиране и иновации, както и експерти от водещи ИТ компании. Журито избра за финалисти пет лога. Техни автори са Николай Райков, Иво Паспалски, Абуди Жабас, Димитър Лазаров и Диляна Иванова. Петте финални предложения са публикувани в сайта на Община Бургас, раздел \"Образование\": https://www.burgas.bg/bg/info/index/1312.\r\nПобедителят в конкурса ще бъде определен чрез електронно гласуване, което ще се проведе в периода от днес до 13.00 часа 5 март 2018 г., включително. Той ще бъде обявен на 6 март 2018 г., след обработка на резултатите от интернет вота. Както вече бе съобщено, наградата за победителя е iPhone X. Останалите четирима финалисти също ще получат награди.\r\nПрофесионалната гимназия за компютърно програмиране и иновации е най-новото училище в страната, което ще отвори врати през учебната 2018/2019 г. в Бургас. То ще бъде с интензивно изучаване на английски и немски език и ще подготвя специалисти в професионално направление \"Компютърни науки\", професия \"Програмист\", специалности \"Програмно осигуряване\" и \"Приложен програмист\", със срок на обучение 5 години и прием след завършен седми клас.\r\nВ него ще се изучават съвременните програмни езици Java, C, C++, JavaScript, .NET. В учебните програми ще бъде заложено придобиването на знания и умения за обектно ориентирано програмиране в алгоритмите и структурите от данни, в областта на разработване на софтуер и уеб дизайн, технология на програмирането, системи за управление на бази данни, интернет програмиране. Учениците ще придобият специфични знания и умения в сферата на роботика, изкуствен интелект, хардуерен дизайн, кибер сигурност, облачни технологии.\r\nОбучението ще се осъществява в обособен образователен кампус, отговарящ на най-новите световни стандарти - с учебен корпус, общежитие, помещение за учебна фирма и програмиране. След приключване на обучението си учениците ще получат диплома за средно образование, сертификат за владеене на чужд език и документ за професионална квалификация по компютърни науки, съответно за \"програмист\" и \"приложен програмист\".", "date": "2018.02.20", "title": "Бургас: Приключи първият етап от конкурса за изработване на лого на новото компютърно училище, което ще бъде открито през есента"}
{"url": "http://www.focus-news.net/news/2018/02/20/2490654/aleksandar-vulin-ministar-na-otbranata-na-sarbiya-ot-nachaloto-na-godinata-v-armiyata-sa-postapili-223-profesionalni-voynitsi-do-kraya-na-godinata-se-ochakva-broyat-im-da-nadhvarli-1500.html", "text": "През 2017 г. в редиците на сръбската армия са постъпили 1458 професионални войници, а през настоящата се очаква броят им да се увеличи до над 1500. Това заяви министърът на отбраната на Сърбия Александър Вулин, като добави, че от началото на година вече има 223 постъпили нови военнослужещи, отбелязва белградското електронно издание Danas. \r\n„Днес видяхме, че младите войници са в състояние да се справят с най-големите предизвикателства, и че когато бъдат обучение, те показват още по-добре подготовката си и това колко сериозно може да се разчита на тях. Миналата година в състава на армията на Сърбия влязоха 1458 професионални войници, а тази година се очаква този брой да се увеличи и в редиците ни да постъпят повече от 1500 професионални войници“, подчерта Вулин по време на обучение на военнослужещи, на което освен него присъства също и началникът на Генералния щаб на армията на Сърбия генерал Любиша Дикович.\r\nМинистърът увери, че армията укрепва своята структура и състава, като същевременно допълни, че се работи за въвеждането на съвременни средства и техники, което със сигурност ще доведе до увеличаването на броя на желаещите да постъпят на активна служба.  \r\n„Армията на Сърбия със сигурност е една от най-уважаваните и най-обичаните институция от нашата нация, но е необходимо да бъде добър работодател, за да бъде военната професия привлекателна за нашите граждани. Затова ние ще продължим да настояваме за обучения, както и за подобряване на материалното положение на нашите членове“, обеща Вулин.. Тереза Герова", "date": "2018.02.20", "title": "Александър Вулин, министър на отбраната на Сърбия: От началото на годината в армията са постъпили 223 професионални войници, до края на годината се очаква броят им да надхвърли 1500"}
{"url": "http://www.focus-news.net/news/2018/02/20/2490643/predsedatelyat-na-parlamenta-tsveta-karayancheva-v-bryuksel-evropeyskiyat-sayuz-shte-specheli-ot-prisaedinyavaneto-na-maksimalen-broy-darzhavi-chlenki-kam-evroto.html", "text": "Европейският съюз ще спечели от присъединяването на максимален брой държави членки към еврото. Това заяви председателят на Народното събрание Цвета Караянчева в Брюксел на Интерпарламентарната конференция за стабилност, икономическа координация и управление в ЕС, съобщиха от пресцентъра на Народното събрание. Цвета Караянчева и председателят на Европейския парламент Антонио Таяни откриха и бяха съпредседатели на пленарната сесия  на тема „Укрепване на устойчивостта и стабилизация на Икономическия и паричен съюз“. Форумът е третото събитие от Календара на Парламентарното измерение на българското председателство на Съвета на ЕС и първо в Европейския парламент. \r\n\"Това, което ни обединява днес, са съвместните усилия на парламентите на ЕС да допринесат към финансовата стабилност и устойчивия растеж на икономиката на Съюза, отбеляза председателят на Народното събрание. Уверена съм, че пред никой от нас не стои въпросът за Европа на множество скорости, нито за затварянето на едни държави-членки във формати, които са силно ограничаващи за останалите\", добави Цвета Караянчева. \r\nПредседателят на парламента призова към единство и сплотеност и отбеляза, че неслучайно страната ни е избрала за свой девиз на Председателството думите, изписани на сградата на българския парламент: „Съединението прави силата“!  \r\n\"Един от приоритетите на Европейския съюз като цяло, а също така и основен за Българското председателство, е намаляването на икономическите и социални различия между и в рамките на държавите членки\", заяви председателят на Народното събрание и апелира Кохезионната политика да запази своето място в общия бюджет на ЕС и след 2020 г. \"Дебатът за бъдещето на ЕС е изведен на преден план от Българското председателство, важна част от този дебат заемат въпросите за Многогодишната финансова рамка 2021-2027 г.; задълбочаването на интеграцията в еврозоната и стратегическата визия за икономическото управление на ЕС\", посочи Цвета Караянчева. \r\n\"По време на ротационното си председателство на Съвета на ЕС, България работи и ще работи за по-нататъшната интеграция на Икономическия и паричен съюз, подчерта председателят на Народното събрание. Този процес върви ръка за ръка с осъществяването на една демократична отчетност на институциите на Еврозоната пред легитимно избраните народни представители от парламентите на Съюза\", допълни Цвета Караянчева. Тя заяви, че сред ключовите въпроси, както за институциите, така и за гражданите, е бъдещето на финансите на ЕС след излизането на Обединеното кралство от него през 2019. Цвета Караянчева приветства усилията както на Българското председателство и държавите членки, така и на европейските институции, за постигането на напредък по намаляване на рисковете в банковия сектор.  \r\nПри откриването на форума председателят на Европейския парламент Антонио Таяни подчерта, че националните парламенти играят ключова роля за доближаването на политиката на ЕС до гражданите. \"Ние трябва да намерим начин да укрепим доверието в ЕС и неговите институции, трябва да представим визия за бъдещето на Европа и да предприемем съответните действия в името на благоденствието на всички европейски граждани\", заяви той. \r\nАнтонио Таяни подчерта, че ЕП ще продължи твърдо да отстоява своята роля и съвестно да изпълнява своята работа на пълноправен съзаконодател. \"Ние сме отговорни пред европейските граждани да следим работата на Европейската комисия\", добави той и отбеляза, че парламентите са свързващо звено между гражданите и изпълнителната власт. През тази година се провежда седмото издание на Европейската парламентарна седмица, която е най-голямото интерпарламентарно събитие, отбеляза председателят на ЕП. Нейната цел е по-съпричастно националните парламенти да се включват в определянето на политиките.", "date": "2018.02.20", "title": "Председателят на парламента Цвета Караянчева в Брюксел: Европейският съюз ще спечели от присъединяването на максимален брой държави членки към еврото"}
{"url": "http://www.focus-news.net/news/2018/02/20/2490652/andrey-raychev-sotsiolog-koalitsiyata-na-obedineni-patrioti-se-okaza-po-interesna-otkolkoto-izglezhdashe-v-nachaloto-na-upravlenieto.html", "text": "Коалицията на „Обединени патриоти“ се оказа по-интересна, отколкото изглеждаше в началото на управлението. Това каза в интервю за сутрешния блок „Добро утро, България“ на Радио „Фокус“ социологът Андрей Райчев по повод напрежението сред „Обединените патриоти“. Според него в  началото у нас е протичал процес, аналогичен на този в Унгария, като са се появявали местни националистически тенденции, основани на определени факти, които са се разглеждали по типовия начин, но в последствие не се е оказало съвсем така. „Обединените патриоти“ не са крайни, само с изключение на няколко изцепки, които по-скоро са терминологични, но не търсят самоцелни сензационни демонстрации на национализъм и най-важното - не се случи това, което наблюдавахме в Унгария с Виктор Орбан и други партии, които откровено имат елементи на фашизъм“, коментира социологът. Райчев каза още, че всъщност властта трудно се цепи, защото после връщането в нея е още по-трудно. „Дума не може да става за разцепление на управляващата коалиция, но друг е въпросът, че и тримата лидери в „Обединени патриоти“, които демонстрират завидна коалиционна култура, наистина имат различни цели и съдба. Стара дума не за целите в рамките на участието им в правителството, а за различна представа за бъдещето. Тези искри, които обществото твърди, че прехвърчат, не са толкова намерения за тук и сега, колкото израз на различно виждане на перспективата“, уточни Андрей Райчев. Той каза още, че политиката винаги се друса, но не е ясно, защо се нарича сътресение. В нея няма никакъв вариант да не се заформят скандали, но тук вниманието е съсредоточено и се пази обстановката в правителството по главния въпрос - Европредседателство“, посочи Райчев.", "date": "2018.02.20", "title": "Андрей Райчев, социолог: Коалицията на „Обединени патриоти“ се оказа по-интересна, отколкото изглеждаше в началото на управлението"}
{"url": "http://www.focus-news.net/news/2018/02/20/2490650/smolyan-zapazva-se-ravnishteto-na-zabolevaemost-ot-grip-v-oblastta.html", "text": "Запазва се равнището на заболеваемост от грип в област Смолян през последната седмица, съобщиха от пресцентъра на Регионална здравна инспекция (РЗИ) – Смолян. В периода от 12 до 18 февруари в Инспекцията са регистрирани 35 случая на остри респираторни заболявания, като броят им е същият като предходната седмица. Заболеваемостта е 124,17 на 10 000 и е под епидемичните стойности. 9 са случаите на заболели във възрастовата група от 0 до 4 години. По 13 случая са регистрирани при децата от 5 до 14 години и при възрастните от 30 до 64 години.\r\nПрез отчетния период са регистрирани и заразни заболявания. От чревните инфекции има 5 случая на ентероколит, 3 случая на ротавирусен гастроентерит и 2 случа на вирусен хепатит тип А. От въздушно- капковите инфекции са регистрирани 6 случая на варицела и по един на скарлатина и туберкулоза. ОТ РЗИ уточняват, че регистрираните в периода два случая на вирусен хепатит тип А са от Златоград. Заболелите са мъж и жена на възраст от 30 до 35 години, без епидемична връзка между тях.", "date": "2018.02.20", "title": "Смолян: Запазва се равнището на заболеваемост от грип в областта"}
{"url": "http://www.focus-news.net/news/2018/02/20/2490658/veliko-tarnovo-23-godishen-mazh-e-postradal-sled-kato-lek-avtomobil-se-e-blasnal-v-stalbishte-na-zhilishtna-kooperatsiya-v-lyaskovets.html", "text": "23-годишен пътник в автомобил е пострадал при пътен инцидент в град Лясковец, съобщиха от пресцентъра на Областна дирекция на МВР – Велико Търново. Произшествието е станало тази нощ. По първоначална информация лек автомобил „Опел Вектра“, управляван от 20-годишния Д. Д. от Лясковец, при движение с несъобразена скорост е излязъл от пътното платно и се е блъснал в стълбище на жилищна кооперация. В резултат на това е пострадал возещият се на предната седалка 23-годишен мъж, също от Лясковец. Той е настанен за наблюдение във великотърновската болница с комоцио, без опасност за живота. Водачът е изпробван за употреба на алкохол, пробата е отрицателна. По случая е започнато досъдебно производство.", "date": "2018.02.20", "title": "Велико Търново: 23-годишен мъж е пострадал, след като лек автомобил се е блъснал в стълбище на жилищна кооперация в Лясковец"}
{"url": "http://www.focus-news.net/news/2018/02/20/2490656/konstantin-prodanov-abv-organizirame-diskusiya-za-aets-belene-v-nedelya-i-se-nadyavame-tya-da-razsee-manipulativnite-vnusheniya-ot-poslednite-mesetsi.html", "text": "Организираме дискусия за АЕЦ \"Белене\" в неделя и се надяваме тя да разсее манипулативните внушения от последните месеци. Това каза председателят на АБВ Константин Проданов по време на пресконференция в централата на партията, предаде репортер на Агенция „Фокус“. „Първият повод за днешната пресконференция е да анонсираме едно предстоящо събитие тази седмица. Това е един експертен форум, с много сериозно и междунардно участие“, каза Проданов и уточни, че форумът ще се проведе тази неделя на 25 февруари от 10.00 часа в хотел „Маринела“, зала „София“. \"Форумът носи заглавието Дискусионен форум „АЕЦ „Белене“ - ключ към развитието и сигурността на България“, допълни председателят на АБВ. Проданов посочи, че темата е важната за България и за АБВ като политическа формация. „С притеснение в последните месеци забелязваме, че останахме единствените гласовити защитници на проекта „Белене““, коментира той. Според него е необходимо да се чуят експертите и екипът на БАН, който изготви доклада за необходимостта от изграждането на ядрена мощност.  „Няма да се говори с политически заклинания. Там ще чуем хора, които десетилетия наред са си \"вадили хляба\" с ядрена енергетика“, заяви Проданов и изброи участниците във форума. Сред участниците ще бъдат:  проф. Янко Янев,  директор на Центъра за ядрена компетентност във Виена, както и представители на разработилите доклада на БАН, представители на БУЛАТОМ, институционално представителство от Министерство на енергетиката и хора от БЕХ, както и представители на работодателските организации, както и представители на основните политически сили от енергийната комисия в парламента.\r\nДеница КИТАНОВА", "date": "2018.02.20", "title": "Константин Проданов, АБВ: Организираме дискусия за АЕЦ \"Белене\" в неделя и се надяваме тя да разсее манипулативните внушения от последните месеци"}
{"url": "http://www.focus-news.net/news/2018/02/20/2490660/dobrich-narodno-chitalishte-dobrich-2017-organizira-blagotvoritelen-bal-s-vazrozhdenski-duh-vsichki-zaedno-za-badeshteto-na-dobrich.html", "text": "Народно читалище (НЧ) „Добрич – 2017“ организира благотворителен бал „С възрожденски дух всички заедно за бъдещето на Добрич!“. Читалището бе учредено наскоро и днес на пресконференция неговият председател Николай Нейчев представи част от инициативите, които предстоят с подкрепата на Община град Добрич и кмета Йордан Йорданов, предаде кореспондент на Радио „Фокус” – Варна. Николай Нейчев съобщи, че миналата седмица е входирано в Община град Добрич искане за предоставяне на сграда за читалището. Проведена е поредица от срещи с кмета и кметския екип. След проведените разговори е станало ясно, че читалището, се нуждае само от два етажа на сградата на бившето училище „Дора Габе“, което от няколко години е затворено. То е избрано, защото разполага с концертна зала. Сега там липсва инвентар и са необходими средства за закупуването му, посочи Николай Нейчев. Предстои предложението за предоставяне на сграда да бъде разгледано от Общинския съвет (Общински съвет) на Добрич, вероятно още този месец. И тъй като по закон през първата година читалището няма право на средства като държавна и общинска субсидия, се търсят начини за набавянето им. В този контекст е предстоящият благотворителен бал, който ще се състои на 1 март – празникът на читалището от 19.30 часа. Отправени са покани до областния управител на Добрич Красимир Кирилов, кметът на добруджанския град Йордан Йорданов, председателя на Общински съвет Иво Пенчев и всички те са приели поканата\", заяви Николай Нейчев. Покана е отправена и до всички радетели на българската култура и дух в добруджанския град. Благотворителният бал е организиран с подкрепата на Клуб „Майчина грижа“ и други благотворителни организации в града. Гостите на благотворителния бал ще имат възможността да се насладят на изпълненията на Камерната група при ансамбъл „Добруджа“ със солисти Калинка Вълчева, Ивелина Савова и Иванка Русева, с художествен ръководител Живко Желев. Програмата включва също изпълнения на проф. д-р Стефка Оникян от Националната музикална академия „Панчо Владигеров“, Ирина Жекова, сопрано, солист на Националната опера и балет – София и Държавна опера – Варна, Пламен Желев – пиано и група “Singing river” при НЧ „Добрич – 2017“. Председателят на читалището Николай Нейчев съобщи, че сред предвидените инициативи тази година са възстановяване на „Пеещо езеро“, културно събитие, което по-старото поколение в Добрич познава добре и обича, създаване на различни музикални формации и танцови състави, на библиотека с голям по обем фонд. В унисон със съвременния начин на живот читалището има амбицията да бъде създадена компютърна лаборатория, ще бъде създадена художествена галерия, ще се търсят форми за активна спортна дейност в двора на бившето училище, за да може по-широк спектър от дейности да бъде обхванат и съответно повече хора да включат в тях, независимо от тяхната възраст, подчерта Николай Нейчев. Той допълни, че исканата от общината сграда за читалището не се намира в централната част на града, а в много голям жилищен квартал, което има своите добри страни. Така ще се даде възможност на жителите на кв. „Дружба“ да имат варианти – разнообразни и интересни, за отдих и добре прекарано свободно време. Според Николай Нейчев, когато едно нещо се прави с любов и внимание, то и резултатът е добър. Според него НЧ „Добрич – 2017“ с времето ще се превърне в средище за култура, което предлага на града много и полезни занимания. \r\nЖулиета НИКОЛОВА", "date": "2018.02.20", "title": "Добрич: Народно читалище „Добрич – 2017“ организира благотворителен бал „С възрожденски дух всички заедно за бъдещето на Добрич!“"}
{"url": "http://www.focus-news.net/news/2018/02/20/2490661/pregled-na-mezhdunarodnite-novini-do-13-chasa-agentsiya-fokus.html", "text": "Точно месец след началото на операцията „Маслинова клонка“ в Северна Сирия, държавният глава на Турция Реджеп Тайип Ердоган обяви, че в следващите дни ще бъде наложена обсада на Африн.\r\n„В близките дни ще обсадим центъра на град Африн\", обяви Ердоган пред депутатите от  управляващата в Анкара партия.\r\n*** При нова серия въздушни удари срещу контролирания от опозиционните сили на Дамаск анклав Източна Гута са убити 45 души, сочат данни от Сирийската обсерватория за човешките права (СОЧП).\r\nСъгласно информацията, разпространена от базираната в Лондон правозащитна организация, сред жертвите има 12 деца. \r\nБомбардировките от вторник бяха нанесени след тридневни масирани удари срещу района. Най-малко 127 цивилини, сред които 39 деца, бяха убити при въздушни удари, ракетен и артилерийски обстрел в понеделник.\r\nКонтролирана от бунтовниците от 2012 г. насам, Източна Гута е последният бастион на бунтовниците в района на Дамаск.\r\n*** Във вторник, 20 февруари, Германската социалдемократическа партия (ГСДП) стартира официално дългоочакваното гласуване за включване към нова голяма коалиция с политическия блок, воден от канцлера Ангела Меркел – Съюза (ХДС/ХСС).\r\nОколо 463 хил. членове на партията ще се произнесат за коалиционното споразумение . Гласуването ще бъде осъществено по пощата – социалдемократите ще получат бюлетините в писмо, което трябва да бъде изпратено обратно до централата на партията в срок до 2 март. \r\nПреди началото на гласуването временният председател на ГСДП Андреа Налес призова съпартийците си да подкрепят постигнатото споразумение за черно-червена коалиция в Берлин.\r\nБлизо четири месеца и половина след изборите за Бундестаг, в сутрешните часове на сряда, 7 февруари, в Берлин бе сключено споразумение за съставянето на нова голяма коалиция между Съюза (ХДС/ХСС) и Германската социалдемократическа партия (ГСДП). Преговорите за съставяне на новото правителство на Германия стартираха на 28 януари. В последствие работни групи с представители на трите партии заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден.\r\n*** Русия се връща към тоталитарния модел на управление. Това заяви ръководителят на социологическия център „Левада” Лев Гудков.\r\nСъгласно думите на експерта, в страната са дискредитирани всички демократични идеи, а президентските избори от 18 март ще бъдат само ритуал за потвърждение на правомощията на настоящия държавен глава на Руската федерация Владимир Путин. \r\n„Всичко е много предсказуемо. Още сега е ясно кой ще „победи“. Това не са никакви избори. Всъщност, за това трябва да бъде намерен друг термин, може би плебисцит или акламация. Това е ритуал за потвърждаване на правомощията на този, който вече е на власт“, обясни Гудков.\r\nДиректорът на „Левада“ е категоричен, че Русия се завръща към тоталитаризма. Отговорността за пропуските на Путин се прехвърля на други институции: на министър-председателя, на правителството, на Държавната дума. Силната подкрепа за Путин, както и при други авторитарни режими, отразява слабостта на държавните институции. Полицията и правосъдието защитават държавата, а не правата на отделните граждани. Оттук и надеждите, които те виждат в лицето на „вожда“, констатира експертът. \r\nГудков обяснява, че еуфорията след анексията на Крим и последиците от нея ще се усещат още дълго време в Русия. Масово са засилени цензурата и контролът над обществото, вътрешната политика е добила репресивни характеристики. \r\nДиректорът на „Левада“ определи дискредитацията на всички демократични идеи в страната като „цел на антизападната политика“, която Москва наложи след 2012 г. Тя се води не заради конфронтация със Запада, а за дискредитация на прозападните либерли в Русия. При това тя е успешна, уверява Гудков, като същевременно допълва, че към настоящия момент Русия „преживява остър връх на изкуствения традиционализъм, ако не и и дори фундаментализъм\".\r\n*** Сирийските кюрди обвиняват Русия във възпрепятстването на споразумение с режима в Дамаск за изпращането на войници в северната част на страната.\r\nРазговорите със сирийското правителство продължават вече седмица, заяви във вторник Сюлейман Джафар, член на местния съвет на контролирания от кюрди град Африн. Но той подчертава, че Москва поставя камъни на пътя за постигнато на сделка с правителствените сили на сирийския режим. „Имаме надеждна информация, че Русия е дала зелена светлина на Турция да унищожи всичко в Африн\", твърди Джафар. \r\nТурция започна военна офанзива в района на Африн точно преди месец. Районът се контролира от „Народни отряди за защита“ (YPG). Кюрдската милиция, подкрепена от САЩ, се обърна към правителството на Асад за военна помощ и обяви в неделя, че планира да обедини силите си с правителствените части.\r\nАнкара обаче гледа на YPG като на сирийски клон на забранената в Турция „Работническа партия на Кюрдистан“ (ПКК) и се бори срещу тях. Надеждите на кюрдите са, че с изпращането на сирийски правителствени войници ще спрат операцията „Маслинова клонка“.\r\nПо-рано говорител на YPG заяви, че не съществува споразумение между  милицията и сирийското правителство. „От наша страна има единствено призиви сирийската армия да дойде и да защити границите\", уточниха от YPG. До този момент обаче Дамаск не е откликнал.\r\nРусия е най-важният съюзник на правителството на Башар Асад в гражданската война в Сирия. Подкрепа за Дамаск има и от  Иран. Турция на свой ред подкрепя бунтовниците. Миналата година трите страни се договориха за създаването на т.нар. зони за деескалация в някои райони на страната.\r\n*** Земетресение с магнитуд от 4,3 по скалата на Рихтер е регистрирано в Егейско море в 5.52 часа местно време, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 146 километра северно от гръцката столица Атина и на 16 километра северно от Патитири - столица, пристанище и най-голямо селище на остров Алонисос, Спорадски острови. Дълбочината му е била на 11 километра под земната кора.\r\n*** Ирански спасителни екипи откриха отломките на разбилия се в неделя самолет.\r\n„Тази сутрин хеликоптерите на Революционната гвардия откриха отломки от самолета в планината Дена\", заяви говорителят им Рамазан Шариф пред държавния телевизионен оператор IRIB.\r\n„От вчера дроните на Революционната гвардия започнаха внимателно да идентифицират географския район, където вероятно се е разбил самолетът, а тази сутрин два хеликоптера на бяха изпратени на място\", добави Шариф.\r\nПолет ЕР3704 на Aseman Airlines с 66 души на борда изчезна в неделя сутрин, около 45 минути след излитането на машината от иранската столица Техеран.\r\n***", "date": "2018.02.20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/20/2490663/evropeyskiyat-komisar-sesiliya-malmstryom-shte-bade-na-ofitsialno-poseshtenie-v-balgariya-na-26-i-27-fevruari.html", "text": "На 26 и 27 февруари европейският комисар, отговарящ за търговията, Сесилия Малмстрьом ще бъде на официално посещение в България. Това съобщиха от пресцентъра на Представителство на ЕК в България. Тя ще участва в Неформалното заседание на министрите, отговарящи за търговията в ЕС, което ще се проведе на 27 февруари в София в рамките на Българското председателство на Съвета на ЕС. \r\nНа 26 февруари от 15.00 часа в зала \"Сердика\" на София Хотел Балкан комисар Малмстрьом ще проведе граждански диалог на тема \"Световната търговия: Лидер ли е ЕС?\". В диалога ще се включи и председателят на Парламентарната комисия по околна среда Ивелина Василева. \r\nДискусията ще се фокусира върху основните предизвикателства пред търговията в условията на непрекъснато глобализираща се икономика, баланса между ниските крайни цени и защитата на потребителите, конкуренцията, мястото на Европейския съюз в световната икономика.", "date": "2018.02.20", "title": "Европейският комисар Сесилия Малмстрьом ще бъде на официално посещение в България на 26 и 27 февруари"}
{"url": "http://www.focus-news.net/news/2018/02/20/2490662/radostina-vaseva-obshtina-kyustendil-obshtinata-shte-se-sdobie-s-tri-novi-i-izklyuchitelno-neobhodimi-sotsialni-uslugi.html", "text": "Община Кюстендил ще се сдобие с три нови и изключително необходими социални услуги. Това каза на пресконференция Радостина Васева, директор на Дирекция „Здравеопазване, социални дейности и жилищна политика” към Община Кюстендил, предаде репортер на Радио „Фокус” – Кюстендил. Тези услуги ще бъдат разкрити с реализирането на нов социален проект, финансиран със средства от Оперативна програма „Региони в растеж”. \r\n„Когато затваряхме Дома за деца, лишени от родителски грижи, ние нямахме достатъчно услуги, в които децата като алтернатива да бъдат настанени. Във времето палитрата се разнообразява, разширява, а към настоящия момент ще имаме разнообразие от социални услуги, в зависимост от потребността на всяко дете, на всеки младеж, ще има избор да се ползва конкретната услуга”, каза Радостина Васева. \r\nПо думите й в рамките на проекта ще бъде реализирана иновативна дейност – Център за социална рехабилитация и интеграция, в комбинация с Дневен център за деца с увреждания. Това ще даде възможност подкрепа да получават не само децата, но и техните родители. Едновременно с това ще се създаде преходно жилище за деца, както и защитено жилище за младежи. Децата и младежите ще бъдат под грижата на специализирани екипи.\r\nВенцеслав ИЛЧЕВ", "date": "2018.02.20", "title": "Радостина Васева, Община Кюстендил: Общината ще се сдобие с три нови и изключително необходими социални услуги"}
{"url": "http://www.focus-news.net/news/2018/02/20/2490659/konstantin-prodanov-abv-mnenieto-na-ivan-kostov-za-doklada-na-ban-za-aets-belene-ne-me-uchudva-tay-kato-toy-e-spetsialist-po-zakrivane-na-tsentrali.html", "text": "Мнението на Иван Костов за доклада на БАН за АЕЦ „Белене“ не ме учудва, тъй като той е специалист по закриване на централи. Това коментира председателят на АБВ Константин Проданов по време на пресконференция в централата на партията във връзка с организирания днес Национален дискусионен форум „Изграждането на АЕЦ „Белене“ – целесъобразност, алтернативи и икономически модели в Народното събрание, предаде репортер на Агенция „Фокус“. Председателят на АБВ заяви, че днес група хора около \"лабораторията на Иван Костов\" са си поставили за цел да критикуват доклада на БАН за АЕЦ „Белене“. Проданов посочи, че това не го учудва, тъй като Иван Костов е специалист по закриване на централи. „Там изводът за мен е предизвестен“, заяви председателят на АБВ. \r\nДеница КИТАНОВА", "date": "2018.02.20", "title": "Константин Проданов, АБВ: Мнението на Иван Костов за доклада на БАН за АЕЦ „Белене“ не ме учудва, тъй като той е специалист по закриване на централи"}
{"url": "http://www.focus-news.net/news/2018/02/20/2490667/gabriela-kozareva-e-noviyat-izpalnitelen-direktor-na-izpalnitelnata-agentsiya-za-nasarchavane-na-malkite-i-srednite-predpriyatiya.html", "text": "Габриела Козарева е новият изпълнителен директор на Изпълнителната агенция за насърчаване на малките и средните предприятия, назначена със заповед на Министъра на икономиката г-н Емил Караниколов. Това съобщиха от пресцентъра на Министерство на икономиката. Козарева има над десетгодишен управленски, административен и  професионален опит в сферата на бизнеса и търговското право. Била е Директор на Дирекция „Спортна инфраструктура и управление на държавното участие” в Министерство на младежта и спорта, а от май 2017 г. заема поста заместник-министър в министерството.\r\nПреди това тя е била консултант в частния бизнес и съдебен помощник във Върховния Административен съд на Република България.\r\nЗавършила е Класическата гимназия и Софийския университет СУ „Св. Климент Охридски”, където е  магистър по право.\r\nНазначаването на Козарева става възможно след като със заповед на министър-председателя Бойко Борисов тя бе освободена от поста заместник-министър на младежта и спорта, считано от 20 февруари.", "date": "2018.02.20", "title": "Габриела Козарева е новият изпълнителен директор на Изпълнителната агенция за насърчаване на малките и средните предприятия"}
{"url": "http://www.focus-news.net/news/2018/02/20/2490665/gen-konstantin-popov-komisiya-po-otbrana-balgarskata-armiya-e-vazhen-faktor-vav-formiraneto-na-nashata-natsionalna-identichnost-i-za-tova-e-neobhodimo-da-ste-po-aktivni.html", "text": "Българската армия е важен фактор във формирането на нашата национална идентичност и за това е необходимо да сте по-активни. Каталогът на инвестиционните намерения е недостатъчен, може би е необходим „Инвестиционен план-програма“. Това каза в приветствието си към участниците в ежегодната конференция на началника на отбраната, ген. Константин Попов, председател на Комисията по отбрана, съобщиха от пресцентъра на Комисията по отбрана. \"Известно е, че по отношение на трите “големи” модернизационни проекта за армията последната дума има Народното събрание\", каза още той. Ген. Попов се обърна към представителите на Министерство на отбраната и напомни, че им предстои да подготвят процедурите, за да се върви към подписване на договори и реализиране на проектите. \"Настоящата 2018 г. може и трябва да се превърне в година за практическа реализация на армейската модернизация. Заделени са финансови средства и в обществото има справедливо очакване за видими резултати. До голяма степен от Вашата прецизна работа зависи проектите да бъдат подготвени добре, нямаме време\", каза още генералът.\r\nПо време на изказването си, генерал Попов очерта три основни направления в дейността на Комисията по отбрана. На първо място – важната роля на Комисията за формирането на визия за напред и изграждане на адекватни способности на отбраната и Въоръжените сили. \r\nНа второ място, преодоляването на предизвикателствата, свързани със законодателното осигуряване на отбраната и изпълнението на задачите от Въоръжените сили в съюзна среда – в колективната отбрана на НАТО и Общата политика за сигурност и отбрана на ЕС.\r\nИ на трето място –резултатите в парламентарното измерение на председателството на Съвета на Европейския съюз, които касаят дейностите на министерството.\r\nВ конференцията взеха участие министърът на отбраната, началника на отбраната, представители на министерствата на отбраната, външните и вътрешни работи, Държавна агенция разузнаване, представители на всички ортани, имащи отношение по сигурността и отбраната на страната.", "date": "2018.02.20", "title": "Ген. Константин Попов, Комисия по отбрана: Българската армия е важен фактор във формирането на нашата национална идентичност и за това е необходимо да сте по-активни"}
{"url": "http://www.focus-news.net/news/2018/02/20/2490641/b92-sarbiya-zaradi-izyavlenie-na-zhan-klod-yunker-na-balkanite-mozhe-otnovo-da-se-stigne-do-konflikti.html", "text": "Настояването на председателя на Европейската комисия Жан-Клод Юнкер балканските страни първо да уредят граничните си спорове, за да получат възможност за членство в Общността, изглежда разумен подход. Но нещата на Балканския полуостров се случват по различен начин – сега онези, които не спазват споразуменията, получават възможност да упражняват шантаж, коментира словенският вестник Delo, цитиран от белградската медийна компания B92.\r\nСловенското издание не пропуска да отбележи, че в това отношение рискова е Хърватия, която има спорове с няколко страни от бивша Югославия. От редакцията са категорични, че ако Юнкер и ЕК искат стабилност на Балканите, най-напред трябва да положат усилия да уредят въпроса с поведението на Хърватия. В противен случай, пише Delo, Юнкер трябва да свикне с мисълта, че на Балканите отново ще се зародят конфликти, подобно на онези от 90-те години на миналия век. Тереза Герова", "date": "2018.02.20", "title": "B92 (Сърбия): Заради изявление на Жан-Клод Юнкер на Балканите може отново да се стигне до конфликти"}
{"url": "http://www.focus-news.net/news/2018/02/20/2490668/lokalno-makedoniya-belgrad-se-sdobiva-s-metro-parvata-liniya-shte-bade-pusnata-prez-2022-godina.html", "text": "Във вторник бе представен нов план за изграждането на метро в сръбската столица, който предвижда то да бъде завършено през 2020 година, отбелязва скопското електронно издание „Локално“.\r\nКмета на Белград Синиша Мали поясни, че първата линия на метрото ще бъде пусната в експлоатация през 2022 г., като към настоящия момент се обсъждат началните станции на мрежата. Пояснява се, че първоначално ще бъдат изградени две линии на метрото, чрез които ще бъде осъществявана връзка с четири железопътни спирки.  Тереза Герова", "date": "2018.02.20", "title": "„Локално“ (Македония): Белград се сдобива с метро, първата линия ще бъде пусната през 2022 година"}
{"url": "http://www.focus-news.net/news/2018/02/20/2490671/dobrich-tri-novi-pametnika-shte-badat-vpisani-v-oblastniya-registar-voenni-pametnitsi.html", "text": "Три нови паметника ще бъдат вписани в областния регистър „Военни паметници“. Това стана ясно днес на проведеното заседание на Областната комисия „Военни паметници“, председателствано от областния управител Красимир Кирилов, предаде кореспондент на Радио „Фокус” – Варна. Досега в Областния регистър „Военни паметници“ са вписани 102 паметника на територията на цялата област Добрич. След проведеното днес заседание общият брой ще стане 105. Бяха представени две искания за вписване на два нови паметника в Община Генерал Тошево – новооткрит военен паметник в с. Дъбовик - „Кенотаф на кандидат подофицер Никола Георгиев Друмев“, също и на новоизграден военен паметник в с. Пчеларово - „Паметна плоча на загиналите във войните за национално обединение 1912-1918 г.“, за които комисията даде одобрение за включване в областния и национален регистър „Военни паметници“. Бяха внесени документи  и от Община Добричка за новоизграден паметник в село Славеево – паметна плоча на загиналите във войните от с. Славеево. В хода на обсъждането Радослав Симеонов, главен експерт в отдел „Военни паметници и военно-патриотично възпитание“ в Дирекция „Социална политика“ в Министерството на отбраната, отправи апел на паметниците да се изписват званията и чиновете на загиналите, за да се знае, че това са военни паметници. Комисията единодушно одобри паметната плоча в с. Славеево да бъде вписана в регистъра. Единодушно бе одобрено и искане на Община Добричка за промяна на местоположението на военен паметник - паметна плоча „Добричка епопея 5 - 7 септември 1916 г.“ в с. Царевец. Мотивът за неговото преместване е, че паметната плоча ще бъде по-добре експонирана върху сградата на кметството в селото, вместо в градинката пред него.\r\nЖулиета НИКОЛОВА", "date": "2018.02.20", "title": "Добрич: Три нови паметника ще бъдат вписани в областния регистър „Военни паметници“"}
{"url": "http://www.focus-news.net/news/2018/02/20/2490672/burgas-retro-kontsert-pod-nadslov-s-pesen-prez-godinite-shte-predstavi-horova-shkola-milka-stoeva-v-grada-na-24-fevruari.html", "text": "На 24 февруари (събота) от 18:00 часа в заседателна зала на Областна администрация – Бургас ще се проведе вторият концерт от поредицата музикални събития по повод 70-ата годишнината от създаването на детски хор „Милка Стоева“. Това съобщиха от пресцентъра на Община Бургас.\r\nПо време на ретро представлението под наслов „С песен през годините“, ще прозвучат любими произведения от репертоара на състава през 80-те години на 20-ти век – „Облаче, иди си“, „Песен за надеждата“, „Чунга-чанга“, „Во царствии твоем“, „Достойно ест“ и още много прекрасни творби на П. Ступел, Ал. Текелиев, Кр.  Кюркчийски, Дм. Шостакович, Вл. Шаински, Д. Христов, Дм. Ботнянски.\r\nИзпълнители на ретро произведенията ще бъдат настоящи хористи от детски хор „Милка Стоева“ и хористи от смесен хор „Бургас“ – двете представителни формации на школата. Събитието се организира от Младежки културен център със любезното съдействие на Областна администрация – Бургас. Входът е свободен.\r\nДетски хор „Милка Стоева“ е създаден през 1947 г. от известния педагог, композитор и диригент Борис Ибришимов. Със своята богата 70 годишна творческа биография, бургаската формация се нарежда сред най-добрите български хорове в страната. В годините е прерастнал в хорова школа, възпитала и създала много известни музиканти, певци и ценители на музиката и изкуството. Огромен дял за високото ниво, за големите международни отличия и активен културен живот на състава има дългогодишният диригент и ръководител на хора – Милка Стоева, чиито име хорът приема през 2003 година. Към настоящия момент диригент и ръководител на школата е Светла Стоева.", "date": "2018.02.20", "title": "Бургас: Ретро концерт под надслов „С песен през годините“ ще представи хорова школа „Милка Стоева“ в града на 24 февруари"}
{"url": "http://www.focus-news.net/news/2018/02/20/2490666/kyustendil-vazobnoveno-e-preminavaneto-prez-gkpp-gyueshevo.html", "text": "Възобновени са преминаването на моторни превозни средства и обработката на документи на ГКПП „Гюешево”. Това съобщи за Радио „Фокус” – Кюстендил дежурният служител на българо-македонския граничен пункт. По думите му в рамките на един час е имало проблем с информационната система на граничния контрол, но от около 5 минути проблемът е разрешен и всички дейности са възстановени. Няма образувала се голяма опашка от чакащи моторни превозни средства.\r\nВенцеслав ИЛЧЕВ", "date": "2018.02.20", "title": "Кюстендил: Възобновено е преминаването през ГКПП „Гюешево”"}
{"url": "http://www.focus-news.net/news/2018/02/20/2490664/burgas-ustanoveni-sa-propuski-i-narusheniya-otnosno-garantiraneto-na-pravata-na-detsata-v-dg-brezichka.html", "text": "Пропуски и нарушения, свързани с гарантирането на правата на децата, са установени при проверката в Детска градина (ДГ) „Брезичка”, съобщиха за Радио „Фокус“-Бургас от Държавната агенция за закрила на детето. Няма разписан ред за регистриране и разглеждане на жалби, сигнали и оплаквания от родители, персонал и външни лица. В детското заведение няма информация за системно извършвана контролна дейност от директора. В длъжностните характеристики на учител, старши учител и помощник-възпитател няма заложени изисквания за познаване и спазване на Етичния кодекс на работещите с деца и на нормативни документи в областта на закрилата на детето от националното и международното законодателство, както и познания за детското развитие.\r\nНа 5 и 6 февруари 2018 г. е извършена проверка в ДГ „Брезичка” в Бургас относно спазване правото на детето на закрила, регламентирано в чл. 10, ал. 1 и чл. 11, ал. 2 от Закона за закрила на детето (ЗЗДет.). Повод за извършване на проверката е разпространен чрез социалните мрежи видеоматериал, съдържащ данни за насилие, упражнено над деца в детската градина. Установено е, че в детското заведение няма регистрирана жалба или сигнал от родители на деца от група „Мики Маус“ за агресивно поведение, осъществявано физическо и психическо насилие и неприемливо отношение спрямо децата от страна на обслужващия персонал.\r\nВъв вътрешни правила на детското заведение са регламентирани изисквания за опазване на живота и здравето на децата, уважение към уникалността на всяко дете, работа в най-добрия интерес на детето, осигуряване на необходимите условия за социално, физическо, духовно и нравствено развитие на децата. В детското заведение има разработена Процедура за превенция на насилието и агресията над деца в ДГ „Брезичка“, утвърдена от директора, с която са запознати служителите.\r\nВ началото на учебната 2017/2018 г. в детската градина са създадени Координационен съвет за справяне с насилието и тормоза и Комисия за превенция и закрила на деца, жертва на насилие или в риск от насилие. Няма информация за провеждани заседания и извършвана дейност от съвета и комисията. Няма съставен план за работа на Координационния съвет за справяне с насилието и тормоза, а Планът за превенция и закрила на деца, жертва на насилие или в риск от насилие е съставен формално, като няма изпълнени дейности от него.\r\nОт попълнени анкети от служителите е констатирано, че не са били свидетели на упражнявано насилие спрямо деца в детското заведение и не са информирани от родители за грубо отношение към децата им.\r\nОт проведени анкети с родителите е установено, че част от тях са доволни от отношението на персонала към децата. Друга част споделят за осъществявано физическо и психическо насилие спрямо деца от група „Мики Маус“ от страна на педагозите на групата. Има родители, които са били свидетели те да повишават тон на децата.\r\nВъв връзка с излъчения видеоматериал за насилие над деца от детската градина директорът е поискал писмени обяснения от единия учител и помощник-възпитателя. Към момента на проверката екипът, обслужващ децата от група „Мики Маус“ в ДГ „Брезичка“ е напуснал работа, назначен е нов персонал и с децата от групата работят психолози. От проведени разговори с педагозите и анкетиране с персонала е констатирано, че част от сформираните групи в детското заведение са с голям брой деца (над 30), което затруднява работата на специалистите. При проверката е установено, че външни лица имат достъп до всички помещения на детската градина в часове, когато няма деца и персонал, което е недопустимо, тъй като поставя в риск децата и работещите в детското заведение.\r\nОт извършената проверката, е направила извод, че са нарушени правата на децата в ДГ „Брезичка“ гр. Бургас, регламентирани в чл. 10, ал. 1 и чл. 11, ал. 2 от Закона за закрила на детето, за което на директора на детското заведение са дадени задължително предписание и препоръка.\r\nНа основание чл. 17а, ал. 1 т. 14 от Закона за закрила на детето, на директора е дадено задължително предписание от 5 точки и една препоръка: за ДГ „Брезичка” да бъде разписан ред за регистриране и разглеждане на жалби, сигнали и оплаквания от родители, персонал и външни лица, с който да бъде запознат персоналът и да бъде сведен на вниманието на родителите на децата от детското заведение; директорът на детското заведение да осъществява системен вътрешен контрол, в т. ч. на дейностите по опазване на живота и здравето на децата и на дейността на Комисията за превенция и закрила на деца, жертва на насилие или в риск от насилие и на създадения Координационен съвет за справяне с тормоза, като контролната дейност да се документира; в длъжностните характеристики на учител, старши учител и помощник-възпитател да се посочат изисквания за познаване и спазване на Етичния кодекс на работещите с деца, утвърден през 2003 г. от Националния съвет за закрила детето, на Етичния кодекс за моралните ценности и правила, относно изпълнението на служебните задължения, конфликт на интереси, взаимоотношения с деца, служители, граждани и родители, на Закона за закрила на детето и правилника за прилагането му и други основни нормативни актове от националното и международното законодателство в областта на закрилата на детето, както и познания за детското развитие; да се предприемат действия за изпълнение на дейностите по утвърдения План за превенция и закрила на деца, жертва на насилие или в риск от насилие в ДГ „Брезичка“ на Комисията за превенция и закрила на деца, жертва на насилие или в риск от насилие; да се планира работата на създадения Координационен съвет за справяне с насилието и тормоза и се предприемат действия за осъществяване на планираните дейности.\r\nНа директора на Детска градина „Брезичка“ гр. Бургас е отправена препоръка да бъде проведено обучение на персонала, свързано с разпознаване на индикаторите на видовете насилие, прилагане на позитивни подходи на възпитание и обучение на децата и спазване правата на децата.\r\nЗа резултатите от извършената проверка е уведомен кметът на Община Бургас.\r\nМария РУСЕВА", "date": "2018.02.20", "title": "Бургас: Установени са пропуски и нарушения относно гарантирането на правата на децата в ДГ „Брезичка“"}
{"url": "http://www.focus-news.net/news/2018/02/20/2490675/sport-norvegiya-se-klasira-za-chetvartfinalite-na-olimpiyskiya-turnir-po-hokey.html", "text": "Норвегия победи с 2:1 Словакия след продължение (0:1, 0:0, 1:0, 1:0) и за първи път в историята се класира за четвъртфиналите на олимпийския турнир по хокей за мъже в Пьончан. \r\nВ друг мач САЩ се наложи над Словакия с 5:1 (0:0, 3:1, 2:0).\r\nПо-късно днес ще се играят мачовете между отборите на Финландия и Република Корея, и между Швейцария и Германия.", "date": "2018.02.20", "title": "Спорт: Норвегия се класира за четвъртфиналите на олимпийския турнир по хокей"}
{"url": "http://www.focus-news.net/news/2018/02/20/2490657/afp-pri-novi-vazdushni-udari-sreshtu-iztochna-guta-sa-zaginali-45-dushi.html", "text": "При нова серия въздушни удари срещу контролирания от опозиционните сили на Дамаск анклав Източна Гута са убити 45 души, предава AFP, като се позовава на данни от Сирийската обсерватория за човешките права (СОЧП).\r\nСъгласно информацията, разпространена от базираната в Лондон правозащитна организация, сред жертвите има 12 деца. \r\nБомбардировките от вторник бяха нанесени след тридневни масирани удари срещу района. Най-малко 127 цивилини, сред които 39 деца, бяха убити при въздушни удари, ракетен и артилерийски обстрел в понеделник, припомня агенцията.\r\nКонтролирана от бунтовниците от 2012 г. насам, Източна Гута е последният бастион на бунтовниците в района на Дамаск. . Тереза Герова", "date": "2018.02.20", "title": "AFP: При нови въздушни удари срещу Източна Гута са загинали 45 души"}
{"url": "http://www.focus-news.net/news/2018/02/20/2490674/mvr-39-obshtini-poluchiha-darenie-za-podpomagane-na-deynostta-na-dobrovolnite-formirovaniya-ot-konfederatsiya-shveytsariya.html", "text": "39 общини получиха дарение за подпомагане на дейността на доброволните формирования от Конфедерация Швейцария. Това съобщиха от пресцентъра на МВР. Дарението е израз на установеното дългогодишно партньорства между България и Швейцария.\r\nИзключително интензивно е сътрудничеството в областта на пожарната безопасност и защита на населението между България и Швейцария през последните години. Добър пример за това е дългогодишното партньорство между общините Ловеч и Базел – Ланд и съответните пожарни служби, заяви директорът на ГДПБЗН главен комисар Николай Николов по време на церемонията по приемане на дарението от Конфедерация Швейцария. Той припомни, че по инициатива на българското посолство и Швейцария и лично на посланик Меглена Плугчиева през 2016 г. бе осъществено работно посещение, на което бяха поставени основите на още по-задълбочено партньорство между двете страни. Поставихме начало, което трябва да развиваме и със съвместно обучение и обмен на опит между доброволци от двете страни. Главен комисар Николов със задоволство отбеляза, че днес 39 български общини ще получат различно оборудване, материали, инструменти и гумирано облекло. Полученото дарение е принос към усилията на кметовете от Сдружението на общините в България  за възстановяване на функциите на доброволците при справяне с пожари и бедствия и  в подкрепа на идеята, че професионалистите могат да се справят в кризисни ситуации, подкрепени от обучени доброволци. Той подчерта, че Министерството на вътрешните работи не търси контрол, а израз на подкрепа, желание за сътрудничество с българските общини за създаването на доброволни отряди. 70 пожарни автомобила са прехвърлени на общините и още 33 транспортни средства, уточни главен комисар Николов. По думите му доброволчеството в България укрепва с всяка година – вече има 2948 подготвени и обучени мъже и жени, които при необходимост помагат на служителите на ГДПБЗН.\r\nЗа мен е голямо удоволствие да бъда тук за представянето на дарението. Посолството на Швейцария изказва благодарност на ГДПБЗН и Националното сдружение на общините като наши партньори, заяви НПр. Никол Вирш, заместник – посланик на Конфедерация Швейцария у нас. Тя изтъкна, че най-важното е  чувството на солидарност, а днешното дарение е израз на тази солидарност.\r\nИзпълнителният директор на Националното сдружение на общините благодари на Конфедерация Швейцария и ГДБПЗН за добрата съвместна работа, за доброто партньорство и сътрудничество.", "date": "2018.02.20", "title": "МВР: 39 общини получиха дарение за подпомагане на дейността на доброволните формирования от Конфедерация Швейцария"}
{"url": "http://www.focus-news.net/news/2018/02/20/2490676/veliko-tarnovo-okrazhnata-prokuratura-vnese-v-sada-obvinitelen-akt-sreshtu-34-godishen-mazh-za-podkup-na-politseyski-sluzhiteli.html", "text": "Окръжна прокуратура – Велико Търново внесе в съда обвинителен акт срещу неправоспособен шофьор, дал подкуп на полицаи, за да не му бъде съставен акт за нарушение. Това съобщиха от пресцентъра на Апелативна прокуратура - Велико Търново. Обвинението срещу Сашо М. е за това, че на 24 април 2017 г. в град Дебелец, община Велико Търново, като водач на лек автомобил „Лексус“, след като е бил спрян за проверка от служители на Участък Килифарево в РУ – В. Търново, дал подкуп - общо сумата от 250 лева на четирима полицейски служители, по време на изпълнение на служебните им задължения по „контрол на пътното движение“, за да не извършат действие по служба: да не му бъде съставен Акт за установяване на административно нарушение за това, че е управлявал лекия автомобил без включени задължителни за движение през деня светлини, без поставен обезопасителен колан и без да притежава свидетелство за управление на МПС. \r\nОбвиняемият бил неправоспособен водач на моторно превозно средство. Независимо от това, често управлявал лек автомобил, многократно бил наказван по административен ред за допуснати нарушения или осъждан за престъпления по транспорта, извършени като водач на МПС.\r\nНа 24 април 2017 г. докато обвиняемият, отново без право управлявал лек автомобил  в гр. Дебелец, бил забелязан от полицейските служители, да шофира   без поставен колан, а автомобилът се движел без включени задължителни светлини, поради което го спрели за проверка. Предоставеното от обвиняемият  свидетелство за управление на МПС било издадено от служби във Великобритания, за шофьори, които могат да управляват превозно средство, но само с придружител – правоспособен водач и само на територията на Великобритания. Справка в информационната система на МВР показала,  че е неправоспособен шофьор. Обвиняемият започнал да повтаря, че иска да почерпи, за да не му съставят акт. Докато полицаят съставял акта, Сашо М. отишъл до патрулния автомобил и казал на полицейските служители, че ще им даде всичките пари, които има в себе си, за да не му пишат акт и пуснал  през отворения прозорец на патрулния автомобил девет банкноти на обща стойност от 250 лева. \r\nПредстои насрочване на делото за разглеждане от съда.", "date": "2018.02.20", "title": "Велико Търново: Окръжната прокуратура внесе в съда обвинителен акт срещу 34-годишен мъж за подкуп на полицейски служители"}
{"url": "http://www.focus-news.net/news/2018/02/20/2490678/ek-grazhdanski-dialog-sas-sesiliya-malmstryom-za-targovskite-sporazumeniya-na-es.html", "text": "На 26 и 27 февруари Сесилия Малмстрьом, европейският комисар отговарящ за търговията, ще бъде на официално посещение в България. Тя ще участва в Неформалното заседание на министрите, отговарящи за търговията в ЕС, което ще се проведе на 27 февруари в София в рамките на Българското председателство на Съвета на ЕС, се казва в прессъобщение от ЕК..\r\nНа 26 февруари (понеделник) от 15:00ч в зала \"Сердика\" на София Хотел Балкан комисар Малмстрьом ще проведе граждански диалог на тема \"Световната търговия: Лидер ли е ЕС?\". В диалога ще се включи и председателят на Парламентарната комисия по околна среда Ивелина Василева. \r\nДискусията ще се фокусира върху основните предизвикателства пред търговията в условията на непрекъснато глобализираща се икономика, баланса между ниските крайни цени и защитата на потребителите, конкуренцията, мястото на Европейския съюз в световната икономика.  \r\nПредварителната регистрация в интернет е задължителна на следния линк , който ще бъде достъпен до 12:00 часа на 25 февруари 2018 г. Регистрационната форма ще остане отворена до достигане капацитета на залата. \r\nС оглед засилените мерки за сигурност, молим всички гости да бъдат пред залата не по-късно от 14:30 ч. за регистрация и проверка за сигурност, както и да носят със себе си документ за идентичност. \r\nСъбитието ще се излъчва на живо на страниците ни в интернет и Фейсбук, и ще могат да се задават въпроси с хаштаг #EUdialogues в Туитър.", "date": "2018.02.20", "title": "EK: Граждански диалог със Сесилия Малмстрьом за търговските споразумения на ЕС"}
{"url": "http://www.focus-news.net/news/2018/02/20/2490673/gd-granichna-politsiya-vazstanovena-e-rabotata-na-granichnite-punktove-v-stranata.html", "text": "Възстановена е работата на граничните пунктове в страната. Това съобщи за Агенция \"Фокус\" Лора Любенова, говорител на ГД \"Гранична полиция\". Техническият проблем в Автоматизираната информационна система - граничен контрол (АИС-ГК) е отстранен за около час.", "date": "2018.02.20", "title": "ГД \"Гранична полиция\": Възстановена е работата на граничните пунктове в страната"}
{"url": "http://www.focus-news.net/news/2018/02/20/2490670/konstantin-prodanov-abv-organat-za-borba-s-koruptsiyata-pravi-bezobraziya-oshte-predi-da-e-sazdaden.html", "text": "Органът за борба с корупцията прави безобразия още преди да е създаден. Това каза председателят на АБВ Константин Проданов по време на пресконференция в централата на партията във връзка с Антикорупционния закон, предаде репортер на Агенция „Фокус“ . „На общинските съветници по новия закон се забрани да бъдат еднолични търговци, съдружници, акционери, членове на управителни и надзорни съвети на дружества, които имат сключени договори с общината“, обясни Проданов. По думите му проблем номер едно е, че е направен опит да се приложи една мярка ретроактивно и то за много кратък срок. „Самите изисквания, които са изключително рестриктивни ще изключат един голям кръг от хора от възможността да бъдат общински съветници“, допълни Проданов. По думите му проблем е, че въпреки че новият антикорупционен орган не е конструиран чиновник от Комисията за предотвратяване на конфликт на интереси разпраща писмо до Общинските избирателни комисии и нарежда, въпреки че те нямат такива правомощия, да събират лични данни и да декларации от настоящите общински съветници. „Създаде се един орган, който ще безчинства безконтролно“, зави той.\r\nПо думите му промените в Антикорупционния закон са показателни за  начина, по който уж се бори корупцията. Проданов уточни, че вчера вечерта е вкарано предложение за поправка в Антикорупционния закон, с който се удължава срокът, в който общинските съветници трябва да подадат деклараци за конфликт на интереси от една седмица на един месец. Председателят на АБВ обясни, че друга част от промените касаят забраната общински съветници да са еднолични търговци, съдружници и членове на контролни съвети на търговски дружества, сключили договор с общината. По думите му съгласно направените промени тя ще влезе  в сила след местните избори. \r\nДеница КИТАНОВА", "date": "2018.02.20", "title": "Константин Проданов, АБВ: Органът за борба с корупцията прави безобразия още преди да е създаден"}
{"url": "http://www.focus-news.net/news/2018/02/20/2490679/mariya-gabriel-v-intervyu-za-les-echos-tryabva-da-udvoim-byudzheta-na-es-za-tsifrovizatsiya.html", "text": "Държавите от Европейския съюз трябва да обединят усилия за повече конкурентоспособност във високите технологии, заявява българският комисар по цифровата икономика и цифровото общество Мария Габриел в специално интервю за един от най-големи икономически всекидневници във Франция Les Echos, се казва в съобщение от пресслужбата на ЕК.\r\nВ контекста на предстоящите дискусии за бъдещия бюджет на Съюза 2021-2027 Европа трябва да демонстрира силни амбиции, за да навакса изоставането си в развитието на суперкомпютрите, посочва еврокомисарят. Смятам, че трябва да удвоим европейските средства за цифровизация от 35 млрд. евро на 70 млрд. евро, допълва Мария Габриел. \r\nТя изразява надежда, че преди лятото ще се постигне споразумение между правителствата в Съвета по предложената от ЕК реформа, свързана с авторското право. Това е решаващо за страните ни. Ако искаме качествена журналистика и справедливо заплащане за творците ни и хората на изкуството, трябва да им дадем необходимите инструменти за справедливо разпределение на добавената стойност в цифровата икономика, коментира Габриел. \r\nПо повод намеренията на Франция за въведе законодателство срещу \"фалшивите новини\", комисарят посочва, че трябва да се избягва фрагментирания подход и призовава да не се прибързва. Мария Габриел припомня, че през януари беше създадена експертна група на високо ниво, която трябва да даде дефиниция на \"фалшивите новини\" и посочи добрите практики и мерки на европейско равнище за справяне с тях.", "date": "2018.02.20", "title": "Мария Габриел в интервю за Les Echos: Трябва да удвоим бюджета на ЕС за цифровизация"}
{"url": "http://www.focus-news.net/news/2018/02/20/2490677/plovdiv-bliznatsi-na-3-godini-sa-prieti-po-speshnost-v-bolnitsa-v-grada-ednoto-dete-e-s-opasnost-za-zhivota.html", "text": "Две деца – близнаци на 3 години, са приети по спешност в болница в Пловдив. Едното от тях е с опасност за живота. Това съобщи за Радио \"Фокус\"-Пловдив говорителят на УМБАЛ \"Св. Георги\". Двете деца са настанени в подходяща за здравословното им състояние клиника.\r\nПо неофициална информация децата са с множество наранявания по тялото, като се предполага, че причината е домашно насилие. Очаква се прокуратурата да оповести повече информация по случая след 14.00 часа.\r\nЦветана ТОНЧЕВА", "date": "2018.02.20", "title": "Пловдив: Близнаци на 3 години са приети по спешност в болница в града, едното дете е с опасност за живота"}
{"url": "http://www.focus-news.net/news/2018/02/20/2490669/dha-turtsiya-novi-zapovedi-za-masovi-aresti-na-170-voenni.html", "text": "В рамките на разследване на Главната републиканска прокуратура в Истанбул са издадени заповеди за издирване и задържане на 170 военни, предаде информационната агенция Догу хабер ажансъ (ДХА). Операциите на полицията се провеждат едновременно в 38 провинции, като най-мащабната е именно в Истанбул. Досега на работните места и по домовете са заловени 22 души. В списъка на заподозрените за връзки с т.нар. „Терористична организация на гюленистите/Паралелна държавна структура” (ФЕТО/ПДС) влизат 106 действащи военнослужещи от сухопътните войски ВМС, ВВС и жандармерията; 10 – от резерва; 44 – изгонени и предсрочно уволнени; трима – подали оставка и 7 – изключени от военни училища и лицеи курсанти и кадети. . Георги Димов", "date": "2018.02.20", "title": "ДХА: Турция: Нови заповеди за масови арести на 170 военни"}
{"url": "http://www.focus-news.net/news/2018/02/20/2490681/rabotnoto-poseshtenie-na-kantslera-sebastian-kurts-shte-se-sastoi-na-15-mart.html", "text": "Работното посещение на канцлера на Австрия Себастиан Курц в България ще се състои на 15 март. Това беше договорено след консултации с двамата правителствени ръководители, след като визитата, планирана за днес, беше отложена поради внезапно възникнали здравословни причини. Това съобщиха от правителствената информационна служба.\r\nПремиерът Борисов и канцлерът Курц ще обсъдят при срещата си задълбочаването на двустранните отношения, както и сътрудничеството в рамките на ЕС с фокус върху приемствеността между Българското председателство на Съвета на ЕС и Австрийското, което започва от 1 юли.", "date": "2018.02.20", "title": "Работното посещение на канцлера Себастиан Курц ще се състои на 15 март"}
{"url": "http://www.focus-news.net/news/2018/02/20/2490682/shumen-okrazhnata-prokuratura-predade-na-sad-trima-dushi-za-ukriti-i-neplateni-danatsi-v-golemi-razmeri.html", "text": "На съд с обвинителен акт Окръжната прокуратура в Шумен е предала управителя на „РВ инженеринг“  ЕООД М. В. и действалите като негови помагачи в установяването и неплащането на данъчни задължения в размер на 17 356 лева - Д. И. и И. К. Престъплението е било извършено като продължавано деяние в периода от 13 октомври до 8 декември 2011 год. Това съобщиха от пресцентъра на Апелативна прокуратура - Варна.\r\nПрез инкриминирания период 42-годишният М. В. бил управител на „РВ инженеринг“ ЕООД. Фирмата му реализирала значителни приходи от строително-монтажни дейности по ремонта на сградите на Математическата гимназия в Шумен, Дома за деца с увреждания, читалище, детска градина, застрахователна компания. За да намали неправомерно размера на дължимия данък, той се свързал с 39-годишния Д., тъй като знаел, че срещу заплащане можел да му изработи и осигури  фактури с невярно съдържание. Така получил 4 фактури, издадени от фирмата на Д., която по същество била куха – нямала работници, нито извършвала някаква стопанска дейност. \r\nПрестъпната дейност по укриване и неплащане на данъци подсъдимият управител на строителната фирма „РВ инженеринг“ продължил с набавянето на фактури от фирмата на третия подсъдим – И. К. Фирмата му „Криси строй“ ООД също не развивала дейност, но с неин печат били издадени 3 фактури с невярно съдържание. \r\nТака според съдебно-счетоводната експертиза по делото укритото и неплатено данъчно задължение по ЗДДС е в размер на 17 356 лева, което представлява големи размери. Неплатените корпоративни данъци на фирмата на М. В. са в размер на близо 9 000 лева. \r\nПредстои делото срещу престъпното трио да бъде насрочено за разглеждане в Шуменския окръжен съд.", "date": "2018.02.20", "title": "Шумен: Окръжната прокуратура предаде на съд трима души за укрити и неплатени данъци в големи размери"}
{"url": "http://www.focus-news.net/news/2018/02/20/2490683/sliven-vtori-kontsert-za-yubileya-na-dobri-seliminovski-shte-se-provede-na-28-fevruari.html", "text": "Поради огромния интерес към концерта по повод юбилея на Добри Селиминовски, Ансамбълът за народни песни и танци-Сливен обявява дата за втори концерт. Това съобщиха от пресцентъра на Община Сливен. Първият концерт беше на 13 февруари, но залата се оказа тясна да побере всички желаещи да гледат и слушат изпълненията на Ансамбъла и на гост-изпълнителите Матьо Добрев, Евгения Георгиева и Димитър Кермедчиев.\r\nЛюбителите на народните песни и танци могат да се насладят на изпълненията им на 28 февруари 2018 г, сряда, от 18.30 часа в зала „Сливен“.", "date": "2018.02.20", "title": "Сливен: Втори концерт за юбилея на Добри Селиминовски ще се проведе на 28 февруари"}
{"url": "http://www.focus-news.net/news/2018/02/20/2490680/rumen-petkov-abv-4500-lekari-i-nyakolko-hilyadi-uchiteli-ne-mogat-da-badat-kandidati-za-obshtinski-savetnitsi-tryabva-da-se-namesi-komisiyata-za-zashtita-ot-diskriminatsiya.html", "text": "4500 лекари и няколко хиляди учители не могат да бъдат кандидати за общински съветници - трябва да се намеси Комисията за защита от дискриминация. Това каза Румен Петков, член на Изпълнителното бюро на АБВ по време на пресконференция в централата на партията, предаде репортер на Агенция „Фокус“. Петков поясни, че когато АБВ е организирала дискусии по Антикорупционния закон с максимално широко и институционално представителство, представители на Министерство на правосъдието ние предупредихме, че се създава един неконтролируем орган, който ще безчинства. „Тук в случая има име - Венцислав Петков. Няма орган, няма комисия, но неин чиновник се чувства до там овластен, че да пише на Общинската избирателна комисия (ОИК), че следва да предприемат съответните действия и общинските съветници да декларират пред тях по силата на приетия закон и неговите разпоредби декларация за промяна в декларираните обстоятелства за несъвместимост. Този човек няма място в държавната администрация. Без да има антикорупционен орган той си позволява да разпорежда“, коментира Петков. По думите му ЦИК се е произнесла своевременно, че ОИК не са орган по избора на общинските съветници. „Второ, че грубо се нарушава Закона за личните данни“, коментира Петков. По думите му този човек го държат на работа в администрацията. „Това, което в случая е най-жалкото е , че предложенията за промени в Закона ги прави председателят на Правна комисия в Народоното събрание Данаил Кирил“, допълни Румен Петков.   \r\nДеница КИТАНОВА", "date": "2018.02.20", "title": "Румен Петков, АБВ: 4500 лекари и няколко хиляди учители  не могат да бъдат кандидати за общински съветници -  трябва да се намеси Комисията за защита от дискриминация"}
{"url": "http://www.focus-news.net/news/2018/02/20/2490684/veliko-tarnovo-rayonnata-prokuratura-predade-na-sad-retsidivist-i-nepalnoletna-za-seriya-krazhbi.html", "text": "Районна прокуратура – Велико Търново предаде на съд 49-годишен рецидивист за извършени кражби на вещи от жилища. Това съобщиха от пресцентъра на Апелативна прокуратура - Велико Търново. Обвинението срещу Николай К. е за това, че в периода 8 септември 2016 г. до 13 октомври 2016 г. от апартаменти в гр. Велико Търново, при условията на опасен рецидив и продължавано престъпление, чрез повреждане на прегради здраво направени за защита на имот – взломяване на входни врати и използване на техническо средство отвертка и лек автомобил, отнел от владението на различни собственици без тяхното съгласие с намерение противозаконно да присвои чужди движими вещи на обща стойност 3147,50 лв. (На 8 септември 2016 г. от апартамент на ул. „К. Паница” откраднал златни и сребърни накити, въдици и лаптоп. На 13 октомври 2016 г. от апартамент на ул. „Оборище” -  два преносими компютъра със зарядно устройство и батерия, слънчеви очила и 260 лв.). \r\nОбвиняемият е осъждан с дванадесет влезли в сила присъди. Регистриран като лице, представляващо интерес за органите на МВР по линии „ПЗО на МПС“, „домови кражби“ и „грабежи“. Често сменя местонахождението си в различни населени места на територията на страната, като във Велико Търново пристигнал с автомобил „Рено“, за да извърши кражби от апартаменти.\r\nПо обвинение на Районна прокуратура – Велико Търново непълнолетно момиче  е предадено на съд за кражба на детска количка.\r\nОбвинението срещу М. Н. е за това, че на 26 декември 2017 г. в гр. В. Търново, ул. „В. Левски”, пред фотостудио, като непълнолетна, но разбирайки свойството и значението на деянието и можейки да ръководи постъпките си, отнела чужди движими вещи, които не са били под постоянен надзор - детска количка и сгъваем кош за нея на стойност 1017.38 лв., от владението на собственика, без неговото съгласие с намерение противозаконно да ги присвои. Престъпление по чл. 195,  вр. чл. 194, вр. чл. 63 от НК.\r\nПострадалото семейство влезли във фотостудио, за да снимат детето си, като оставили детската количка и сгъваемия кош на тротоара. В този момент от там минала обвиняемата, придружавана от две по-възрастни роднини. /Обвиняемата е гр. Павликени, от т.нар. джебчийски среди/. Видяла количка и сгъваемия кош и решила да ги открадне. Огледала се и хладнокръвно свалила количката от тротоара и започнала да я тика, отдалечавайки се бързо от мястото, а след нея, на известно разстояние, вървели придружаващи я жени. Малко след това, поглеждайки навън пострадалите видели, че количката я няма и веднага тръгнали да я търсят. Минувачите ги насочили в посока към момичето, което се опитвало да скрие количката до близко заведение, а придружаващите я роднини, виждайки търсещите количката, започнали да крещят и да всяват смут. \r\nПредстои насрочване на делата за разглеждане от съда.", "date": "2018.02.20", "title": "Велико Търново: Районната прокуратура предаде на съд рецидивист и непълнолетна за серия кражби"}
{"url": "http://www.focus-news.net/news/2018/02/20/2490686/kyustendil-v-grada-beshe-pochetena-pametta-na-dimitar-peshev-spasitelyat-na-balgarskite-evrei.html", "text": "В Кюстендил беше почетена паметта на Димитър Пешев – спасителят на българските евреи, предаде репортер на Радио „Фокус” – Кюстендил. По повод 45 години от смъртта на видния представител на Кюстендил бяха поднесени венци и цветя от кмета на Общината Петър Паунов. Присъстваха и зам.-кметовете Надя Каратова, Росица Плачкова и Радмила Рангелова. По-късно беше открита и мемориална плоча на Димитър Пешев, поставена на едноименния площад в град Кюстендил, като част от честванията по случай 75 години от спасяването на българските евреи. Поставянето на плочата е по идея на Инициативен комитет в памет на Димитър Пешев и е реализирана със съдействието на Община Кюстендил. \r\nРешението за поставянето на паметната плоча беше взето от Общински съвет – Кюстендил през месец октомври 2017 година. Паметната плоча се намира в градинката между улиците „Цар Калоян” и „Хаджи Йоаким”.\r\nВенцеслав ИЛЧЕВ", "date": "2018.02.20", "title": "Кюстендил: В града беше почетена паметта на Димитър Пешев – спасителят на българските евреи"}
{"url": "http://www.focus-news.net/news/2018/02/20/2490689/dobrich-kragla-masa-na-tema-semeystvoto-i-uchilishteto-dnes-prava-i-otgovornosti-shte-se-provede-v-grada-na-22-fevruari.html", "text": "Ръководството на СУ „Димитър Талев“, Община град Добрич и Регионалното управление на образованието град Добрич организират кръгла маса на тема: „Семейството и училището днес - права и отговорности”. Това съобщиха от пресцентъра на Общината. Форумът ще се проведе на 22 февруари 2018 г. от 15.00 часа до 17.00 часа в бизнес залата на Община град Добрич. Идеята е институции, местна власт, училищни настоятелства и други неправителствени организации да обсъдят въпроса за възпитанието и образованието на децата - докъде са правата и отговорностите на семейството и къде започват правата и отговорностите на училището. Програмата предвижда презентация на тема: „Семейството и училището днес – права и отговорности“, изнесена от директора на СУ ‚Д. Талев“ Весела Панчева, предложение за създаване на по-ефективни и действени механизми до министъра на МОН и председателя на Постоянната парламентарна комисия по образованието и науката и заключителна част, представена от Началника на Регионалното управление на образованието Жоро Тошков. В рамките на представените теми са предвидени дискусии с участниците.", "date": "2018.02.20", "title": "Добрич: Кръгла маса на тема „Семейството и училището днес – права и отговорности“ ще се проведе в града на 22 февруари"}
{"url": "http://www.focus-news.net/news/2018/02/20/2490688/haskovo-v-zemlishteto-na-selo-krepost-beshe-napravena-parva-kopka-za-izgrazhdane-na-avtomatizirana-sistema-za-otkrivane-na-gorski-pozhari.html", "text": "Първа копка на Автоматизирана система за откриване на горски пожари бе направена днес на едно от най-високите възвишения в община Димитровград в землището на село Крепост. Това съобщиха от пресцентъра на Община Димитровград. Високотехнологичното съоръжение, което ще бъде оборудвано с локални станции, е първото по рода си съоръжение в Хасковска област. Пожароизвестителната кула ще спомогне за предотвратяване на големи горски пожари като своевременно ще локализира малки огнища в радиус от 15 км.  \r\nНа събитието присъстваха кметът на Община Димитровград Иво Димов, областният управител на Хасковска област Станислав Дечев, заместник-кметът на Община Узункюпрю Енгин Булут, началникът на Областно управление на Пожарна безопасност и защита на населението - Хасково комисар Николай Вълчев, шефът на Районна служба за пожарна безопасност и защита на населението - Димитровград гл. инспектор Иван Пачов, председателят на Общински съвет - Димитровград Гергана Кръстева, представители на фирмата изпълнител и партньори от турска страна. Новото съоръжение се изгражда по проект  \"Превенция и минимизиране на рисковете за околната среда и визия за иновативни способи\" /PREVENT/ по Програмата за трансгранично сътрудничество ИНТЕРРЕГ-ИПП България-Турция /2014-2010/ и трябва да е готово до месец юни тази година. Стойността на проекта е за 581 483 евро, които са 100% безвъзмездна финансова помощ.  Кметът на община Димитровград Иво Димов сподели, че от пет години се търси финансиране на идеята за подобна кула, която значително ще подобри работата на огнеборците и последиците и щетите от горските пожари в района. Областният управител Станислав Дечев поздрави кметовете на двете общини за това, че реализират един такъв далновиден проект, с който показват отговорност и мъдрост като управляващи. Като добри партньорски взаимоотношения, които ще продължат и занапред в съвместно сътрудничество, оцени работата с българската община, заместник-кметът на Община Узункюпрю Енгин Булут. Шефът на РСПБЗН в Димитровград гл. инспектор Иван Пачов благодари на кметовете на партньорските общини, че стигнаха до реализацията на проекта и изрази надежда, че чрез новата кула ще се реагира навременно още при възникването на пожарите.", "date": "2018.02.20", "title": "Хасково: В землището на село Крепост беше направена първа копка за изграждане на Автоматизирана система за откриване на горски пожари"}
{"url": "http://www.focus-news.net/news/2018/02/20/2490693/gabrovo-izlozhbata-gravirani-medni-sadove-ot-kolektsiyata-na-dikran-balabanyan-shte-bade-predstavena-v-etnografski-muzey-na-otkrito-etar-na-21-fevruari.html", "text": "Националният исторически музей (НИМ) ще покаже 44 медни съда в експозицията „Гравирани медни съдове от колекцията на Дикран Балабанян“, която се открива на 21 февруари от 11.30 часа в Изложбената зала на Етнографски музей на открито „Етър”. Това съобщиха от пресцентъра на НИМ. Това е първото гостуване на колекцията извън София, която съдържа общо 158 предмета, изработени по различно време – от периода на Османската империя до 30-те години на ХХ век. Неин собственик е НИМ.\r\nЧрез изложбата „Гравирани медни съдове от колекцията на Дикран Балабанян“ може ясно да се откроят основните тенденции в развитието на медникарския (бакърджийския) занаят по българските земи от периода на Възраждането до 30-те години на XX в. и да се надникне в бита на населението от тази епоха. Показани са уникални мюсюлмански ритуални съдове, използвани за магически лечебни практики, гравирани с митологични фигури чаши, съдове с дарствени надписи, синия от 1751 г.\r\nМедникарството е в групата на занаятите, практикувани основно в градска среда. Те представляват най-добре развитата форма на възрожденско занаятчийско производство. Наименованието му се определя от метала, който се използва при изработката на съдовете – мед. Много често вместо мед се използва и османската дума бакър, затова на места занаятът е известен като бакърджийство.\r\nДо Освобождението занаятът се практикува повсеместно в цялата Османска империя, като основните медникарски центрове по българските земи са: Видин, Шумен, Велико Търново, Свищов, Габрово, Троян, Ловеч, София, Пловдив, Стара Загора, Устово (Смолянско) и др.\r\nСъдовете, изработвани от бакърджиите са около 30 вида – за домашна употреба или с религиозно предназначение. \r\nУкрасата на бакъра е „визитна картичка“ на занаятчията. Най-голям майсторлък се проявява при изписването на синии, където под влиянието на източния стил, донесен от османците, се достига до сложни композиции с висока художествена стойност.\r\nИнтересът на Дикран Балабанян към медните съдове започва в началото на 40-те години на миналия век. Родителите му имат пункт за събиране на желязо. Един ден там са стоварени медни съдове, докарани от Гърция. Ануш Балабанян - майката на Дикран, отделя два сахана, върху които са гравирани арменски надписи. Това се запечатва в съзнанието на момчето. Едва по-късно, в късните си студентски години през 1964 г.,  започва да колекционира медни предмети. Дикран Балабанян оценява какво предимство е съдовете да имат датировка. Един от съхранените от него е от 1633 година. Друг, дошъл в България от юг, е особено странен, благодарение на богатата си, нетрадиционна украса, на която се виждат птици и хора със скафандри.\r\nНемалко от предметите са подарени на Балабанян от собственици, на които допада неговата колекционерска страст. Дикран Балабанян, като ценител, осъзнава колко важно колекциите в музеите да се обогатяват непрекъснато. На ценните предмети мястото им е там, убеден е той.\r\nИзложбата „Гравирани медни съдове от колекцията на Дикран Балабанян“,  ще продължи до средата на май 2018 г.", "date": "2018.02.20", "title": "Габрово: Изложбата „Гравирани медни съдове от колекцията на Дикран Балабанян“ ще бъде представена в Етнографски музей на открито „Етър” на 21 февруари"}
{"url": "http://www.focus-news.net/news/2018/02/20/2490687/plovdiv-zadarzhana-e-maykata-na-3-godishnite-bliznatsi-prieti-po-speshnost-v-bolnitsa.html", "text": "Районна прокуратура - Пловдив наблюдава досъдебно производство за това, че родител е оставил лице, намиращо се под неговите грижи без надзор и с това е създал опасност за неговото физическо развитие. Това съобщиха от пресцентъра на Апелативна прокуратура - Пловдив.\r\nПо първоначални данни на 19 февруари 2018 г., след 19.30 часа в апартамент в Пловдив, в централната част, е била причинена телесна повреда на малолетно дете – 3-годишно момче. \r\nДетето се е намирало в детско креватче, когато върху главата му е паднал гипсов орнамент, поставен на стената, по данни на майката. На детето е оказана Спешна медицинска помощ и към настоящия момент е извършена животоспасяваща операция. Майката на детето – 38-годишната И. С.е задържана за срок от 24 часа по Закона за МВР. Установено е, че същата е отглеждала сама двете си деца – близнаци на 3 г., като бащата се намира в чужбина, където работи. \r\nПод ръководството на Районна прокуратура –Пловдив продължават активните процесуално-следствени действия . Извършен е оглед на местопроизшествие и в момента се разпитват свидетели по делото, предстои да бъде назначена съдебно-медицинска експертиза, която да установи вида и механизма на причиняване на телесните повреди, извършва се и повторен оглед на местопроизшествие. \r\nВ 14.30 часа по случая изявления ще даде прокурор Атанас Илиев, говорител на Районна прокуратура -\r\n Пловдив в залата на втория етаж, в сградата на Прокуратурата на площад “Съединение” №3 в Пловдив.", "date": "2018.02.20", "title": "Пловдив: Задържана е майката на 3-годишните близнаци, приети по спешност в болница"}
{"url": "http://www.focus-news.net/news/2018/02/20/2490690/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП \"Кулата\" на българо-гръцката граница на изход за товарни автомобили. Това каза за Радио „Фокус“-Пирин дежурният служител в пресцентъра на МВР. По думите му около 13.00 часа е възстановена работата на граничните пунктове в страната. Техническият проблем в Автоматизираната информационна система – граничен контрол (АИС-ГК), който беше причинил временно спиране на преминаването през всички пунктове, е отстранен за около час.\r\nЛора КАЛЧЕВА", "date": "2018.02.20", "title": "Благоевград: Интензивен е трафикът на ГКПП \"Кулата\" на изход за товарни автомобили"}
{"url": "http://www.focus-news.net/news/2018/02/20/2490692/gd-granichna-politsiya-normalno-se-osashtestvyava-preminavaneto-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването на автомобили през пропусквателните пунктове на границата с Гърция „Златоград“, „Капитан Петко войвода“ и „Маказа“, по данни към 13.30 часа. Това съобщиха за Радио „Фокус“ – Смолян от Главна дирекция (ГД) „Гранична полиция“. На българо-гръцката граница трафикът е интензивен единствено на ГКПП „Кулата“ на изход за товарни автомобили.\r\nНели ГЕРГЬОВСКА", "date": "2018.02.20", "title": "ГД „Гранична полиция“: Нормално се осъществява преминаването през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/02/20/2490697/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“-Пловдив и днес ще кажем думи за Апостола на свободата – Васил Левски по повод 145 години от гибелта му. Ще ви срещнем в ефир със Стефан Караиванов, родственик на Левски по линия на майката на Апостола – Гина Кунчева, и наследник на неговия първи братовчед Васил Караиванов, който е бил и първият кмет на Карлово след Освобождението.\r\nКараиванов разказва, че семейството им издава книга за Васил Левски по спомени на неговия пръв братовчед Васил Караиванов – негов прадядо, като книга те обикалят страната, за да се знае истината за Апостола.\r\nВ днешното предаване няма да подминем и традициите в Карловско. Ще разберете как в село Домлян гонят злите духове с вековна традиция. Ще чуете разказа на кмета на селото Мано Несторов, ще чуете и звуците на хлопки и чанове, за да усетите атмосферата. В предаването ни ще анонсираме и един конкурс – Националният конкурс за млади изпълнители на популярна песен „Песенна палитра 2018“, който ще се проведе в Карлово на 3 и 4 март. Подробностите ще ни каже Анита Илиева, от Военния клуб в Карлово.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.02.20", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/02/20/2490698/sport-predstoi-izigravaneto-na-dva-dvuboya-ot-osminafinalite-na-shampionska-liga.html", "text": "Предстои изиграването на два двубоя от осминафиналната фаза на най-престижния клубен турнир по футбол на Стария континент - Шампионска лига. \r\nДвойките, които ще играят тази вечер, са Челси-Барселона и Байерн Мюнхен-Бешикташ. И двата мача започват в 21:45 часа. \r\nПо същото време утре ще започнат и другите две срещи от кръга – Севиля-Манчестър Юнайтед и Шахтьор-Рома.", "date": "2018.02.20", "title": "Спорт: Предстои изиграването на два двубоя от осминафиналите на Шампионска лига"}
{"url": "http://www.focus-news.net/news/2018/02/20/2490694/sadiyskata-kolegiya-na-vss-otlozhi-izbora-na-predsedatel-na-sgs.html", "text": "Съдийската колегия на Висшия съдебен съвет (ВСС) отложи изслушването на кандидатите и провеждането на избор за административен ръководител на Софийски градски съд (СГС), съобщават от пресцентъра на ВСС. Изборната процедура, която бе заложена в дневния ред на днешното заседание, e отложена заради хоспитализация по спешност на кандидата Светлин Михайлов, във връзка с което в 09.32 часа на 20.02.2018 г. в деловодството на ВСС е депозирана служебна бележка, издадена от Университетска болница „Лозенец“.", "date": "2018.02.20", "title": "Съдийската колегия на ВСС отложи избора на председател на СГС"}
{"url": "http://www.focus-news.net/news/2018/02/20/2490701/plovdiv-ombudsmanat-maya-manolova-shte-uchastva-v-v-diskusiya-po-problemite-na-detskoto-i-uchenichesko-hranene-v-grada.html", "text": "Омбудсманът Мая Манолова ще участва утре, 21 февруари 2018 г, от 14.00 ч. в пресклуба на Пловдивския панаир в дискусионен клуб, посветен на проблемите в детското и ученическо хранене. Това съобщиха от пресцентъра на Омбудсмана на Република България.\r\nСъбитието е организирано от Националния браншови съюз на хлебарите и сладкарите, съвместно с представители на хранителния бранш, Омбудсмана на Република България, Министерството на здравеопазването и Министерството на образованието и науката.", "date": "2018.02.20", "title": "Пловдив: Омбудсманът Мая Манолова ще участва в в дискусия по проблемите на детското и ученическо хранене в града"}
{"url": "http://www.focus-news.net/news/2018/02/20/2490695/veliko-tarnovo-dvoyno-se-e-uvelichila-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Двойно се е увеличила заболеваемостта от грип и остри респираторни заболявания (ОРЗ) в област Велико Търново през уикенда. Въпреки това, стойностите са далеч от тези, при които се обявява грипна епидемия, съобщиха за Радио „Фокус“-Велико Търново от Регионална здравна инспекция (РЗИ)-Велико Търново и уточниха, че за вчера – 19 февруари, средната заболеваемост в региона е била 16.06 на 10 000 души, а в петък - 8.76 на 10 000 човека. От РЗИ посочиха още, че  епидемичният процес е в обичайните за сезона граници, отговарящи на средно ниво на заболяемост от грип и ОРЗ. За миналата седмица заболеваемостта е била 58.41 на 10 000, при средна за страната 124.72 на 10 000 човека.\r\nЛуиза ТРАНЧЕВА", "date": "2018.02.20", "title": "Велико Търново: Двойно се е увеличила заболеваемостта от грип и остри респираторни заболявания в областта"}
{"url": "http://www.focus-news.net/news/2018/02/20/2490702/dobrich-raboti-se-po-shest-napravleniya-v-ramkite-na-deynostite-po-proekta-na-obshtinata-za-obnovyavane-na-vodniya-sektor-na-grada.html", "text": "Работи се по шест направления в рамките на дейностите по проекта на Общината за обновяване на водния сектор на града. Това съобщи Галя Миткова, експерт „Връзки с обществеността“ и началник отдел „Канцелария и административно обслужване“ в Община град Добрич, предаде кореспондент на Радио „Фокус” – Варна. Изкопни и строителни работи се извършват по улиците „Силистра“, „П. Р. Славейков“, „Волга“, „Ген. Скобелев“, „Княз Дондуков“ и „Опълченец Алексиев“. Пътните отсечки са затворени за движение на автомобили.\r\nЖулиета НИКОЛОВА", "date": "2018.02.20", "title": "Добрич: Работи се по шест направления в рамките на дейностите по проекта на Общината за обновяване на водния сектор на града"}
{"url": "http://www.focus-news.net/news/2018/02/20/2490696/korneliya-ninova-bsp-boyko-borisov-izlaga-che-otteglya-istanbulskata-konventsiya.html", "text": "Бойко Борисов излъга, че оттегля Истанбулската конвенция. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. Нинова уточни, че не знае какъв консенсус търси Бойко Борисов, след като такъв няма в коалицията и в собствената му партия. „Ако очаква консенсус в БСП – няма да го получи“, заяви Нинова. Тя поясни, че конвенцията е разпределена на комисии. „Ще повярваме в думите му, че ще я оттегли, ако утре на заседание на МС правителството реши да си оттегли внесената в парламента Истанбулска конвенция\", допълни тя. \r\nДеница КИТАНОВА", "date": "2018.02.20", "title": "Корнелия Нинова, БСП: Бойко Борисов излъга, че оттегля Истанбулската конвенция"}
{"url": "http://www.focus-news.net/news/2018/02/20/2490703/korneliya-ninova-bsp-tsvetan-tsvetanov-grubo-i-neobosnovano-napadna-elena-yoncheva-tya-ima-palnata-podkrepa-na-bsp.html", "text": "Цветан Цветанов грубо и необосновано нападна Елена Йончева – тя има пълната подкрепа на БСП.  Това каза лидерът на БСП Корнелия Нинова по време на пресконференция след зесаданието на Изпълнителното бюро на партията, предаде репортер на Агенция „Фокус“. „Днес г-н Цветанов много грубо и необосновано нападна Елена Йончева като я обвини в извършване на престъпление“, заяви Нинова и посочи, че той е казал, че Елена Йончева е източвала КТБ. „По-важно е защо се прави това срещу Елена Йончева. Искам да декларирам, че Елена има пълната ни подкрепа“, заяви лидерът на БСП. Тя коментира, че БСП застава зад нея и до последно ще се бори за чистото ѝ име. „Това се прави заради нейните действия и политика по разкриване на една от най-корупционните сделки на правителството – тази с оградата“, допълни Нинова. \r\nДеница КИТАНОВА", "date": "2018.02.20", "title": "Корнелия Нинова, БСП: Цветан Цветанов грубо и необосновано нападна Елена Йончева – тя има пълната подкрепа на БСП"}
{"url": "http://www.focus-news.net/news/2018/02/20/2490704/antoniya-matova-dg-vasil-levski-svishtov-osnovniyat-remont-koyto-beshe-napraven-na-sgradata-veche-pokazva-rezultati.html", "text": "Основният ремонт, който беше направен на детска градина „Васил Левски“ в Свищов, вече показва резултати. Това коментира пред Радио „Фокус“-Велико Търново директорът на детското заведение Антония Матова. Тя припомни, че дейностите бяха финансирани със средства по Интегрирания план за градско развитие на Свищов. „Беше поставена външна изолация на сградата. Монтирахме слънчеви колектори за топла вода. Изцяло ремонтиран и обновен беше дворът, както и всички съоръжения за игра. Помещенията вътре също бяха боядисани, бяха поставени и нови настилки. И вече, особено сега през зимния сезон, се усеща и ползата от качествения ремонт“, коментира Матова. Тя уточни, че в детското заведение няма проблем и относно обезпечеността с кадри, на този етап. Има три учителки, на които предстои пенсиониране по едно и също време, но за техните места вече има и кандидати.\r\nЛуиза ТРАНЧЕВА", "date": "2018.02.20", "title": "Антония Матова, ДГ „Васил Левски“-Свищов: Основният ремонт, който беше направен на сградата, вече показва резултати"}
{"url": "http://www.focus-news.net/news/2018/02/20/2490708/kommersant-v-sarbiya-shte-se-provedat-ucheniya-na-nato-za-reaktsiya-pri-izvanredni-situatsii.html", "text": "През настоящата година на територията на Сърбия ще се проведат учения на НАТО за отработване на действия при извънредни ситуации. Това заяви пред журналисти в Брюксел официален представител на Алианса, отбелязва руският вестник „Коммерсант“.\r\nСъгласно думите му, маневрите свидетелстват за наистина тясното сътрудничество с Белград. „Правим много заедно и планираме да увеличим броя на съвместните проекти, така например сръбските военни също участват в мисии на Алианса в Ирак“, подчерта представителят на западния отбранителен съюз.\r\nОрганизатор на ученията е Евроатлантическият координационен център за реагиране при стихийни бедствия и катастрофи (в рамките на НАТО). През 2017 г. аналогични учения бяха проведени в Босна и Херцеговина, а през 2016 г. – в Черна гора. В тях участваха войници от Сърбия, Босна и Херцеговина, Хърватия, Албания, Македония, Словения, САЩ, Австрия, Финландия, Израел, Белгия, Испания, Франция, Дания и Чехия. Целта им бе отработка на действията в случай на наводнения или „химически инцидент“. Конкретно в Босна и Херцеговина се включиха и украински спасители, подчертават от редакцията.. Тереза Герова", "date": "2018.02.20", "title": "„Коммерсант“: В Сърбия ще се проведат учения на НАТО за реакция при извънредни ситуации"}
{"url": "http://www.focus-news.net/news/2018/02/20/2490685/daily-sabah-mesets-sled-nachaloto-na-maslinova-klonka-neutralizirani-sa-obshto-1715-teroristi.html", "text": "В изявление от турските военни, разпространено във вторник, 20 февруари, се пояснява, че броят на „терористите“, които са „неутрализирани“ в рамките на операция „Маслинова клонка“ в Северна Сирия е достигнал до 1715, съобщава вестник Daily Sabah.\r\nОт разпространеното изявление става ясно, че армията на Анкара е „освободила“ седем населени места, контролирани от „Народни отряди за защита“ (YPG). \r\nОт началото на операцията на 20 януари с цел „прочистване“ на „терористите“ от „Работническа партия на Кюрдистан“ (ПКК), YPG, „Ислямска държава“ и други са превзети един от петте града в района на Африн, пет по-малки населени места, 20 стратегически планини и хълмове и една тренировъчна база на ПКК/YPG. \r\nСпоред  Генералния щаб на Турция операцията „Маслинова клонка“ има за цел да установи сигурност и стабилност по границите на Турция и в региона, както и да защити сирийския народ от „потисничеството и жестокостта на терористите“.\r\nОперацията се осъществява в рамките на международното право, резолюциите на Съвета за сигурност на ООН, правото на самозащита и с уважение към териториалната цялост на Сирия, подчертават от редакцията. Тереза Герова", "date": "2018.02.20", "title": "Daily Sabah: Месец след началото на „Маслинова клонка“ – „неутрализирани“ са общо 1715 „терористи“"}
{"url": "http://www.focus-news.net/news/2018/02/20/2490709/blagoevgrad-nad-500-pluvtsi-ot-40-otbora-shte-uchastvat-vav-vtoroto-izdanie-na-mezhdunaroden-turnir-pirin-blagoevgrad.html", "text": "Над 500 плувци от 40 отбора ще участват във второто издание на Международен турнир „Пирин – Благоевград“. Това съобщиха от пресцентъра на Община Благоевград. Състезанието ще се проведе на 24 и 25 февруари в закрития плувен басейн на СК „Пирин“. Международният турнир „Пирин – Благоевград“ е включен в календара на Българската федерация по плувни спортове. Официалното откриване на турнира ще бъде в събота от 16.30 часа, а самите състезания започват в 09.00 часа същият ден. Спортната инициатива продължава и в неделя от 09.00 часа. \r\nПрез месец април, отново в плувния басейн в СК „Пирин“, ще се проведе и Национален турнир по водно спасяване. \r\nНа 14 и 15 юли предстои и Държавно лично отборно първенство „Деца“, което също е вписано в календара на Българската федерация по плувни спортове.\r\nПлувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от  кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50 на 25. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока.", "date": "2018.02.20", "title": "Благоевград: Над 500 плувци от 40 отбора ще участват във второто издание на Международен турнир „Пирин – Благоевград“"}
{"url": "http://www.focus-news.net/news/2018/02/20/2490710/sliven-odobren-e-proekt-na-obshtinata-za-remont-na-bivsheto-nachalno-uchilishte-hadzhi-dimitar-v-kvartal-klutsohor.html", "text": "Община Сливен получи одобрение на проект за ремонт на старото училище „Хаджи Димитър“ в квартал „Клуцохор“, в което ще се създадат два социални центъра. Това съобщиха от Община Сливен. Проектът е част от политиката на кмета на общината Стефан Радев за поетапно подобряване на градската среда, като целта е изоставената сграда на училището ще бъде опазена и използвана за нуждите на уязвими групи. Единият център, който ще се помещава в сградата, е за обществена подкрепа, а другият –  Дневен център за подкрепа на деца с тежки множествени увреждания и техните семейства.\r\nБившето училище ще бъде обновено и преустроено. Проектът предвижда оформяне на тревни площи в двора, монтиране на пейки, оформяне на спортна площадка с баскетболен кош, тенис на маса и висилка. Ще бъде закупено обзавеждане и оборудване за двата центъра, както и за съществуващия Център за социална рехабилитация и интеграция „Св. Стилиян Детепазител“ за разширяване на дейността му.\r\nПроектът се нарича „Подкрепа за деинституционализация на грижите за деца в община Сливен” по процедура BG16RFOP001-5.001 „Подкрепа за деинституционализация на грижите за деца“ на Оперативна програма „Региони в растеж“ 2014 – 2020. Управляващ орган на Оперативна програма регионално развитие е Министерството на регионалното развитие и благоустройството. На 19 февруари с решение на ръководителя – зам.-министър Деница Николова, се предоставя безвъзмездна финансова помощ за проекта в размер на 849 305,03 лв. Община Сливен не участва със  съфинансиране. Договорът за безвъзмездната финансова помощ ще бъде подписан до 5 работни дни. Продължителността на проекта е 24 месеца.", "date": "2018.02.20", "title": "Сливен: Одобрен е проект на Общината за ремонт на бившето начално училище „Хаджи Димитър“ в квартал „Клуцохор“"}
{"url": "http://www.focus-news.net/news/2018/02/20/2490713/kyustendil-rayonna-prokuratura-dupnitsa-raboti-po-realizirana-politseyska-operatsiya-po-otnoshenie-na-narkotichnite-veshtestva.html", "text": "Районна прокуратура – Дупница работи по реализирана полицейска операция за противодействие на престъпността, свързана с наркотични вещества. Това съобщи за Радио „Фокус” – Кюстендил Емил Павлов, говорител на Районна прокуратура – Дупница. В прокуратурата са постъпили четири уведомителни писма, по описа на Районно управление – Дупница. Досъдебните производства са за извършени престъпления по член 354 а, ал. 3, т.1 от Наказателния кодекс. Образуваните досъдебни производства са за държане на наркотични вещества.\r\nВенцеслав ИЛЧЕВ", "date": "2018.02.20", "title": "Кюстендил: Районна прокуратура – Дупница работи по реализирана полицейска операция по отношение на наркотичните вещества"}
{"url": "http://www.focus-news.net/news/2018/02/20/2490691/mesets-sled-nachaloto-na-operatsiya-maslinova-klonka-turtsiya-shte-nalozhi-obsada-na-afrin-obzor.html", "text": "Във вторник, 20 февруари, се навършва точно месец, откакто турската армия стартира военната операция „Маслинова клонка“ в Североизточна Сирия. Това е втората мисия, която военнослужещите на Анкара провеждат в близкоизточната република след „Щита на Ефрат“, която приключи през март 2017 г. – седем месеца след стартирането й. „Маслинова клонка“ е насочена срещу  „Народни отряди за защита“ (YPG), които контролират района около сирийския град Африн в провинция Алепо. Анкара счита YPG за сирийски клон на „Работническата партия на Кюрдистан“ (ПКК), призната за терористична групировка от управляващите в Турция. \r\nВ началото на интервенцията в изявление Генералният щаб на Въоръжените сили на Турция поясни, че целта на операцията е освобождаването на населението на Северна Сирия от „потисничеството и жестокостта на терористите“. В текста бе подчертано, че настъплението е насочено не само срещу кюрдските военни единици, но и срещу позиции на екстремистите от „Ислямска държава“. Действията на турските военни са подкрепени от опозиционната на режима в Дамаск „Свободна сирийска армия“ (ССА). \r\nРавносметката месец след началото на военната операция изглежда по следния начин: броят на „терористите“, които са „неутрализирани“ в рамките на „Маслинова клонка“ в Северна Сирия е достигнал до 1715. От разпространено изявление на военните стана ясно, че армията на Анкара е „освободила“ един от петте града в района на Африн, пет по-малки населени места, 20 стратегически планини и хълмове и една тренировъчна база на „терористите“. \r\nПо данни на Сирийската обсерватория за човешките права (СОЧП) към настоящия момент турската армия се намира само на 17 километра от град Африн.\r\nВъв вторник от Турция дойде и друга новина за бъдещите планове за операцията в Северна Сирия. „В близките дни ще наложим обсада в центъра на Африн. По този начин ще бъде блокирана помощта извън града и терористичната организация вече няма да може да сключи сделка с никого“, обясни държавният глава на Турция Реджеп Тайип Ердоган пред депутати в парламента в Анкара.\r\nКюрдската милиция, подкрепена от САЩ, се обърна към правителството на Асад за военна помощ и обяви в неделя, че планира да обедини силите си с правителствените части. Разговорите със сирийското правителство продължават вече седмица, заяви във вторник Сюлейман Джафар, член на местния съвет на контролирания от кюрди град Африн. Но той подчертава, че Москва поставя камъни на пътя за постигнато на сделка с правителствените сили на сирийския режим. „Имаме надеждна информация, че Русия е дала зелената светлина на Турция да унищожи всичко в Африн\", твърди Джафар. Надеждите на кюрдите са, че с изпращането на сирийски правителствени войници ще спрат операцията „Маслинова клонка“.\r\nПо-рано говорител на YPG заяви, че не съществува споразумение между  милицията и сирийското правителство. „От наша страна има единствено призиви сирийската армия да дойде и да защити границите\", уточниха от YPG. До този момент обаче Дамаск не е откликнал.\r\nВ Анкара не изглеждат притеснени от развитието на подобен сценарий. „Всяко решение на сирийския режим за изпращане на сили в подкрепа на терористичните групировки или подобна стъпка, предприета в тази насока, ще има разрушителни последици за региона“, категоричен бе турският вицепремиер Бекир Боздаг. Той увери, че настъплението в Африн ще продължи „с цялата решителност до този момент, в който не бъде ликвидиран и последният терорист“. . Тереза Герова", "date": "2018.02.20", "title": "Месец след началото на операция „Маслинова клонка“ – Турция ще наложи обсада на Африн (ОБЗОР)"}
{"url": "http://www.focus-news.net/news/2018/02/20/2490700/blagoevgrad-vtori-protest-na-sluzhitelite-na-sadebnata-ohrana-se-provede-pred-sgradata-na-sadebnata-palata-v-grada.html", "text": "Втори протест на служителите на съдебната охрана се проведе пред сградата на Съдебната палата в Благоевград. Близо 30 души протестираха с плакати срещу налаганото разделение в Сектор „Сигурност“. Това каза за Радио „Фокус“-Пирин Гаврил Митушев, председател на синдикалната организация на служителите от Главна дирекция \"Охрана\" в Окръжен съд-Благоевград. \r\nПървият протест с искане за изравняване на заплащането на всички служители в сектора се проведе на 31 януари. Митушев подчерта, че на 24 февруари ще се проведе национален протест в София, в който ще се включат и те. Днешният протест се състоя по време на обедната почивка на служителите.\r\n\"Искаме изравняване на заплащането ни с това на полицаите\", заяви Гаврил Митушев. „Този път сме решили да не се отказваме, ще се борим докрай за исканията си. Съдебните охранители и полицаите работят по един закон - този за МВР, според който заплатата се формира по един и същ начин”, каза Митушев. Според него за изравняване на възнагражденията са необходими 20 милиона лева, а след министърът на финансите им обещал 1.5 милиона, което е крайно недостатъчно.\r\nЛора КАЛЧЕВА", "date": "2018.02.20", "title": "Благоевград: Втори протест на служителите на съдебната охрана се проведе пред сградата на Съдебната палата в града"}
{"url": "http://www.focus-news.net/news/2018/02/20/2490714/prezidentat-rumen-radev-obedinenieto-na-voenno-patriotichnite-organizatsii-e-stapka-v-pravilnata-posoka-kam-edinni-deystviya-zashtoto-razpokasanostta-ne-vodi-do-rezultati.html", "text": "Обединението на военно-патриотичните организации е стъпка в правилната посока към единни действия, защото разпокъсаността не води до резултати. Това заяви държавният глава и върховен главнокомандващ на Въоръжените сили Румен Радев, който прие днес на „Дондуков“ 2 ръководството на Съюза на офицерите и сержантите от запаса и резерва (СОСЗР), съобщиха от прессекретариата на държавния глава. По време на срещата беше представен новият управителен съвет и основните мероприятия и инициативи, залегнали в решенията на конгреса от септември 2017 г.\r\nДържавният глава изрази признателността си за приноса на СОСЗР във военно-патриотичното възпитание на младите хора, за работата с подрастващото поколение, за поддръжката на военните паметници, както и за цялостната дейност на Съюза. „Членовете на Съюза заслужават достойно отношение и положение в обществото ни“, посочи президентът, според когото държавата може по-активно да се възползва от експертния капацитет на запасните военни. Румен Радев приветства ръководството на СОСЗР за инициативата му да бъде приет Закон за запасното войнство. \r\n„Планираме през септември да организираме Национален събор на запасното войнство, по време на който да запознаем младите хора в България с дейностите на Съюза, както и да работим за повишаване на привлекателността на военната служба“, заяви председателят на организацията ген. Златан Стойков. Той представи пред държавния глава предприетите от СОСЗР стъпки по официалното признаване на Съюза като национално-представителна организация на запасното войнство. \r\nВ хода на разговора бяха обсъдени различни теми, сред които пенсионното осигуряване и социално-битовите придобивки на военнослужещите от запаса.\r\nПредседателят на Съюза ген. Златан Стойков удостои държавния глава с плакет на организацията.", "date": "2018.02.20", "title": "Президентът Румен Радев: Обединението на военно-патриотичните организации е стъпка в правилната посока към единни действия, защото разпокъсаността не води до резултати"}
{"url": "http://www.focus-news.net/news/2018/02/20/2490699/korneliya-ninova-bsp-pitame-glavniya-prokuror-sotir-tsatsarov-zashto-ne-ni-se-otgovarya-za-istinata-za-ogradata-prikriva-li-se-neshto.html", "text": "Питаме главния прокурор Сотир Цацаров защо не ни се отговаря за истината за оградата - прикрива ли се нещо. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. Нинова обясни, че се обръщат към Сотир Цацаров, тъй като на 6 декември 2017 г. е заявил в Правната комисия на парламента, че има три доклада на Агенцията за държавна и финансова инспекция, на ДАНС в резултат на сигнала на Елена Йончева. По думите й Цацаров е заявил, че в този доклад, че има завишение на проектната стойност на оградата и неосъществен на възложителите. \"Този доклад е изпратен в главна прокуратура. Ние от една седмица искаме от ДАНС резултат на доклада. Поискахме от гл. прокурор официално с писмо да ни информирa“, каза Нинова. „Ще има ли образувано досъдебно производство по оградата, за какви пари става дума, за какви завишения на действителната стойност“, попита Нинова и подчерта, че това са парите на българите.  \r\nДеница КИТАНОВА", "date": "2018.02.20", "title": "Корнелия Нинова, БСП: Питаме главния прокурор Сотир Цацаров защо не ни се отговаря за истината за оградата - прикрива ли се нещо"}
{"url": "http://www.focus-news.net/news/2018/02/20/2490717/greek-reporter-turski-voenni-samoleti-sa-izvarshili-42-narusheniya-na-vazdushnoto-prostranstvo-na-gartsiya.html", "text": "Продължават провокациите в Егейско море от страна на Турция – в понеделник бойни самолети на Анкара са извършили 42 нарушения на гръцкото въздушно пространство, предава Greek Reporter.\r\nПроникването във въздушното пространство на Гърция е извършено от два изтребителя F-16 и два военно-транспортни самолета CN-235.\r\nПо данни на официална Атина турските машиони са прихванати от самолети на гръцките ВВС, в съответствие с международните правила за реакция при подобни ситуации. \r\nВъпреки че нарушенията на въздушното пространство са почти ежедневна практика на турските военни, в Атина изразиха загриженост относно увеличаването на броя на подобни инциденти. \r\nОбщо 33 турски самолети са нарушили гръцкото въздушно пространство през първите 12 дни на февруари, което е с една трета повече, отколкото са регистрирани за целия месец януари, подчертават от редакцията.\r\nОсвен нарушения на въздушното пространство, подобни инциденти се наблюдават и по море – почти всяка седмица турски кораби влизат в контакт с плавателни съдове на Гърция или навлизат в териториалните й води. . Тереза Герова", "date": "2018.02.20", "title": "Greek Reporter: Турски военни самолети са извършили 42 нарушения на въздушното пространство на Гърция"}
{"url": "http://www.focus-news.net/news/2018/02/20/2490719/stara-zagora-v-muzeya-na-fotografiyata-shte-bade-predstavena-izlozhba-za-istoriyata-na-samoletostroeneto-na-kazanlak.html", "text": "Изложба за историята на самолетостроенето в Казанлък ще бъде открита в Музея на фотографията в 17.30 часа тази вечер. Това каза за Радио „Фокус“ директорът на музея Стефан Папукчиев. Той посочи, че изложбата проследява развитието на самолетостроенето в Казанлък - един от големите авиационни центрове през 20-и век у нас, след създаването през декември 1926 г., на Аеропланното училище в града. Изложбата в Музея на фотографията и съвременните визуални изкуства, под името „Самолетостроенето в Казанлък“, представя снимки от строителството на училището и фабриката в града, моменти от обучението, подготовката за полети, както и снимки от високо по време на полет. Огромната част от експозицията са копия от фотоси на полк. професор от българската Военна академия „Г. С. Раковски“ Димитър Недялков. \r\nСлавяна ГАЙДАРОВА", "date": "2018.02.20", "title": "Стара Загора: В Музея на фотографията ще бъде представена изложба за историята на самолетостроенето на Казанлък"}
{"url": "http://www.focus-news.net/news/2018/02/20/2490711/elena-yoncheva-bsp-shte-potarsya-svoite-prava-v-sada-za-klevetata-na-tsvetan-tsvetanov.html", "text": "Ще потърся своите права в съда за клеветата на Цветан Цветанов. Това каза говорителят на ПГ на „БСП за България“ Елена Йончева на пресконференция след заседание на Изпълнителното бюро на партията, във връзка с казаното от председателят на ПГ на ГЕРБ Цветан Цветанов, че тя е източвала пари от КТБ, предаде репортер на Агенция „Фокус“.  \"Г-н Цветанов има опит в разпространяване на лъжи и клевети, на охулване. Поради тази причина Европейският съд по правата на човека е осъдил България над пет пъти - именно поради лъжите, които г-н Цветанов изрича през последните години“ ,коментира Йончева. По отношение на оградата по границата, Йончева заяви: „В продължение на 10 дни настояваме от Главната прокуратура да ни предостави доклада на ДАНС. Лично съм се обаждала в ДАНС с настояване този доклад да бъде предоставен на нашата парламентарна група“, посочи Йончева. Тя поясни, че в този доклад се казва, че има завишена проектна стойност на оградата в сравнение с пазарните цени. „Трябва да ви кажа, че този доклад на ДАНС е разгромяващ и ние настояваме прокуратурата да образува дело. Защо до този момент дело не е образувано? Това е скандално. За информация на ДАНС се говори още в Правната комисия“ ,допълни Йончева. Тя попита защо българското общество не е запознато с този доклад и не е започнало разследване за тази огромна корупционна схема и търговия с националната ни сигурност.\r\nДеница КИТАНОВА", "date": "2018.02.20", "title": "Елена Йончева, БСП: Ще потърся своите права в съда за клеветата на Цветан Цветанов"}
{"url": "http://www.focus-news.net/news/2018/02/20/2490707/korneliya-ninova-bsp-ako-se-iska-ostavkata-na-prof-kamen-plochev-zaradi-zhelanieto-mu-za-aktualizatsiya-na-byudzheta-prez-fevruari-to-otdavna-premierat-tryabvashe-da-podade-svoyata.html", "text": "Ако се иска оставката на проф. Камен Плочев, защото иска актуализация на бюджета през февруари, то отдавна премиерът трябваше да подаде своята. Това каза лидерът на БСП Корнелия Нинова по време на пресконференция след заседание на Изпълнителното бюро на партията, коментирайки исканата оставка на управителя на НЗОК проф. Камен Плочев, предаде репортер на Агенция „Фокус“.  „Г-н Плочев е направил нещо законно. Иска от парламента актуализация на бюджета. Обвиняват го защо през февруари иска актуализация на бюджета. Ако на този човек му се иска оставката за това, че е поискал актуализация на бюджета през февруари, то министър-председателят отдавна трябваше да си подаде оставката\", заяви Нинова. Тя поясни, че през януари министър-председателят е изхарчил приблизително същата сума, която иска проф. Плочев, но незаконно. „Значи единият законно иска актуализация на бюджета, защото е загрижен за здравето на хората, другият незаконно изхарчи същата сума за един месец през януари, за да потушава бунтове и да си купи спокойствие. Виждате ли разликата?“, попита Нинова. По думите ѝ когато един човек е решил, че \"държавата му е бащиния\", може да си прави каквото си иска. Тя обърна внимание, че през управлението си ГЕРБ е сменила 10 министри на здравеопазването и посочи, че сами си сменят шефовете на здравната каса. „Пълен хаос е, а хората не могат да се лекуват“, посочи Нинова. \r\nЛидерът на БСП поиска актуализацията на здравния и националния бюджет моментално да влязат в парламента и отново потвърди, няма да подкрепят оставката на проф. Плочев \r\nДеница КИТАНОВА", "date": "2018.02.20", "title": "Корнелия Нинова, БСП: Ако се иска оставката на проф. Камен Плочев заради желанието му за актуализация на бюджета през февруари, то отдавна премиерът трябваше да подаде своята"}
{"url": "http://www.focus-news.net/news/2018/02/20/2490715/korneliya-ninova-bsp-hubavo-e-che-pravitelstvoto-ima-alternativa-v-litseto-na-prezidentskata-institutsiya.html", "text": "Хубаво е, че това правителство има алтернатива в лицето на президентската институция. Това каза лидерът на БСП Корнелия Нинова на пресконференция след заседание на Изпълнителното бюро на партията във връзка с войната между държавния глава и премиера Бойко Борисов , предаде репортер на Агенция „Фокус“. „Президентът Радев беше избран с огромно мнозинство – български граждани от различни политически цветове и партии. Кое ги обедини в този избор? Че видяха в него алтернатива на статуквото. Така че той е избран с такава програма – да бъде алтернатива на статуквото. Изпълнява си предизборните ангажименти“, заяви Нинова. „Когато имаш мнозинство в парламента, когато държиш изпълнителната власт и имаш послушен президент, за каква демокрация и плурализъм да говорим?“, попита Нинова и отбеляза, че двамата първи спорят по важни теми. Лидерът на БСП поясни, че в партията са коментирали исканата оставка на заместник-председателя на НС Валери Жаблянов и поясни, че оставката не е аргументирана. „Вероятно, ако бъде отстранен г-н Жаблянов няма да предложим друг кандидат“, заяви Нинова и поясни, че това ще бъде решено окончателно на заседанието на парламентарна група. „Не приемаме да се прехвърля върху нас отговорността за скандала около темата за оставка на Валери Жаблянов. Скандала го предизвикаха те и оттласнаха темата от истинската, а тя е против Луковмарш“, посочи Нинова и отбеляза, че правителството се е съгласило с позицията на БСП срещу марша. Нинова каза, че БСП няма  да подкрепи кандидатурата на ГЕРБ за председател на новия антикорупционен орган. „Работата не ни е просто да критикуваме, а да посочваме и алтернативи. Затова сме внесли своето предложение за г-н Николай Николов“, заяви Нинова. Тя посочи, че БСП ще подкрепи своя кандидат и че не са разговаряли и влизали в договорки с ГЕРБ и „Обединени патриоти“ за тяхната кандидатура.\r\n Деница КИТАНОВА", "date": "2018.02.20", "title": "Корнелия Нинова, БСП: Хубаво е, че правителството има алтернатива в лицето на президентската институция"}
{"url": "http://www.focus-news.net/news/2018/02/20/2490721/mvr-zadarzhan-e-uchastnik-v-telefonna-izmama-za-nad-10-000-evro.html", "text": "Задържан е участник в телефонна измама за над 10 000 евро. Това съобщиха от пресцентъра на МВР. На 7 февруари възрастен столичанин потърсил помощ в полицията. Обяснил, че в следобедните часове на домашния му телефон бил заплашен от непознат с искане за предоставяне на финансови средства. Минути по-късно, последвало второ обаждане – този път от „полицай“, който му обяснил, че в момента тече операция по залавяне на телефонни измамници, по познатата вече схема го убедил да участва с предоставяне на парична сума, която после веднага ще му бъде върната. Столичанинът изразил готовност да съдейства и по предварителна договорка оставил 3 000 лв. и над 10 000 евро на указаните му места. Веднага след сигнала било образувано досъдебно производство. В резултат на предприетите незабавни оперативно-издирвателни и процесуално-следствени действия, криминалистите установили и задържали извършителят на деянието - 35-годишен мъж с инициали Х. Ц. от София. Изяснено е, че той е играел ролята на „муле“ в престъпната схема. След доклад на събраните материали в Софийска районна прокуратура Х.Ц. е привлечен като обвиняем и му е наложена мярка за неотклонение „Задържане под стража“.", "date": "2018.02.20", "title": "МВР: Задържан е участник в телефонна измама за над 10 000 евро"}
{"url": "http://www.focus-news.net/news/2018/02/20/2490723/prezidentat-rumen-radev-shte-provede-sreshta-s-ministara-na-vanshnite-raboti-na-kralstvo-sauditska-arabiya-adel-bin-ahmed-al-dzhubeyr-na-21-fevruari.html", "text": "Президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр на 21 февруари. Това съобщиха от прессекретариата на държавния глава. Срещата ще се проведе от 10.00 часа на „Дондуков“ 2.", "date": "2018.02.20", "title": "Президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр на 21 февруари"}
{"url": "http://www.focus-news.net/news/2018/02/20/2490724/pazardzhik-vik-proveryava-za-sobstvena-smetka-na-vseki-5-godini-vodomerite-na-sgradnite-vodoprovodni-otkloneniya-po-selata-i-v-ednofamilnite-sgradi-v-gradovete.html", "text": "ВиК-Пазарджик проверява за собствена сметка на всеки 5 години водомерите на сградните водопроводни отклонения по селата и в еднофамилните сгради в градовете. Това съобщиха за Радио „Фокус”-Пазарджик от ВиК-Пазарджик. От дружеството уточниха, че и подмяната на тези водомери е грижа на ВиК, а също и подмяната на общите водомери в многофамилните сгради. Там проверката на разходните уреди се извършва на всеки 10 години и, когато този срок е изтекъл, те подлежат на смята. ВиК-Пазарджик вече разполага с нови водомери от 2018 година с метрологична гаранция. Те притежават пломба от тази година, а гаранцията важи за 10 години, ако уредът е изправен.\r\nВсички водомери, които са с изтекъл такъв срок, подлежат на смяна или на проверка. От дружеството уточниха, че това са нормативни изисквания, които важат за абонатите на водоснабдителните дружества в цялата страна, а не само в определен регион, и трябва да се спазват.\r\nВаня НИКОЛОВА", "date": "2018.02.20", "title": "Пазарджик: ВиК проверява за собствена сметка на всеки 5 години водомерите на сградните водопроводни отклонения по селата и в еднофамилните сгради в градовете"}
{"url": "http://www.focus-news.net/news/2018/02/20/2490720/dots-angel-dzhonev-regionalen-istoricheski-muzey-kyustendil-deloto-na-dimitar-peshev-e-priznato-i-uvekovecheno-za-pokoleniyata.html", "text": "Делото на Димитър Пешев е признато и увековечено за поколенията. Това каза пред Радио „Фокус” – Кюстендил доцент Ангел Джонев, историк към Регионален исторически музей – Кюстендил, по повод навършването на 45 години от смъртта на спасителя на българските евреи – Димитър Пешев. По думите на доцент Ангел Джонев, Димитър Пешев получава съответното признание още приживе от страна на Израел, която държава го признава за „Праведник на народите”. \r\n„Това е една титла, която се дава на хората, участвали в спасяването на евреите по света. Той я получава малко преди своята смърт. За да получи своята пълна реабилитация и признание в България, след падането на режима. След 1990 година се създават условия дейността му да получа заслужената почит. През 1997 година е награден с орден „Стара планина първа степен”. Провъзгласен е и за почетен гражданин на Кюстендил”, каза Ангел Джонев. \r\nПо думите му в Кюстендил е изградена къща-музей „Димитър Пешев”, която е точно копие на неговата родна къща. Изграден е паметник на площад „Велбъжд”. Улица и площад са наименувани на Димитър Пешев. В Еврейския дом „Шалом” има паметна плоча, на която е поставено неговото име. В София също е издигнат паметник на спасителите на евреите, а в Европейския парламент е поставен бюст на Димитър Пешев, редом до бащите на Европа.\r\nВенцеслав ИЛЧЕВ", "date": "2018.02.20", "title": "Доц. Ангел Джонев, Регионален исторически музей – Кюстендил: Делото на Димитър Пешев е признато и увековечено за поколенията"}
{"url": "http://www.focus-news.net/news/2018/02/20/2490725/vladimir-toshev-gerb-d-r-tsvetan-vasilev-e-predlozhen-za-izpalnitelen-direktor-na-mbal-vidin.html", "text": "Д-р Цветан Василев е предложен за изпълнителен директор на МБАЛ-Видин, каза на пресконференция Владимир Тошев, народен представител от ГЕРБ, предаде репортер на Радио „Фокус“-Видин. Той посочи, че министърът на здравеопазването Кирил Ананиев е  изпратил писмо до директора на видинската болница д-р Виолета Дочкова за организиране на общо събрание на акционерите, на което ще бъде избран нов борд за управление на здравното заведение. \r\n„Обявено е като предложение от Министерството на здравеопазването за изпълнителен директор на болницата – д-р Цветан Василев, за член на борда от Видин - д-р Борислав Милчев“, каза Владимир Тошев. Той допълни, че при предишното управление на видинската болница от страна на д-р Цветан Василев 60% от бюджетните разходи са били за здравни дейности, а 40% – за съпътстващи. „За съжаление сега 35% от разходите на видинската болница са за здравни дейности, а останалите 65% са за съпътстващи“, допълни народният представител.\r\nАнна ЛОЗАНОВА", "date": "2018.02.20", "title": "Владимир Тошев, ГЕРБ:  Д-р Цветан Василев е предложен за изпълнителен директор на МБАЛ-Видин"}
{"url": "http://www.focus-news.net/news/2018/02/20/2490726/ministerstvoto-na-turizma-zalichava-24-turoperatori-ot-natsionalniya-turisticheski-registar.html", "text": "Министерството на туризма заличава 24 дружества, регистрирани като туроператори от Националния туристически регистър (НТР). Това става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА), съобщиха от пресцентъра на министерството. По-голяма част от компанииите – 18 туроператора, се заличават, защото не са представили задължителна застраховка „Отговорност на туроператора“, което е изрично условие за извършване на туроператорска дейност. Останалите 6 дружества също не пригежават задължителната застраховка, но и сами са поискали да бъдат заличени като туроператори. \r\nМинистерство на туризма припомня, че заличените  дружества няма да бъдат премахнати от НТР, но ще бъде отразена заповедта за заличаването им. Така потребителите ще получават информация за актуалния статус на туроператора. Това се прави, за да се защитят допълнително интересите на клиентите от фирми в сивия сектор. Вече е извършено и вписването на обстоятелствата по заличаване в регистъра. \r\nОпределен е период от две години, през които заличените дружества нямат право да заявява регистриране за извършване на туроператорска дейност, считано от датата на издаване на настоящата заповед.", "date": "2018.02.20", "title": "Министерството на туризма заличава 24 туроператори от Националния туристически регистър"}
{"url": "http://www.focus-news.net/news/2018/02/20/2490727/menda-stoyanova-v-bryuksel-balgariya-shte-raboti-za-zadalbochavaneto-na-ikonomicheskiya-i-parichen-sayuz-no-ne-za-smetka-na-chlenkite-izvan-evrozonata.html", "text": "По време на своето първо председателство България ще насърчава задълбочаването на Икономическия и паричен съюз. Същевременно, нека то не е за сметка на държавите членки извън еврозоната, за да постигнем прозрачност, недискриминация и зачитане на принципите на Единния пазар. Това коментира в Брюксел народният представител от ГЕРБ и председател на Комисията по бюджет и финанси Менда Стоянова. Тя взе участие в пленарната сесия „Укрепване на устойчивостта и стабилизация на Икономическия и паричен съюз“ в рамките на Интерпарламентарната конференция за стабилност, икономическа координация и управление в ЕС, съобщиха от пресцентъра на ПП ГЕРБ.\r\n„През годините Европейският механизъм за стабилност доказа своето решаващо значение, като допринесе за запазването на финансовата стабилност в Европейския съюз през годините на кризата. С новите законодателни предложения се предвижда да бъде преобразуван в единен правен субект съгласно правото на Съюза, а именно в Европейски паричен фонд. Идеята е той да продължи да предоставя финансова помощ за стабилност за държавите членки в нужда, да привлича средства чрез емитиране на инструменти на капиталовите пазари и да извършва сделки на паричните пазари“, заяви Менда Стоянова. Тя подчера, че е важно членството във Фонда да не се променя и включването на други държави-членки да продължи да бъде възможно след тяхното присъединяване към еврото. \r\n По думите й много важен е въпросът дали институционализирането на Европейския паричен фонд ще доведе до засилване на ролята на Европейския парламент и на националните парламенти, посредством предоставените им правомощия да упражняват парламентарен контрол върху дейността му. „Предвижда се Европейският паричен фонд да предоставя ежегоден доклад за изпълнението на задачите си, както и годишните си счетоводни отчети и финансовия си отчет както на въвлечените в процеса Европейски институции, така и на националните парламенти на членовете на Европейския паричен фонд и на участващите държави членки, които се намират в тясно сътрудничество за присъединяване към еврото. Освен това управляващият директор на фонда може да бъде изслушван от съответните компетентни комиссии на Европейския парламент по въпроса за изпълнението на задачите на Европейския паричен фонд, както и да отговори писмено или устно на зададените му въпроси от Европейския парламент и на Съвета“, каза още Менда Стоянова.", "date": "2018.02.20", "title": "Менда Стоянова в Брюксел: България ще работи за задълбочаването на Икономическия и паричен съюз, но не за сметка на членките извън еврозоната"}
{"url": "http://www.focus-news.net/news/2018/02/20/2490716/stara-zagora-v-grada-shte-se-provede-dvudneven-seminar-posveten-na-nasledyavaneto-i-osinovyavaniyata.html", "text": "Прилагането на законодателството в сферата на наследяването и осиновяванията ще бъде тема на двудневен семинар-обучение за общински служители в града. Това съобщиха от пресцентъра на Община Стара Загора. Общината организира семинар на тема „Административно обслужване. Удостоверение за наследници“ за служители от отдел „Гражданско състояние“, кметове, кметски наместници, технически сътрудници в кметствата на територията на общината. Лектори ще бъдат държавни експерти на Главна Дирекция \"Гражданска регистрация и Административно обслужване\". Семинарът ще се проведе в общинската зала „П. Р. Славейков“. Той ще започне на 21 февруари 2018 г. в 13.30 часа с лекция на държавния експерт от ГД ГРАО Петя Буланова, от Министерството на регионалното развитие и благоустройството. Тя е посветена на определянето на кръга от наследници, реда на наследяване и преглед на законодателството в областта на наследяването. В рамките на два дни участниците ще бъдат запознати и с практически примери за наследяване, видовете осиновявания и издаването на удостоверения за наследници и законодателството, което ги регламентира, съобщи секретарят на Община Стара Загора Делян Иванов.", "date": "2018.02.20", "title": "Стара Загора: В града ще се проведе двудневен семинар, посветен на наследяването и осиновяванията"}
{"url": "http://www.focus-news.net/news/2018/02/20/2490729/evrodeputatat-eva-maydel-gerbenp-samo-25-ot-uchitelite-sa-podgotveni-s-digitalni-umeniya.html", "text": "Ако искаме Европа да диктува новите тенденции, трябва да инвестираме в човешкия капитал. 75% от най-бързо развиващите се професии изискват STEM умения, а само 25% от учителите са подготвени с дигитални умения.“, заяви българският евродепутат от ГЕРБ/ЕНП Ева Майдел по време на третото издание на конференцията на високо равнище „Мастърс ъф Диджитал“. Това съобщиха от пресцентъра на ПП ГЕРБ. \r\nЕва Майдел (ГЕРБ/ЕНП) бе сред основните говорители в панела „Как да укрепим дигиталния растеж и развитието на стартъпи“. Панелистите сред които бяха изпълнителни мениджъри на Оракъл, Битком и Гугъл, се обединиха около идеята, че е необходима по-голяма координация между големите корпорации и стартиращите компании. „Обменът на знание и експертиза трябва да е лесен и достъпен за всеки, който желае да развие бизнес идея“, заяви българският евродепутат от ГЕРБ/ЕНП Ева Майдел. \r\nФорумът, организиран от една от най-големите търговски и бизнес асоциации „ДиджиталЮроп“, бе открит от Комисаря, отговарящ за въпросите за цифровата икономика и общество, Мария Габриел. \r\nКонференцията има за цел да идентифицира основните проблеми пред малките и средни предприятия и дигиталната икономика, като събере на едно място политици, представители на бизнеса и неправителствен сектор. „Над 90% от европейските компании са МСП. Европа не може да си позволи да неглижира техните проблеми. Необходимо е да работим за свободно движение на данни, оптимизирането на единния вътрешен пазар на ЕС и за улесняване на трансграничните услуги“, коментира евродепутатът Ева Майдел (ГЕРБ/ЕНП).", "date": "2018.02.20", "title": "Евродепутатът Ева Майдел (ГЕРБ/ЕНП): Само 25% от учителите са подготвени с дигитални умения"}
{"url": "http://www.focus-news.net/news/2018/02/20/2490728/blagoevgrad-eksperti-ot-natsionalen-park-rila-zapoznaha-uchenitsi-ot-grada-s-bogatoto-bioraznoobrazie-v-parka.html", "text": "Експерти от Национален парк (НП) „Рила“ запознаха ученици от Благоевград с богатото биоразнообразие в парка, предаде репортер на Радио „Фокус“-Пирин. Поводът е отбелязването на 26-ата годишнина от обявяването на парка за защитена територия. Планирана е богата програма в периода от днес до 26 февруари под надслов „Дни на Национален парк „Рила“. Мероприятията започнаха с екологична образователна програма в залите на Регионален исторически музей – Благоевград. Пред четвъртокласници от III ОУ „ Димитър Талев“ в Благоевград експертът в НП „Рила“ Стефан Кирилов представи богатото биоразнообразие в защитената територия. Учениците научиха за флората и фауната в парка.\r\nЛора КАЛЧЕВА", "date": "2018.02.20", "title": "Благоевград: Експерти от Национален парк „Рила“ запознаха ученици от града с богатото биоразнообразие в парка"}
{"url": "http://www.focus-news.net/news/2018/02/20/2490718/d-r-kuzman-gelov-rzok-smolyan-opredeleni-sa-poveche-sredstva-za-obshtinskite-bolnitsi-v-oblastta.html", "text": "Средствата за общинските болници в област Смолян вече са определени и те са повече, отколкото здравните заведения са изработвали през същите месеци за миналата година. Това каза за Радио „Фокус“-Смолян д-р Кузман Гелов – директор на Районната здравноосигурителна каса (РЗОК)-Смолян. По думите му на този етап лечебните заведения не могат да достигнат определените стойности. \r\n„Сега обаче има възможност средствата, ако не се изпълнят за един месец, да се отложат да следващия. Болниците са известени, но трудно достигат определените суми. Миналия месец не успяха да ги достигнат. Сега вече нищо не се губи, защото средствата се прехвърлят от месец за месец“, поясни д-р Гелов. \r\nТой отбеляза, че така има възможност за по-гъвкаво управление на средствата. По думите на директора на РЗОК-Смолян обаче болните в общинските болници в Смолянска област намаляват и не могат да бъдат достигнати 100 процента от предвидените дейности, като не е ясно какви са причините за това. По отношение на надлимитните дейности на общинските болници в областта за 2017 г., д-р Гелов посочи, че има малки суми за разплащане. Той уточни, че при вземане на решение от страна на Надзорния съвет на Касата, средствата веднага ще бъдат разплатени.\r\nНели ГЕРГЬОВСКА", "date": "2018.02.20", "title": "Д-р Кузман Гелов, РЗОК-Смолян: Определени са повече средства за общинските болници в областта"}
{"url": "http://www.focus-news.net/news/2018/02/20/2490731/veliko-tarnovo-izlozhba-posvetena-na-140-godishninata-ot-rozhdenieto-na-aleksandar-bozhinov-otkrivat-v-svishtov.html", "text": "Изложба, посветена на 140-годишнината от рождението на Александър Божинов, откриват в Свищов. Експозицията ще е подредена в Художествена галерия „Николай Павлович“, съобщиха от пресцентъра на Общината.\r\nАкадемик Александър Божинов е роден на 24 февруари 1878 година, в Свищов. Той е признат за основоположник на българската художествена карикатура и е автор на богато творческо наследство, включващо рисунки, илюстрации, картини, стенописи и сценографии в Народния театър. Автор е на публицистични и мемоарни книги, хумористична и детска поезия, на отзиви и критики за  художествени изложби и театрални постановки.\r\nВъв фонда на свищовската галерия се пазят над 3 500 творби на акад. Александър Божинов.\r\nВ изложбата са представени общо 146 негови картини, карикатури, рисунки, илюстрации и шаржове, както и негови лични вещи и оригинална авторска диорама – „Млада София“.\r\nОфициалното откриване е на 23 февруари (петък), от 17.00 часа в ХГ „Н. Павлович“ . Експозицията ще остане в Галерията един месец.\r\nалерията един месец.", "date": "2018.02.20", "title": "Велико Търново: Изложба, посветена на 140-годишнината от рождението на Александър Божинов, откриват в Свищов"}
{"url": "http://www.focus-news.net/news/2018/02/20/2490732/zasedanie-na-parlamentarnata-grupa-na-pp-gerb-shte-se-provede-v-narodnoto-sabranie.html", "text": "Заседание на Парламентарната група на ПП ГЕРБ ще се проведе от 17.00 ч. в Народното събрание (пл. „Народно събрание“ №2). Това съобщиха от пресцентъра на партията. След края на заседанието председателят на ПГ на ГЕРБ Цветан Цветанов ще даде изявление.", "date": "2018.02.20", "title": "Заседание на Парламентарната група на ПП ГЕРБ ще се проведе в Народното събрание"}
{"url": "http://www.focus-news.net/news/2018/02/20/2490733/nimh-znachitelna-oblachnost-i-valezhi-ot-dazhd-i-snyag-shte-ima-do-kraya-na-sedmitsata.html", "text": "Значителна облачност и валежи от дъжд и сняг ще има до края на седмицата. Това съобщиха за Агенция „Фокус” дежурните синоптици Евгения Егова и Марияна Попова от Националния институт по метеорология и хидрология (НИМХ) при Българската академия на науките (БАН).\r\nПрез следващото денонощие ще преобладава облачно време, на места ще има превалявания от дъжд. В Северна България и във високите полета на Западна, главно в нощните часове, дъждът ще се примесва и ще преминава в сняг. Ще духа слаб, в Дунавската равнина и Източна България, до умерен вятър от изток-североизток. Минималните температури ще са между минус 1° и 4°, максималните ще са предимно между 4° и 9°.\r\nИ през следващите дни ще преобладава облачно време. Вятърът ще бъде предимно от изток, слаб до умерен. Температурите ще останат без съществена промяна – минималните най-често между минус 1° и 4°, максималните – предимно между 2° и 7°. В четвъртък в северозападните райони и в планините ще превалява сняг, в останалите райони преваляванията ще бъдат от дъжд, предимно слаби. В петък ще е почти без валежи. В събота от югозапад валежите ще се активизират. Ще завали дъжд, а през нощта срещу неделя с усилване на вятъра от североизток ще започне бързо и чувствително застудяване и дъждът ще премине в сняг. В неделя снеговалежите ще продължат, като повече ще са в Западна България. В началото на следващата седмица ще бъде студено, валежите ще отслабнат.\r\nЦветилена СИМЕОНОВА", "date": "2018.02.20", "title": "НИМХ: Значителна облачност и валежи от дъжд и сняг ще има до края на седмицата"}
{"url": "http://www.focus-news.net/news/2018/02/20/2490730/mvr-zamestnik-ministar-stefan-balabanov-provede-rabotna-sreshta-s-predstaviteli-na-elektrorazpredelitelnite-druzhestva.html", "text": "По покана на зам.-министъра на вътрешните работи Стефан Балабанов се състоя работна среща с представители на електроразпределителните дружества. Това съобщиха от пресцентъра на МВР. Целта на разговора бе обсъждане на възможност за сътрудничество в превантивните усилия на МВР срещу телефонните измами. Зам.-министър Балабанов постави темата за дискусия -  идеята е на фактурите, които потребителите получават за ежемесечното си потребление, да бъди изписан кратък текст, който отново да напомня и предупреждава за този вид престъпления. \r\nВсяко усилие да предпазим хората от измами, си заслужава – бе единодушното становище на представителите на електроразпределителните дружества. Те допълниха идеята с различни варианти, които биха могли да бъдат мултиплицирани в една такава кампания. Заедно приеха и текста, който може да бъде вписан „МВР предупреждава: Искат Ви пари по телефона. Спри, не се доверявай! Това е измама.“ Обсъдиха и възможността този проект да продължи шест месеца, след което да се анализира резултатът от него с оглед на бъдещи съвместни инициативи.", "date": "2018.02.20", "title": "МВР: Заместник-министър Стефан Балабанов проведе работна среща с представители на електроразпределителните дружества"}
{"url": "http://www.focus-news.net/news/2018/02/20/2490734/vratsa-izpadnalo-e-v-koma-17-godishnoto-momche-padnalo-ot-tretiya-etazh-na-tsentara-za-sotsialni-uslugi-za-detsa-s-uvrezhdaniya-v-roman.html", "text": "17-годишно момче от комплексния център за деца с увреждания в Роман е транспортирано в МБАЛ-Враца с черепно мозъчна травма, съобщиха за Радио „Фокус“ – Видин от болницата. Момчето е докарано тази сутрин в болницата в тежко състояние, с травма на главата и наранявания на гръдния кош. То е изпаднало в кома и заради тежкото му състояние се транспортира към университетската болница в Плевен. По първоначални данни 17-годишното момче е паднало от триетажната сграда на комплекса в Роман. Случаят се разследва.\r\nАнна ЛОЗАНОВА", "date": "2018.02.20", "title": "Враца: Изпаднало е в кома 17-годишното момче, паднало от третия етаж на Центъра за социални услуги за деца с увреждания в Роман"}
{"url": "http://www.focus-news.net/news/2018/02/20/2490735/pazardzhik-natsionalno-sastezanie-po-ski-byagane-za-detsa-s-narusheno-zrenie-se-provede-v-kurorta-yundola-kray-velingrad.html", "text": "Национално състезание по ски бягане за деца с нарушено зрение се проведе в курорта Юндола, съобщи за Радио „Фокус“ – Пазарджик Бояна Кирилова от Община Велинград. Тя допълни, че за поредна година Българската параолимпийска асоциация със съдействието на Община Велинград организират в курорта Юндола националното състезание по ски бягане за деца с нарушено зрение. „Първенството е в два състезателни дни и в него  участваха общо 20 деца от двете функциониращи училища за деца с нарушено зрение в България – в София и Варна. \r\nСъстезателите от различните възрастови групи са разпределени според степента на остатъчно зрение. Активно съдействие по време на състезанията оказаха състезателите от  ски клуб  “Атлас”. В първия състезателен ден участниците мериха сили на дистанция от 1 км, а вторият по-дългата дистанция от 2 км“, обясни Кирилова. Тя каза също, че след състезанието се е провела и церемония по тържественото награждаване на победителите.\r\nВаня НИКОЛОВА", "date": "2018.02.20", "title": "Пазарджик: Национално състезание по ски бягане за деца с нарушено зрение се проведе в курорта Юндола край Велинград"}
{"url": "http://www.focus-news.net/news/2018/02/20/2490737/vitsepremierat-ekaterina-zaharieva-shte-prieme-sauditskiya-ministar-na-vanshnite-raboti-adel-al-dzhubeyr-na-21-fevruari.html", "text": "Вицепремиерът и министър на външните работи Екатерина Захариева ще приеме на 21 февруари в София министъра на външните работи на Кралство Саудитска Арабия Адел Ал-Джубейр. Това съобщиха от пресцентъра на министерството.\r\nПо време на срещата двамата външни министри ще обсъдят възможностите за задълбочаване на установения политически диалог, сътрудничеството в сферата на сигурността, борбата с тероризма, както и въпроси свързани с развитието на отношенията в областта на икономиката и инвестициите. Задълбочаването на партньорството в сферата на инвестициите, включително земеделие, високотехнологични отрасли, енергетика и туризъм е от стратегическо значение в отношенията на двете страни. Първите дипломати ще обсъдят и политиката на ЕС по отношение на Южното съседство в контекста на актуалната политическа обстановка в региона. \r\nВ рамките на посещението си в България външният министър на Саудитска Арабия ще проведе срещи и с президента Румен Радев, министър-председателя Бойко Борисов и председателя на Комисията по външна политика на Народното Събрание Джема Грозданова.", "date": "2018.02.20", "title": "Вицепремиерът Екатерина Захариева ще приеме саудитския министър на външните работи Адел Ал-Джубейр на 21 февруари"}
{"url": "http://www.focus-news.net/news/2018/02/20/2490722/predsedatelyat-na-ns-tsveta-karayancheva-provede-rabotna-sreshta-s-balgarskiya-evrokomisar-otgovaryasht-za-tsifrovata-ikonomika-i-tsifrovoto-obshtestvo-mariya-gabriel.html", "text": "Председателят на Народното събрание Цвета Караянчева разговаря с българския еврокомисар, отговарящ за цифровата икономика и цифровото общество Мария Габриел. Това съобщиха от пресцентъра на Народното събрание. Работната среща се проведе в сградата на Европейската комисия в Брюксел. По време на разговора председателят на парламента и еврокомисарят оцениха високо основния приоритет на Българското председателство – европейската перспектива пред Западните Балкани. Цвета Караянчева и Мария Габриел се обединиха около извода, че страните от региона трябва да бъдат оценявани според усилията, които полагат, и реформите, които реализират.  \r\nЕвропейската перспектива пред страните от Западните Балкани е допълнителна гаранция за сигурността както в региона, така и в цяла Европа, бе споделено на разговора. Българският еврокомисар оцени високо предстоящата среща в България, посветена на парламентарния контрол върху работата на Европол. Мария Габриел подчерта, че за нея ще бъде удоволствие да се включи в работата на форума заедно с еврокомисаря, отговарящ за Съюза на сигурност Джулиан Кинг. \r\nЦвета Караянчева поздрави българския еврокомисар за успешната й работа в сферата на цифровата икономика и цифровото общество. \r\nМария Габриел подчерта необходимостта от повече средства в следващата многогодишна финансова рамка в частта за дигитализация и постави основен акцент върху цифровите умения, киберсигурността и суперкомпютрите.", "date": "2018.02.20", "title": "Председателят на НС Цвета Караянчева проведе работна среща с българския еврокомисар, отговарящ за цифровата икономика и цифровото общество Мария Габриел"}
{"url": "http://www.focus-news.net/news/2018/02/20/2490738/veliko-tarnovo-obshtestvenata-trapezariya-v-grada-shte-raboti-bez-prekasvane-tsyala-godina.html", "text": "Обществената трапезария във Велико Търново ще работи с увеличен капацитет през цялата 2018 година, информираха от общинската дирекция „Социални дейности и здравеопазване”. Трайно увеличен остава капацитетът на социалната услуга, осигурена от Общината в подкрепа на хората от най-уязвимите групи – 75 са бенефициентите й. Те ще получават топъл обяд (супа, основно ястие, хляб, поне веднъж седмично и десерт) във всеки от оставащите 207 работни дни до края на годината. Това съобщиха от пресцентъра на Община Велико Търново. \r\nНеобходимото финансиране в размер на 45 022 лева е договорено с фонд „Социална закрила” към Министерството на труда и социалната политика.\r\nУслугата „Обществена трапезария” се изпълнява от Домашния социален патронаж в Дебелец. Целите са подобряване качеството на живот и задоволяване на потребностите от храна на хора, които по обективни причини не могат да си я осигурят сами. Потребителите получават дневните си порции всеки ден от понеделник до петък в сградата на Регионалната здравна инспекция във Велико Търново, която се намира на ул. „Никола Габровски” №23. Работното време на бившата столова е от 11,00 ч. до 13,00 ч.\r\nСоциалната услуга е достъпна за следните категории бенефициенти, всеки от които трябва да е с постоянен адрес в старопрестолния град или населените места от общината: жители без доходи и близки, които да се грижат за тях; хора и семейства, чиито доходи са по-ниски от диференцираните минимални прагове, заради което получават месечни помощи по реда и условията на Правилника за прилагане на Закона за социално подпомагане; самотно живеещи лица, които получават минималните видове пенсии; скитащи и бездомни хора, включително деца, регистрирани в дирекция „Социално подпомагане“; лица от уязвими групи, включително граждани на трети страни.\r\nВсеки, който желае да бъде включен към потребителите на обществената трапезария, следва да подаде заявление в сградата на Община Велико Търново. Образци могат да бъдат намерени в стая 222 на общината, както и на сайта на институцията /www.veliko-tarnovo.bg/. Допълнителна информация може да бъде получена на телефони 062/61925, 06117/2053 и на email dsp_vt@abv.bg.", "date": "2018.02.20", "title": "Велико Търново: Обществената трапезария в града ще работи без прекъсване цяла година"}
{"url": "http://www.focus-news.net/news/2018/02/20/2490739/sport-germaniya-se-izravni-s-norvegiya-po-broy-specheleni-zlatni-medali-v-pyonchan.html", "text": "Германия се изравни с лидера в класирането по брой спечелени златни медали на Зимните олимпийски игри в Пьончан - Норвегия. След 11-тия ден от началото на Олимпиадата двете страни имат по 11 златни отличия. \r\nНа трето място е Холандия.", "date": "2018.02.20", "title": "Спорт: Германия се изравни с Норвегия по брой спечелени златни медали в Пьончан"}
{"url": "http://www.focus-news.net/news/2018/02/20/2490741/atanas-iliev-rayonen-prokuror-na-plovdiv-detsata-ednoto-ot-koito-e-s-opasnost-za-zhivota-zaradi-prichinena-telesna-travma-sa-bili-nedohraneni.html", "text": "Двете деца - близнаци, едното от които е с опасност за живота заради причинена телесна травма, са били недохранени. Това каза на пресконференция районният прокурор на Пловдив Атанас Илиев, предаде репортер на Радио „Фокус”-Пловдив. „Те са доста под нормалното тегло за годините си”, заяви прокурор Илиев. \r\nПо думите му сигналът е подаден от майката на децата на тел. 112, след инцидента, който е станал снощи, около 19.30 часа. Предприети са спешни действия, направена е животоспасяваща операция на едното от близнаците – момчето. Следи се и в момента състоянието му. Прокуратурата изяснява приоритетно причините, довели до инцидента. По думите на майката гипсов орнамент се е откачил от стената и е ударил едното от децата по главата, докато е било в креватчето. Детето има спукване на черепа.\r\n„Всичко това подлежи на проверка”, посочи Илиев. Ще се установява също какви грижи е полагала майката и за другото дете, което е момиче. Предстоят медицински експертизи по отношение на двете деца, разпити на още свидетели и повторен оглед на местопроизшествието.\r\nЦветана ТОНЧЕВА", "date": "2018.02.20", "title": "Атанас Илиев, районен прокурор на Пловдив: Децата, едното от които е с опасност за живота заради причинена телесна травма, са били недохранени"}
{"url": "http://www.focus-news.net/news/2018/02/20/2490743/dha-prezidentski-sayuz-e-imeto-na-novata-formalna-koalitsiya-mezhdu-islyamisti-i-natsionalisti-v-turtsiya.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган обяви името на изборната коалиция с Партията на националистическото движение (ПНД), предаде информационната агенция Догу хабер ажансъ (ДХА). След заседание на Парламентарната група на ПСР в Меджлиса стана ясно, че Ердоган и лидера на ПНД Девлет Бахчели са се разбрали да ся явяват общо на изборите като „Президентски съюз”. „Детайлите ще бъдат оповестени на обществеността по-късно от работната група. Засега в този съюз се виждат две партии. Не е невъзможно са станат и три, но засега категоричното участие е на ПСР и на ПНД.”, посочва още Ердоган, цитиран от ДХА.Агенция „Фокус” припомня:\r\nИмето на новосформирания Президентски съюз в Турция може да се възприема в буквален превод и като „Съюз на обществеността, на обществото, на народа”. Контекстът и смисълът обаче са именно „президентски”. Не случайно лидерът на ПНД Девлет Бахчели вече оповести създаването на „третата турска република” след общите и президентите избори на 3 ноември 2019 год. Неговата периодизация на най-новата турска история е в 3 фази:\r\n- първата турска република, създадена от Ататюрк през 1923 год., с характеристиките на еднопартийна система – учредената от него Народнорепубликанска партия (НРП);\r\n- втората турска република – от края на 40-те години на миналия век, с преминаването към многопартийна система в Турция;\r\n- третата турска република трябва да се „роди” на въпросните избори на 3 ноември 2019 год. А именно – тандемът Ердоган – Бахчели, под „зоркия поглед” на Ататюрк.\r\nТретият потенциален участник в новия ислямистко-националистически съюз в Турция е откровено ислямистката Партия на щастието (ПЩ, известна още и като Партията на благополучието – ПБл). Тя е последната ислямистка формация на безспорния лидер на турските ислямисти и бивш премиер Неджметтин Ербакан. Георги Димов", "date": "2018.02.20", "title": "ДХА: Президентски съюз е името на новата формална коалиция между ислямисти и националисти в Турция"}
{"url": "http://www.focus-news.net/news/2018/02/20/2490744/sport-germaniya-specheli-i-trite-otlichiya-v-ski-severnata-kombinatsiya-v-pyonchan.html", "text": "Германия спечели и трите отличия в ски-северната комбинация от голяма шанца на Зимните олимпийски игри в Пьончан. Златният медал бе връчен на Йоханес Ридзек, който финишира за за 23:52.5 минути. Втори и трети останаха сънародниците му Фабиан Рийсле и Ерик Френцел, които завършиха съответно на 0.4 секунди и 0.8 секунди от Ридзек. \r\nТака Германия изравни лидера в класирането по брой спечелени златни медали на Зимните олимпийски игри в Пьончан – Норвегия. След 11-тия ден от началото на Олимпиадата двете страни имат по 11 златни отличия. Скандинавската страна обаче все още е начело по общ брой спечелени медали. Норвегия има 11 златни, 10 сребърни и 8 бронзови медала и води пред Германия с 3 сребърни и 3 бронзови медала.", "date": "2018.02.20", "title": "Спорт: Германия спечели и трите отличия в ски-северната комбинация в Пьончан"}
{"url": "http://www.focus-news.net/news/2018/02/20/2490745/obshtina-blagoevgrad-startiraha-initsiativite-po-povod-26-godishninata-ot-obyavyavaneto-na-np-rila-za-zashtitena-teritoriya.html", "text": "Стартира официалната програма по повод 26 годни от обявяването на Национален парк (НП) „Рила“ за защитена територия. Началото бе поставено в 10:00 часа в залите на Регионален исторически музей – Благоевград. Това съобщиха от пресцентъра на Община Благоевград. Специално подготвеното еко-занимание запозна малчуганите от ДГ „Ведрица“ с животни рекордьори обитаващи териториите на НП „Рила“. За малките любознайковци бяха подготвени изображения на животни, които те трябваше да оцветят. А за финал получиха подаръци магнитнитчета с различни природни забележителност от Национален парк „Рила“. Екологично - образователната програма продължи пред четвъртокласници от ОУ „Димитър Талев“, с разказ за историята на парка, неговите забележителности, езера, водопади, пътеки. Децата разгледаха и специално устроения кът за животни в отдел „Природа“ към РИМ-Благоевград. През ученици от 9, 10 и 11 клас от ПМГ „Акад. Сергей Корольов“ експерти представиха презентации за уникалното биологичното разнообразие в НП „Рила“, природните забележителности и резерватите, както и правилата за поведение в защитената територия.\r\nИнициативите по повод 26-годишнината на НП „Рила“ продължават на 21 и 22 февруари в залите на РИМ-Благоевград. Утре, 21 февруари /сряда/ от 10:30 часа в екологично-образователните програми ще се включат деца от ДГ „Вечерница“. В 11:10 ученици от III В клас от СУИЧЕ „Св. Климент Охридски“ ще участват в презентации на тема „Кой расте в Национален парк „Рила“. След тях участие ще вземат ученици от II класове от ОУ „Димитър Благоев“ и ОУ „Димитър Талев“. На 22 януари /четвъртък/ от 09:45 часа ученици от IV А клас от ОУ „Димитър Талев“ ще научат за природата на парка с презентации за животните, растенията и птиците, а деца от ДГ „Вечерница“ с еко-занимания ще се запознаят с животните рекордьори на териториите на НП „Рила“. От 14:00 ч. презентациите и еко-заниманията продължават с ученици от СУ „Иван Вазов“ Благоевград.\r\nПаралелно със заниманията в РИМ-Благоевград на 22 на февруари от 10:00 до 18:00 часа в Градската художествена галерия ще се проведе еко работилница. В заниманията участие ще вземат деца от детските градини, училища, младежи и девойки от ЦНСТ и Защитено жилище за лица с умствена изостаналост. Те ще изработват еко-хранилки от портокалови кори, картини на животни обитаващи НП „Рила“ от семена и рамки за снимки от бързосъхнеща глина. \r\nОтбелязването на 26-годишнината на НП „Рила“ е съпътствано и с изложба с рисунки от Четвъртия национален ученически конкурс „Национален парк „Рила“ – познат и непознат“. Експозицията е наредена в залите на Градска художествена галерия, Център за личностно и творческо развитие на децата на Благоевград и РИМ-Благоевград.\r\nНа 23 януари от 10:30 часа студенти по режисура от ЮЗУ „Н. Рилски“ с ръководител доц. Камбурова ще проведат мотивационна среща с екипа създал филма „Национален парк „Рила“ и зоната на вечните снегове“. В Регионален исторически музей – Благоевград ще бъде изнесена постановката „Приключенията на прилепа Дарки“, която ще започне в 15:00 часа. Участие в представлението ще вземат деца от ДЮТ „Щурчо“ към ЦЛТРДБ.\r\nДни на отворени врати ще се проведат на 24 и 25 февруари в Посетителски център за Национален парк „Рила“ в Паничище и Посетителски-информационен център – гр. Самоков.\r\nКулминацията в честванията е програмата на 26 февруари, от 11:30 часа, в зала „22 септември“ - на тържествена церемония ще бъде представен юбилеен филм за „Национален парк „Рила“ и зоната на вечните снегове. Подготвена е музикална програма и ще бъде подредена и юбилейна експозиция под надслов „Национален парк „Рила“ – ретроспекция“. \r\nМероприятията по повод годишнината от обявяване на НП „Рила“ за защитена територия“ се организират съвместно с Община Благоевград, Регионалния исторически музей-Благоевград, Регионалния телевизионен център - Благоевград, Регионалното управление на образованието - Благоевград, Центъра за личностно и творческо развитие на децата на Благоевград.", "date": "2018.02.20", "title": "Община Благоевград: Стартираха инициативите по повод 26-годишнината от обявяването на НП „Рила“ за защитена територия"}
{"url": "http://www.focus-news.net/news/2018/02/20/2490747/pernik-v-dvoretsa-na-kulturata-shte-se-provede-tseremoniya-po-nagrazhdavane-na-prizyorite-ot-hhvi-mfmi-surva-2018.html", "text": "На 21 февруари, от 10.00 часа, в кабинета на кмета на Община Перник Вяра Церовска ще се проведе пресконференция. Това съобщиха от пресцентъра на Общината. От 17.00 часа в същия ден в Двореца на културата ще се проведе церемония по награждаване на призьорите от ХХVІI МФМИ „Сурва” – Перник 2018!", "date": "2018.02.20", "title": "Перник: В Двореца на културата ще се проведе церемония по награждаване на призьорите от ХХVІI МФМИ „Сурва” – 2018"}
{"url": "http://www.focus-news.net/news/2018/02/20/2490736/vladimir-toshev-gerb-protestite-s-blokirane-na-glaven-pat-e-79-sa-chisto-politicheski-i-manipulativni.html", "text": "Протестите с блокиране на главен път Е-79 са чисто политически и манипулативни, каза на пресконференция Владимир Тошев, народен представител от ГЕРБ, предаде репортер на Радио „Фокус“ – Видин. В пресконференцията заедно с народния представител участваха областният  управител на Видин Албена Георгиева и общински съветници. Владимир Тошев заяви, че организаторите на процесите са политически лица, като някои са били общински съветници много мандати, а други – народни представители от Видинския район. „Определям протестите като манипулативни защото изграждането на пътя Видин – София ще стане със или без протести, работата в различните фази е достатъчно ускорена и върви по график“, каза Владимир Тошев. \r\nТой изрази огорчение от грозни обиди и нецензурни изрази в социалните мрежи по негов адрес, както и по адрес на кмета на Видин и областния управител. „Правителството  е инвестирало във Видин 54,4 млн. лв. за ремонтни дейности на пътната инфраструктура, 13 млн. лв. са средствата за социални дейности в областта. Изграждането на Дунав мост 2 е заслуга на ГЕРБ, откриването на филиал във Видин на Русенския университет  стана благодарение на правителството на Огнян Герджиков и огромната работа, която свършихме от ГЕРБ“, заяви Владимир Тошев. Той допълни, че според графика на Агенция \"Пътна инфраструктура\" проблемният участък от главен път Е 79 между Дунавци и Медовница ще бъде завършен през 2022 г. „Пътят от Видин до Ружинци ще бъде магистрален път, между Мездра и Ботевград пътят няма да е магистрала, защото това е тежък участък и се оскъпява строителството заради изграждането на аварийна лента“, допълни Владимир Тошев.\r\n\"Превозвачи от Видин настояват да им бъде осигурено преминаване по главен път Е-79 по време на  протестите\", заяви Албена Георгиева. Тя посочи, че в областната администрация е получено писмо от 8 фирми за пътнически превози. „Това са 8 лицензирани превозвачи от общо 11-те превозвачи в региона. Те посочват, че с блокирането на  главен път Е-79 се нарушава правото им да работят“, допълни Албена Георгиева. В писмото се посочва, че превозвачите най-много са заинтересовани от изграждането на магистрален път до Видин, но не са съгласни с действията на група граждани от Видин, които блокират Е-79. „Това създава редица неудобства за пътниците и сериозни пречки за изпълнение на разписанията. Преобладаващата част от пътуващите са възрастни хора, възпрепятства техния достъп до здравни и социални услуги“ се казва в писмото.  На пресконференцията присъстваше и Янина Каменова, като представител на превозвачите. Тя посочи, че при блокирането на пътя, което продължава часове се създават големи проблеми с пътуващите. „Има възрастни хора, някои излезли от болница, на които им се налага да стоят часове в автобуса“, каза Янина Каменова.\r\nАнна ЛОЗАНОВА", "date": "2018.02.20", "title": "Владимир Тошев, ГЕРБ: Протестите с блокиране на главен път Е-79 са чисто политически и манипулативни"}
{"url": "http://www.focus-news.net/news/2018/02/20/2490749/prokuror-atanas-iliev-rano-e-da-se-govori-dali-na-maykata-na-bliznatsite-ot-plovdiv-shte-bade-povdignato-obvinenie.html", "text": "Рано е да се говори дали на майката на близнаците от Пловдив ще бъде повдигнато обвинение. Това каза на пресконференция районният прокурор Атанас Илиев, предаде репортер на Радио „Фокус”-Пловдив. Към настоящия момент няма такова. Предстои да се види дали ще има основания за това. Очакват се резултатите от експертизите. „Първоначалните данни в прокуратурата са били за синини и недохранване и на двете деца”, посочи прокурор Илиев. И двете деца са в болница. Засега няма данни другото дете да е ранено.  Очаква се в близките дни да се събере повече информация по случая. Жената е отглеждала децата си сама, тъй като другият родител е в Германия, където работи. В прокуратурата засега няма и данни за друго лице, което да е живеело в апартамента с майката.\r\nЦветана ТОНЧЕВА", "date": "2018.02.20", "title": "Прокурор Атанас Илиев: Рано е да се говори дали на майката на близнаците от Пловдив ще бъде повдигнато обвинение"}
{"url": "http://www.focus-news.net/news/2018/02/20/2490746/kyustendil-na-obshto-37-godini-zatvor-sa-osadeni-na-parva-instantsiya-obvinenite-v-ubiystvoto-na-priblizheniya-do-bratya-galevi-nikolay-radev-ot-dupnitsa.html", "text": "Присъди за общо 37 години лишаване от свобода получиха на първа инстанция обвинените в убийството на приближения до Братя Галеви Николай Радев от Дупница, предаде репортер на Радио „Фокус” – Кюстендил. Съдия Мирослав Начев, докладчик по делото, произнесе осъдителните присъди спрямо Николай, Владимир и Иван Карастоянови. Иван Карастоянов беше признат за виновен в това, че в съучастие с останалите умишлено е улеснил умъртвяването на Николай Радев, чрез нанасяне на побой, сломяване на съпротивата и осъществяване на спънки. Той получи присъда от 13 години лишаване от свобода, при първоначален режим на изтърпяване „строг”. Владимир Карастоянов получи 9 години лишаване от свобода, а Николай Карастоянов – 15 години. Тримата трябва да платят солидарно на Милена Радева сумата от 50 000 лева, представляваща обезщетение за претърпени неимуществени вреди. Съдът постанови Гълъбина Радева и Юри Радев да получат от тримата осъдени по 120 000 лева. Обезщетенията са от датата на убийството, до окончателното им плащане. \r\nОсъдените трябва да заплатят над 7 000 лева разходи по делото, сторени от Областна дирекция на МВР – Кюстендил, както и над 4 000 лева за възнаграждения на вещи лица. Държавните такси, свързани с обезщетенията са над 11 хиляди лева. Присъдата може да бъде обжалвана или протестирана на по-горна инстанция в срок от 15 дни. Спрямо осъдените беше постановена забрана да напускат пределите на страната, беше взета и мярка за неотклонение „Парична гаранция”, която е в размер на по 5 хиляди лева. „До някъде съм доволен от постановената присъда. Смятам, че тези хора можеше да бъдат наказани от по-сериозно, защото става въпрос за тежко престъпление. Трябва да се покаже, че в тази държава наистина работят законите, че човек трябва да се въздържа от това, което прави в обществото”, каза Иван Радев, брат на убития Николай Радев от Дупница. \r\n„Доктори три поколения, с чисто съдебно минало, сме наказани подобаващо. Смятам, че тази присъда е отмъщение към интелигенцията, отмъщение към бунта на едно интелигентно семейство. В края на краищата, тези сили са все още могъщи. Ние все още живеем в Галев град. Надявам се на правосъдието на по-висша инстанция”, каза Владимир Карастоянов. По думите му съдебната система е на три етапа и трябва да надделее трезвеността. Според неговия адвокат Марин Марковски постановените от Окръжен съд присъди са съдебна грешка. „Тук не става въпрос за размер на присъди. При прочит на доказателствата ясно се вижда, че те нямат вина. Не мога да коментирам мотивите, с които бяха осъдени тези невинни хора. Убеден съм, че по-нагоре в инстанциите има правосъдие в България, и съм убеден, че съдът ще ги оправдае, защото тези хора не са извършили престъпление”, каза адвокат Марковски.\r\nВенцеслав ИЛЧЕВ", "date": "2018.02.20", "title": "Кюстендил: На общо 37 години затвор са осъдени на първа инстанция обвинените в убийството на приближения до Братя Галеви Николай Радев от Дупница"}
{"url": "http://www.focus-news.net/news/2018/02/20/2490750/prezidentat-rumen-radev-udostoi-s-visshi-darzhavni-otlichiya-deytsi-na-obrazovanieto-naukata-i-voennomeditsinskoto-delo.html", "text": "Президентът Румен Радев удостои днес в Гербовата зала на „Дондуков“ 2 с висши държавни отличия дейци на образованието, науката и военномедицинското дело. Toва съобщиха от прессекретариата на държавния глава. „Днешните отличия са акт на признателност на дълга, който има България като държава и цялото ни общество към хората, които са отдали живота си за прогреса на това общество. Макар вашите научни дейности да са в най-различни области, вие имате едно общо, което ви свързва, и това е вашият непоколебим дух, вяра и себеотрицание, с което придвижвате напред българската наука“, заяви държавният глава в словото си на церемонията. \r\nЗа своите заслуги в областта на образованието и науката проф. Анна Недялкова получи орден „Св. Св. Кирил и Методий“ първа степен. Тя е водещ ръководител и изпълнител на повече от 80 български и международни научно-приложни разработки в областта на висшето образование и има публикувани над 100 статии и доклади, както и редица монографии, студии, учебни пособия. \r\nДоцент Тодор Ангелов Тодоров беше удостоен с орден „Св. Св. Кирил и Методий“ първа степен за приноса си за утвърждаването и развитието на българската образователна система. Доцент Тодоров проучва добрите образователни практики в света и внедряването им у нас, разработва критерии за качество на образованието, за въвеждането на конкурсното начало при назначаване на директорите на училищата и други. \r\nЗа заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий“ огърлие бяха удостоени проф. Владко Тодоров Панайотов и академик Иван Николов Юхновски. Проф. Панайотов е първият българин, избран за член на научния борд на Световния конгрес по преработка на полезните изкопаеми. В същия период е избран и за член на Международната академия по околна среда към ООН. Проф. Панайотов има над 180 научни публикации у нас и в чужбина, 15 книги, монографии, учебници и над 35 патента. \r\nСъс своите значими и пионерни изследвания академик Иван Юхновски дава своя принос в областта на инфрачервената спектроскопия и електронната структура на нетрайните и реактивоспособни отрицателно заредени йони на органичните съединения, междинни продукти на важни химични процеси. Той е автор на над 160 публикации в България и чужбина. \r\nПроф. полковник Крум Кацаров получи орден „Стара планина“ втора степен за големите си заслуги към Република България в областта на военномедицинското дело. Той е доайен в терапевтично-диагностичните ендоскопски процедури на заболяванията на гастроинтестиналния тракт и хепатобилиарната система. Професор Кацаров е един от водещите специалисти в областта на гастроинтестиналната ендоскопия в България. \r\nПо време на церемонията беше удостоен посмъртно с орден „Св. Св. Кирил и Методий“ първа степен проф. Янко Димитриев за приноса си в областта на образованието и науката. Неговите научни постижения са в сферата на стъклообразуването, нетрадиционните стъкла, структурата на неорганични стъкла и синтез на нови материали. В своята научна кариера проф. Янко Димитриев има 38 авторски свидетелства, общо над 200 публикации в международни списания и над 100 публикации в български списания. \r\nДържавният глава подчерта, че има още едно нещо, което свързва наградените дейци на образованието, науката и военномедицинското дело, и това е отношението им към образованието на младите хора в България и към реализацията на младите учени. „Смея да твърдя, че това, което оставяте след себе си на вашите последователи, е не по-малко важно и стойностно от самите ваши постижения. Затова са и тези високи отличия“, допълни Румен Радев. \r\nПроф. Крум Кацаров благодари от името на удостоените с висши държавни отличия. „Наградата е изключително ценна за нас, защото ни показва, че ние наистина сме направили нещо за държавата и нашият труд и работата ни са оценени“, заяви проф. Крум Кацаров. Той добави, че науката, независимо от своите области, е колективна работа, а ценността на тази награда е, че тя персонализира усилията и работата на колективите.", "date": "2018.02.20", "title": "Президентът Румен Радев удостои с висши държавни отличия дейци на образованието, науката и военномедицинското дело"}
{"url": "http://www.focus-news.net/news/2018/02/20/2490753/napusna-ni-bivshiyat-futbolist-na-natsionalniya-otbor-georgi-markov.html", "text": "Напусна ни бившият футболист на националния отбор Георги Марков, съобщава на сайта си Българският футболен съюз. \r\nИскрени съболезнования към семейството и близките на Георги Марков, който напусна внезапно този свят, на 46-годишна възраст.\r\nРоденият през 1972-а година бранител Марков има зад гърба си повече от 20 години професионален футбол и над 300 мача в елита. Железният защитник стартира на 18-годишна възраст с първия си клуб \"Пирин\" (Гоце Делчев) в Б група. След това той играе за \"Ботев\" (Пловдив), \"Локомотив\" (София), \"Левски\", \"Трабзонспор\" (Турция), както и \"Ерготелис\" (Гърция).\r\nЗа националния отбор на България Марков има 36 мача и един гол. Въпросният гол ще остане завинаги в сърцата на българските фенове, тъй като бе отбелязан в квалификация срещу Англия на 9 юни 1999 г., която се проведе на стадион \"Българска армия\" и завърши 1:1.\r\nТой е двукратен шампион на България с Левски през 2001 и 2002 година, трикратен носител на Купата на България - 2002, 2003 и 2005 г.\r\nЗа последно Марков бе главен мениджър на \"Септември\".", "date": "2018.02.20", "title": "Напусна ни бившият футболист на националния отбор Георги Марков"}
{"url": "http://www.focus-news.net/news/2018/02/20/2490752/kaloyan-pargov-ot-bsp-iskame-balgariya-da-uspee-bez-znachenie-che-upravlyava-nashiyat-oponent-gerb.html", "text": "От БСП искаме България да успее, без значение, че управлява нашият опонент ГЕРБ. Това каза Калоян Паргов, председател на групата на „БСП-лява България“ в Столичния общински съвет и председател на Градския съвет на БСП-София, в разговор с Вероника Янкова в предаването „Какво работят за София софийските избраници?“ в ефира на Радио К2, съобщиха от екипа на предаването.\r\nТой заяви позиция по следната тема: „Противопоставянето между президента Радев и премира Борисов“. „Тлее ли пожар в България от атаките на президента Радев към премиера Борисов и как ще се отрази това на регионалната и парламентарната власт?”, попита водещата Вероника Янкова. Калоян Паргов отговори, че по-скоро става въпрос за контраатака на Радев след атаката на Борисов към президента. Той продължи, че се надява в резултат на това да бъде разчупен сегашния порочен модел на управление. \r\nПаргов коментира още: „Исканата оставка на Валери Жаблянов“. „Как ще реши БСП въпросът с оставката на заместник-председателя на Народното събрание Валери Жаблянов?”, попита водещата Вероника Янкова. Калоян Паргов отговори, че БСП няма какво да решава. Той цитира вестник „Таймс” от 3-ти март 1944 г., който говори за възмездието и съдбата на България след 1945 г. Точно в този вестник се говори за това, че на България предстои да тръгне по пътя на възмездието, което е неизбежно и необходимо като част от нейната реабилитация в новия свят, тъй като тя е била част от хитлеристката коалиция. Всичко това е в унисон и с изречението на Валери Жаблянов. „Тоест дали той е ползвал вестник „Таймс” за декларацията, която стана ясно, че е готвил, или това е една друга трактовка, но ето, че самият вестник „Таймс” на 3-ти март 1944 г. говори за неизбежното и необходимо възмездие по чийто път трябва да тръгне и България, тъй като тя е била в състояние на война с всички! Тоест времето е било такова, че България е нямала избор, това е смисълът на това изречение!”, категоричен бе Калоян Паргов. Според него това прекалено много се преекспонира, защото темата е била кой в България е „за” и кой е „против” фашизма. Според председателя на столичните социалисти БСП първа е изразила категорична позиция против „Луковмарш”. Впоследствие и Георг Георгиев е прочел от името на правителството декларация против това събитие. За съжаление обаче от СДС не са се разграничили от него и стоят на позиции, които защитават личностите на ген. Луков и Богдан Филов. Калоян Паргов беше категоричен, че в основата на европейската идея стои не това дали подкрепяш или не Истанбулската конвенция, а това да не се допусне никога повече зараждането на фашизма. Затова и Европа се е обединила. „Искам да заявя ясно, че всички, които се считат европейци и убедени в европейската идея в основата на техните убеждения трябва да стои точно тази теза, че никога повече не трябва да се допуска зараждането на такова явление!”.\r\nБе обсъдена и срещата на високо равнище между ЕС и Турция през март във Варна. „Какви са прогнозите и очакванията на БСП за срещата на високо равнище между ЕС и Турция, която ще се проведе след месец във Варна и подкрепяте ли тезата на премиера Борисов, че Турция е важна за Европа и България и споразумението за плащането за мигрантите трябва да се спазва?”, попита водещата Вероника Янкова. Калоян Паргов отговори, че тази среща ще бъде очаквана с интерес от гледна точка на това, че отношенията между ЕС и Турция са в точка на замръзване. Ясни са претенциите на Анкара към Европа и заплахите с бежанската вълна, която може да бъде отприщена. От тази гледна точка връщането на масата на преговорите е стъпка в правилната посока, за което българският премиер може да бъде поздравен. Лидерът на столичните социалисти обаче заяви, че не се нагърбва с прогнози за резултатите от нея, защото ако погледнем под лупа последните срещи с Ангела Меркел и Марк Рюте ще видим, че обикновено първото изречение е похвално, но в брюкселската дипломация трябва да се чете второто изречение, което започва с „но”. Това показва, че все още не можем да извлечем ползите от европредседателството, за които вече тръбим. „Това „но” лично мен и моите колеги от БСП ни притеснява не защото сме опозиция, а защото искаме България да успее без значение, че управлява нашият опонент. Така че срещата във Варна на 26-ти март или ще отвори нова страница в отношенията и подобряване на тези отношения, или точката на замръзване ще продължи да бъде състоянието на тези отношения!”, категоричен бе Калоян Паргов.\r\nКалоян Паргов заяви позиция и относно: „Използването на личността на Левски за политически цели“. „Във вчерашното си слово пред паметника на Левски президентът Радев каза, че „битката за законност и справедливост е задача за всяко поколение, а нашето още не я е постигнало”. Петним ли в днешни дни усилията и саможертвата, които Апостолът е направил в онези ужасяващи времена България да стане свободна, независима и достойна държава?”, попита водещата Вероника Янкова. Калоян Паргов отговори, че през последните години е станало практика на фона на политическото противопоставяне да се използва датата 19-ти февруари за политически асоциации с времето в което живеем. Изключение не прави и ПП ГЕРБ, пример за това е било и словото на Йорданка Фандъкова за егото и егоцентризма. „Аз лично не гледам добре на тези опити да се използва Левски за вътрешнополитически коментар на процесите, но ако се огледате в кабинета, в който вземаме това интервю, ще видите портрети и на Левски, и на Ботев, и на Благоев. И те са тук не за да покажат, че ние всички сме големи патриоти, а за това, че ние всички трябва да милеем за България! Ботев олицетворява борбата за социални правдини, можем да кажем, че това е предвестник на тези течения и движения, които са и в зародиша на лявата идея след 1891 г. Идеалът на Левски за справедливост, за равенство, за братство и Благоев като продължение на всичко това. Не случайно правя тази ретроспекция, не като внушение, а за това, че трябва да внимаваме да не злоупотребяваме с националните си герои и дати от нашата история, подплътявайки една или друга политическа теза!”, категоричен бе Калоян Паргов.\r\nТой коментира и следната тема: Българският патриотизъм“. „В този смисъл не смятате ли, че патриотизмът у българите с течение на  времето се е пробудила една алчност и силно чувство за власт?”, попита водещата Вероника Янкова. Калоян Паргов отговори, че според него не патриотизмът пробужда тези неща, а те са част от чисто човешката същност. Лидерът на столичните социалисти продължи, че времето, в което живеем, е доста бурно и тревожно, тъй като патриотизмът граничи с заявките за национализъм и фашизъм, а всичко това идва от краха на неолиберализма и неолибералната теория, която в невъзможността си да реши проблемите на днешния ден се изродява в профашистки и неонацистки изблици. Според Паргов на такива изблици сме станали свидетели и през последните дни в София, става въпрос за „Луковмарш”. Той изрази възмущението си от това, че политици от управляващата коалиция, като Красимир Каракачанов, защитават личността на ген. Христо Луков, който е проповядвал омраза и е свързан с един черен период от световната история. „В този смисъл патриотизъм означава да защитаваш националните интереси, да не се огъваш пред чуждите интереси, да не угодничиш, да не изпълняваш политика на „йесмен”, каквато виждахме в немалко представители на управляващата партия ГЕРБ. Патриотизъм означава и да помниш историята и да не я изопачаваш за своите дребни политически цели, както се случва за съжаление от страна на дясното политическо пространство вече 28 години. Виждаме, че когато са безсилни да предложат идеи, те се връщат към темата комунизъм-аниткомунизъм!”, \r\nзавърши Калоян Паргов разговора си с Вероника Янкова в предаването „Какво работят за София софийските избраници?“ в ефира на Радио К2 на 20 февруари 2018 г.", "date": "2018.02.20", "title": "Калоян Паргов: От БСП искаме България да успее, без значение, че управлява нашият опонент ГЕРБ"}
{"url": "http://www.focus-news.net/news/2018/02/20/2490754/pazardzhik-rayonniyat-prokuror-georgi-katsarov-e-podal-ostavka.html", "text": "Районният прокурор на Пазарджик Георги Кацаров и депозирал оставката си във Висшия съдебен съвет (ВСС). Това съобщи за Радио „Фокус“ – Пазарджик Зорница Златева, отдел „Публична комуникация и протокол“ на ВСС. Тя уточни, че в деловодството на Висшия съдебен съвет, на 19 февруари 2018 година е депозирано заявление от Георги Кацаров за освобождаване от заеманата длъжност „административен ръководител – Районен прокурор“ на Районна прокуратура – Пазарджик. „В заявлението не са посочени мотиви, същото е подадено чрез главния прокурор на Република България. Утре, заявлението на Георги Кацаров ще бъде предложено за включване като допълнителна точка в дневния ред на Прокурорската колегия“, уточни Златева.\r\nВаня НИКОЛОВА", "date": "2018.02.20", "title": "Пазарджик: Районният прокурор Георги Кацаров е подал оставка"}
{"url": "http://www.focus-news.net/news/2018/02/20/2490740/kyustendil-okrazhniyat-sad-prizna-za-vinovni-trimata-obvineni-za-ubiystvoto-na-nikolay-radev-ot-dupnitsa.html", "text": "Окръжен съд-Кюстендил призна за виновни тримата обвинени за убийството на Николай Радев от Дупница, предаде репортер на Радио „Фокус“-Кюстендил.  Според държавното обвинение извършителите са тримата мъже от фамилията Карастоянови – бащата и двамата му синове.\r\nВенцеслав ИЛЧЕВ", "date": "2018.02.20", "title": "Кюстендил: Окръжният съд призна за виновни тримата обвинени за убийството на Николай Радев от Дупница"}
{"url": "http://www.focus-news.net/news/2018/02/20/2490755/hristo-prodanov-bsp-za-balgariya-gerb-atakuvat-valeri-zhablyanov-vodeni-ot-revanshizam-i-zhelanie-da-zatvoryat-ustata-na-opozitsiyata.html", "text": "ГЕРБ атакуват Валери Жаблянов водени от реваншизъм и желание да затворят устата на опозицията. Това каза Христо Проданов, народен представител от ПГ на „БСП за България”, в разговор с Вероника Янкова в предаването „Какво работят за София софийските избраници?“ в ефира на Радио К2, съобщиха от екипа на предаването. \r\nТой заяви позиции по следната тема: \"Поисканата от ГЕРБ оставка на Валери Жаблянов\". Христо Проданов заяви, че водещ в позицията на ГЕРБ е реваншизмът. Той припомни случая с оставката на Димитър Главчев, породена от опита му да затвори устата на опозицията, като отстрани от пленарна зала лидера на БСП. Според народния представител в момента ГЕРБ се опитва по същия начин да затвори устата на опозицията, като атакува Валери Жаблянов. „Истината е, че все пак трибуната на Народното събрание е място за политически дебат и разговор. Ние, за разлика от ГЕРБ и всички останали партии, ако могат да се нарекат партии, сме партия в истинския смисъл на думата. При нас знаете, че нееднозначно се прие също тази декларация – имаше и противници, имаше и привърженици на това, което защитава в тезите си г-н Жаблянов. Но интересното и ценното при нас е, че всеки има право да изкаже позиция и да я защитава и това не бива да става повод за отстраняването и образно казано рязането на глави. Но както Ви казах когато водещ е реваншизмът се стига и до такива неща. Така че ние ще застанем зад колегата Жаблянов, оттам нататък управляващите с математическото мнозинство, което притежават, е възможно да постигнат целта си, но това не е сериозна политическа цел, а по-скоро вид отмъщение, както казах водещ е реваншизмът!”, заяви Христо Проданов \r\nПроданов коментира и посещението у нас на Виктор Орбан и позициите му за решаването на мигрантската криза. „Какво е мнението Ви за позицията на Виктор Орбан и неговата политика относно границите и мигрантите? Унгарският премиер е против релокацията на мигранти и смята, че фокусът трябва да бъде върху защитата на границите, а на свой ред България подкрепя релокацията. Какви са Вашите аргументи? Кой е най-удачният вариант за справяне с мигрантите?”, попита водещата Вероника Янкова. Христо Проданов отговори, че на първо място Виктор Орбан дава пример за това, че е възможно европейски министър-председател да има собствено мнение, а да не следва това, което му казват „началниците”, както обикновено постъпва българският министър-председател. Той продължи, че БСП, като лява и хуманна партия, е за умерено приемане на бежанци, но не на икономически мигранти, а на бежанци, които бягат от война. \r\nБе обсъдена и следната тема: \"Исканата оставка на председателя на НЗОК Камен Плочев\". „Депутатът от „БСП за България” Славчо Велков заяви, че това е натиск, идващ от високо ниво в управлението на държавата, как ще коментирате?”, попита водещата Вероника Янкова. Христо Проданов отговори, че с колегите му на първо място ще поискат актуализиране на бюджета на НЗОК с ясното съзнание, че може да бъде изложен на риск животът на българите, които имат нужда от лечение в чужбина. „Заплахите към проф. Плочев за свидетелство за това, че управляващите в момента наистина напълно са се самозабравили и смятат, че всичко им е позволено!”, завърши Христо Проданов разговора си с Вероника Янкова в предаването „Какво работят за София софийските избраници?“ в ефира на Радио К2 на 20 февруари 2018 г.", "date": "2018.02.20", "title": "Христо Проданов, „БСП за България”: ГЕРБ атакуват Валери Жаблянов водени от реваншизъм и желание да затворят устата на опозицията"}
{"url": "http://www.focus-news.net/news/2018/02/20/2490757/sergey-lavrov-rusiya-tseni-fakta-che-v-sarbiya-sa-sahranili-pametta-za-chervenata-armiya.html", "text": "Русия цени факта, че в Сърбия са съхранили паметта за Червената армия, това заяви руският външен министър Сергей Лавров във вторник, предава РИА Новости.\r\n„В годините на Втората световна война, Червената армия участва в освобождаването на Югославия заедно със сръбските партизани и патриоти. Ценим факта, че в Сърбия почита паметта на нашите войници, които са положени в тяхната страна“, заяви руският първи дипломат на церемонията по откриването на изложба в Москва, посветена на 180 годишни от установяването на дипломатически отношения между Русия и Сърбия. : Цанко Цолов", "date": "2018.02.20", "title": "Сергей Лавров: Русия цени факта, че в Сърбия са съхранили паметта за Червената армия"}
{"url": "http://www.focus-news.net/news/2018/02/20/2490758/shumen-izlozhba-posvetena-na-spasyavaneto-na-balgarskite-evrei-predstavya-regionalniyat-istoricheski-muzey.html", "text": "Изложба, посветена на спасяването на българските евреи, е подготвил Регионален исторически музей-Шумен. Експозицията под наслов „Спасението“ беше представена от гл. асистент Бета Хараланова от музея, предаде репортер на Радио „Фокус“-Шумен. На 16 табла са показани текстове, документи и снимки, разказ за приноса на шуменските политици и общественици в спасяването на българските евреи. „Изложбата е посветена на 75-тата годишнина от Спасението, като нашата идея е да покажем делът на шуменските дейци и депутати в спасяването на българските евреи. Сред тях са Панчо Владигеров, Методи Попов, Стилиян Чилингиров, Марин Тютюнджиев, Любен Дюкмеджиев, Николай Николаев, Стефан Смядовски и още редица шуменци“, каза Бета Хараланова. Изложбата „Спасението“ е подредена във фоайето на Община Шумен. Експозицията е мобилна, на 6 март тя ще бъде представена в Музея на религиите в Стара Загора, а след завръщането си в Шумен ще гостува в Професионалната гимназия по икономика и в СУ „Сава Доброплодни“.\r\nИвелина ИВАНОВА", "date": "2018.02.20", "title": "Шумен: Изложба, посветена на спасяването на българските евреи, представя Регионалният исторически музей"}
{"url": "http://www.focus-news.net/news/2018/02/20/2490751/sochp-propravitelstveni-voyski-navlyazoha-v-rayona-na-afrin.html", "text": "Конвой от проправителствени бойци навлязоха в района на Африн в Северна Сирия, предава AFP, като се позовава на данни от базираната в Лондон Сирийска обсерватория за човешките права (СОЧП).\r\n„Стотици бойци навлязоха в региона на Африн във вторник следобед“, заяви ръководителят на правозащитната организация Рами Абдел Рахман. \r\nСъбитията се случват точно месец след началото на турската военна операция „Маслинова клонка“ в Африн. По-рано сирийска държавна медия съобщи, че проправителствени войски ще бъдат изпратени в Африн, за да се „присъединят към съпротивата срещу турската агресия“.  Тереза Герова", "date": "2018.02.20", "title": "СОЧП: Проправителствени войски навлязоха в района на Африн"}
{"url": "http://www.focus-news.net/news/2018/02/20/2490742/tass-spored-mediyni-dokladi-propravitelstveni-sili-na-damask-nastapvat-kam-rayona-na-afrin.html", "text": "Проправителствени сирийски войски се придвижват към района на Африн в северната част на близкоизточната република, предава руската информационна агенция TACC, като се позовава на медийни доклади.\r\nСъгласно разпространените данни, въоръжените части пристигат в Африн от Алепо. Официален Дамаск към настоящия момент не е коментирал информацията. Тереза Герова", "date": "2018.02.20", "title": "ТАСС: Според медийни доклади проправителствени сили на Дамаск настъпват към района на Африн"}
{"url": "http://www.focus-news.net/news/2018/02/20/2490762/sport-filip-kraynovich-pobedi-zhoao-sousa-v-mach-ot-turnira-v-marsiliya.html", "text": "Хърватинът Филип Крайнович победи Жоао Соуса с 2:1 сета и се класира за следващия кръг на турнира в Марсилия. Поставеният под номер осем в схемата на турнира Крайнович се наложи с 3:6, 6:4, 6:4 и на осминафиналите ще играе с победителя от срещата между Максимилиан Мартенер и Жил Симон.", "date": "2018.02.20", "title": "Спорт: Филип Крайнович победи Жоао Соуса в мач от турнира в Марсилия"}
{"url": "http://www.focus-news.net/news/2018/02/20/2490748/radio-free-europe-es-i-sarbiya-otpraviha-preduprezhdeniya-kam-albaniya-za-namesata-v-kosovo.html", "text": "Европейският съюз отправи предупреждения към Албания срещу „намесата\" в съседните й страни и по-конкретно в Косово, след лидерът на кабинета в Тирана Еди Рама представи идея за избирането на общ президент в бъдеще. На свой ред от Белград реагираха гневно с обвинения, че Тирана се стреми да създаде „Велика Албания“, отбелязва Radio Free Europe. \r\nПо повод 10-та годишнина от обявяването на независимост на Косово, премиер Еди Рама заяви, че Тирана и Прищина вече са обединили някои дипломатически мисии. „Защо не и общ президент като символ на националното единство?“, бяха думите на Рама, които предизвикаха гнева на Брюксел и Беллград.\r\nКосово, бивша провинция на Сърбия, обяви независимост почти десетилетие след войната в Косово. Повече от 110 държави по света признават независимостта й, но не и Сърбия. \r\nКакто Албания, така и Косово имат етнически албански мнозинства.\r\nВ отговор на предложението на Рама, говорителят на Европейската комисия Катрин Рей заяви пред репортери в Брюксел на 19 февруари, че „изявления, които биха могли да се тълкуват като политическа намеса в съседните страни, не са полезни при изграждането на добри съседски отношения\".\r\nТя добави, че ЕС очаква шестте страни от Западните Балкани, които остават извън Блока, включително Албания и Сърбия, да „изградят конструктивни и кооперативни отношения и да съсредоточат и активизират работата по собствените си програми за реформи, за да вървят по пътя на интеграцията на ЕС\".\r\nМеждувременно коментарите на Рама предизвикаха яростни реакции в Сърбия, която в миналото обвини Тирана, че се стреми да създаде „Велика Албания\", нещо, което в Тирана отричат.\r\nНенад Попович, министър без портфейл от кабинета в Белград, отговарящ за иновациите и технологичното развитие, заяви, че неговата страна трябва да обяви албанския премиер Еди Рама за персона нон грата.\r\nСръбският министър на отбраната Александър Вулин на свой ред подчерта, че „Велика Албания трябва да бъде спряна в разширяването си\".\r\n„За нас Косово е част от нашата държава и всеки път, когато някой представи такива идеи, разбира се, не може да бъде приветстван или приет\", предупреди Марко Джурич, ръководителят на Канцлеларията за Косово и Метохия. \r\nОфициалните лица в Косово не са коментирали изявлението на Рама.\r\nВ речта си пред косовските депутати албанският премиер призна, че неговото предложение няма вероятност да се случи скоро, но добави, че „историята ни казва, че не е невъзможно да се сбъдне една мечта\". Рама заяви още, че в бъдеще „албанците и сърбите ще съществуват съвместно ... като две страни с добросъседски отношения, които са неразделна част от Европейския съюз\". Тереза Герова", "date": "2018.02.20", "title": "Radio Free Europe: ЕС и Сърбия отправиха предупреждения към Албания за „намесата“ в Косово"}
{"url": "http://www.focus-news.net/news/2018/02/20/2490761/plovdiv-apelativniyat-sad-ostavi-v-aresta-marokanetsa-izdirvan-za-terorizam.html", "text": "Апелативният съд в Пловдив остави в ареста мароканеца, издирван за тероризъм, предаде репортер на Радио „Фокус”- Пловдив. Мярката за задържане на Нофал Рашид Захри се налага съобразно Закона за екстрадицията и европейската заповед за арест, както и договора за екстрадиция между кралство Мароко и република България. Според споразумението, мароканските власти разполагат със срок от 90 дни, за да поискат изпращането на подсъдимия в кралството, където да бъде съден. Единствено ако процедурата не е поискана, Захри може да бъде освободен след изтичане на този срок.\r\nСъдът наложи и глоби на служебния защитник на Захри, както и на преводача, заради които заседанието се отложи за по-късен час, без да имат уважителна причина за това. Те ще трябва да заплатят съответно по 1000 и 500 лева. По делото бяха назначени нов служебен защитник и преводач.\r\nЗа престъпленията, в които Захри е обвинен – тероризъм и членство в Ислямска държава, се предвижда затвор от 30 години до доживотен затвор.\r\n35-годишния Захри бе докаран в съдебната зала окован и под засилена охрана. По данни от Интерпол мъжът е бил сред високопоставените членове на Ислямска държава и е носел колани с експлозиви, ръчни гранати, огнестрелно оръжие и боеприпаси.\r\nЦветана ТОНЧЕВА", "date": "2018.02.20", "title": "Пловдив: Апелативният съд остави в ареста мароканеца, издирван за тероризъм"}
{"url": "http://www.focus-news.net/news/2018/02/20/2490763/burgas-37-godishen-mazh-e-zadarzhan-za-vlizane-s-vzlom-i-umartvyavane-na-domashno-kuche.html", "text": "37-годишен мъж е задържан за влизане с взлом и умъртвяване на домашно куче. Това съобщиха от пресцентъра на ОДМВР – Бургас. На 20 февруари 2018 г. около 07.10 ч. в Четвърто Районно управление – Бургас е получено съобщение от 55-годишен бургазлия за това, че прибирайки се от нощна смяна в дома си, разположен на ул. „Ален мак”, установил, че входната врата на двора му е с разбит катинар, а домашното куче – умъртвено. Вратата на къщата също била отворена, а вратата на навеса до къщата – с разбит катинар. \r\nПри влизането в дома си бургазлията заварил в една от стаите своя съсед А.И., 37-годишен, който лежал на легло в стаята. 55-годишният мъж грабнал една дъска и ударил своя съсед по главата, който побягнал на улицата и започнал да търси помощ. \r\nДошлите на място полицейски служители задържали А.И. за срок от 24 часа. По случая в Четвърто Районно управление – Бургас е образувано бързо полицейско производство по чл. 170 ал. 1 от НК /който влезе в чуждо жилище, като употреби за това сила, заплашване, хитрост, ловкост, злоупотреба с власт или специални технически средства/. Екип на зоополицията към ОДМВР – Бургас също е посетил местопроизшествието, като е образувано второ бързо полицейско производство за умъртвяване на гръбначно животно /чл. 325 Б от НК/.\r\nМатериалите по случая са докладвани в Бургаска районна прокуратура.", "date": "2018.02.20", "title": "Бургас: 37-годишен мъж е задържан за влизане с взлом и умъртвяване на домашно куче"}
{"url": "http://www.focus-news.net/news/2018/02/20/2490764/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.20", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/02/20/2490767/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в област Кюстендил са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки са предимно сухи. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.20", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/02/20/2490766/api-nedobrosavestni-grazhdani-sa-zavartyali-i-uvredili-znatsi-na-patya-prez-vladaya-zastrashavayki-bezopasnostta-na-dvizhenie.html", "text": "През нощта недобросъветни граждани са завъртяли знаци на път I-1 през Владая, ограничаващи скоростта на движение до 60 километра в час, съобщиха от пресцентъра на Агенция \"Пътна инфраструктура\". Сутринта при обход на участъка служители на Областно пътно управление - София са установили, че забранителният знак е обърнат така че да не се вижда от шофьорите, пътуващи между Перник и София, с което се застрашава безопасността на движение по един от най-натоварените участъци от първокласната пътна мрежа.\r\nСъс спрей са изцапани и знаците, ограничаващи преминаването на моторни превозни средства над 12 тона по път I-1 в участъка през Владая.\r\nАгенция „Пътна инфраструктура“ предприе действия за възстановяване на знаците и апелира гражданите, които са свидетели на подобни недобросъвестни постъпки, да подават сигнал на тел. 0700 130 20 - Ситуационен център на АПИ.", "date": "2018.02.20", "title": "АПИ: Недобросъвестни граждани са завъртяли и увредили знаци на пътя през Владая, застрашавайки безопасността на движение"}
{"url": "http://www.focus-news.net/news/2018/02/20/2490760/d-r-kuzman-gelov-rzok-smolyan-s-13-e-namalyal-broyat-na-lichnite-lekari-v-oblast-smolyan.html", "text": "С 1/3 е намалял броят на личните лекари в област Смолян. Това каза за Радио „Фокус“ – Смолян д-р Кузман Гелов – директор на Районната здравноосигурителна каса (РЗОК) – Смолян. По думите му, в началото при формираните на практиките в областта е имало около 100 лични лекари, а сега те са 66, което означава, че 1/3 от практиките не са заети. Д-р Гелов отбеляза, че заради това се налага джипитата да пътуват по селата, а пациентите се насочват към общинските центрове – пътуват за ден, за да успеят да извършват прегледи и изследвания в болниците. \r\n„Във всички общини има недостиг на лични лекари. В община Борино са най-добре, защото има двама лекари и са си разпределели пациентите почти по- равно, но недостигат е налице в цялата страна. В общините Доспат и Златоград бройките на личните лекари също са почти запълнени. В Баните има двама лекари. В Мадан няма скоро напуснал лекар и там са по-компактни и населението има достъп до личен лекар“, поясни д-р Гелов. Той допълни, че част от лекарите са напуснали, но за съжаление има и доста починали лекари. „Почти всяка година в област Смолян по един личен лекар умира. Ако не се вземат навреме мерки след 5-6 години ще бъде страшно“, добави д-р Гелов. Той посочи, че трябва да се мисли в посока новозавършилите лекари да дадат нещо на държавата. „Лекарите, които учат държавна поръчка е добре да работят по три години за държавата, а не да си вземат куфарите и да отиват на Терминал 2“, допълни д-р Гелов.\r\nТой утчни, че проблемът с липсата на лекари и медицински сестри е налице и в болниците в областта. Недостиг има най-вече за анестезиолози, детски лекари, невролози, кардиолози. „Не е тайна, че повечето лекари са пред пенсия. Много малък процент са хората, които не са в предпенсионна възраст. Работят и много пенсионери естествено. Положението с кадрите е много сериозно. Младите лекари са единици, водени от носталгия към родното село или и се отнася за цялата страна“, каза още д-р Гелов.\r\nНели ГЕРГЬОВСКА", "date": "2018.02.20", "title": "Д-р Кузман Гелов, РЗОК-Смолян: С 1/3 е намалял броят на личните лекари в област Смолян"}
{"url": "http://www.focus-news.net/news/2018/02/20/2490765/obezshtetenie-ot-400-hil-leva-poiskaha-roditelite-na-ubitiya-v-borisovata-gradina-georgi-ignatov.html", "text": "Обезщетение от общо 400 000 лева поискаха родителите на 15-годишния Георги Игнатов от подсъдимия за смъртта му Йоан Матев, предава БНР. Игнатов беше убит на 2 юни 2015-а година в столичната Борисова градина. Делото за смъртта на момчето започна днес в Софийския градски съд. \r\nСъдия Руси Алексиев допусна гражданските искове, въпреки възраженията на тримата адвокати на Йоан Матев, според които тези граждански искове ще затруднят наказателното дело, защото е необходимо да се съберат допълнителни доказателства, които да установят по какъв начин тази финансова претенция кореспондира с доказателствата по делото. Съдът обаче не се съгласи с възраженията и видя пряка връзка между обвинението срещу Матев за умишлено убийство по особено мъчителен начин и гражданските искове на родителите му. \r\nДелото за смъртта на 15-годишния Георги Игнатов започва на 12 април с разпит на родителите на  убитото в столичната Борисова градина момче. Софийският градски съд отхвърли искането на тримата адвокати на подсъдимия Йоан Матев обвинителният акт срещу него да бъде върнат на прокуратурата, защото били нарушени правата му.", "date": "2018.02.20", "title": "Обезщетение от 400 хил. лева поискаха родителите на убития в Борисовата градина Георги Игнатов"}
{"url": "http://www.focus-news.net/news/2018/02/20/2490706/shumen-rast-ot-5-000-turisti-otchita-regionalniyat-istoricheski-muzey-za-2017-godina.html", "text": "Ръст от 5 000 туристи отчита Регионален исторически музей-Шумен за 2017 година. През миналата година обектите на музея са били посетени от 156 000 туристи, спрямо 151 000 през 2016 година. Това съобщи пред журналисти Даниел Руменов, директор на музея, предаде репортер на Радио „Фокус“-Шумен. Сред най-посещаваните обекти са резерватите „Плиска“ и „Мадара“, ръст отчитат в централната експозиция на музея, запазва се броят на туристите разгледали Шуменската крепост - 14-15 000. \r\nПрез тази година Регионален исторически музей-Шумен ще кандидатства за наградата на Форум на славянските култури, в категорията за най-добър музей. Другият представител от България е Природонаучният музей в Пловдив. Форумът е създаден през 2004 година, с представителство на 13 държави. През 2014 година е учредена и наградата „Жива“, за която ще кандидатства и шуменският музей. Наградата представлява статуетка на едноименната славянска богиня. Церемонията по награждаването ще се състои в периода 12-14 септември. Очаква се в края на март, началото на април музеят да бъде посетен от специално жури. Преди дни Регионален исторически музей-Шумен бе удостоен със „Златен приз” за съхранение и популяризиране на културното наследство. Даниел Руменов посочи, че през последнрите години ежегодно музеят отчита туристически ръст от 5-6000 души.  \r\n„Привличаме туристи благодарение на иновативното представяне на обектите, последната ни придобивка в тази посока е платформата „Виртуална реалност“, заяви Даниел Руменов.\r\nИвелина ИВАНОВА", "date": "2018.02.20", "title": "Шумен: Ръст от 5 000 туристи отчита Регионалният исторически музей за 2017 година"}
{"url": "http://www.focus-news.net/news/2018/02/20/2490771/stefan-shivachev-regionalen-istoricheski-muzey-plovdiv-ivan-evstratiev-geshov-e-edin-ot-nay-vidnite-plovdivchani-s-shirokomashtaben-prinos-v-natsionalnata-istoriya.html", "text": "Иван Евстратиев Гешов е един от най-видните пловдивчани с ясно изразен и с много широко мащабен принос в националната история. Това каза за Радио „Фокус“ – Пловдив Стефан Шивачев, директор на Регионален исторически музей-Пловдив. „Иван Евстратиев Гешов е роден на 20 февруари 1849 година в Пловдив като наследник на един от четиримата братя Гешови, които през 30-те години идват в Пловдив от Карлово. Създават търговската къща „Братя Гешови“, която само след десетина години успява да завоюва изключителни позиции като търговска компания, не само в рамките на Османската империя, а и в рамките на Европа“, посочи Стефан Шивачев. \r\nТой разказа, че Иван Гешов учи в Пловдив. След това завършва висшето си образование в Манчестър, в Англия. Неговото образование е икономика и икономически и политически науки, както и финансови науки. „Тогава, когато през 1878 година България получава своето освобождение, той става един от тези млади високо образовани българи, които започват работа в администрацията и в управлението на една от двете и последователно и в двете български държави. Имам предвид в Княжество България и Източна Румелия“, коментира Стефан Шивачев. \r\nПо думите му Иван Евстратиев Гешов през следващите няколко десетилетия става един от най-видните строители на България, както го определя Симеон Радев. Първоначално той е в Пловдив. Бил е избран е за депутат в областното събрание на Източна Румелия. Става председател на това събрание. След това заминава за София, където в Княжеството започва работа като председател на Българската народна банка. През следващите няколко десетилетия той многократно е министър в различни правителства, като може би най-ползотворния период е през 90-те години на 19 век, когато в Пловдив през 1892 година се провежда първото българско земеделско промишлено изложение и съпътстващият първи земеделски промишлен събор. \r\n„Именно Иван Естратиев Гешов е автор на този събор. Той всъщност е за програмата за селскотопанското и икономическото развитие на България през следващото десетилетие“, каза Стефан Шивачев. Той коментира, че  в края на 19 век от 1894 до 1899 година Иван Евстратиев Гешов е министър в правителството на Стефан Стамболов и прокарва една изключително успешна финансова реформа, данъчна реформа в държавата. Едновременно с това е председател на Българската академия на науките и председател на дружеството на Българския червен кръст. \r\n„Той е една личност, която се реализира в изключително мащабни инициативи в рамките на освободена България. Разбира се, неговият връх в неговото развитие като държавник е времето от 1911 до 1913 година, във времето, в което той е министър председател на България. Това е времето на създаването на Балканския съюз, времето на реализацията на Балканската война, когато Иван Евстратиев Гешов е министър председател на България в този изключително напрегнат период на 1912 до късната пролет на 1913 година. Той е човекът, който като министър председател по негово време е подписан Лондонския договор, с който практически завършва първата Балканска война“, разказа Стефан Шивачев. През следващите години до смъртта му, той се оттегля от активна политическа дейност и продължава дейността си като председател на Българската академия на науките и като председател на дружеството на Българския червен кръст.\r\nВесела КРЪСТЕВА", "date": "2018.02.20", "title": "Стефан Шивачев, Регионален исторически музей-Пловдив: Иван Евстратиев Гешов е един от най-видните пловдивчани, с широкомащабен принос в националната история"}
{"url": "http://www.focus-news.net/news/2018/02/20/2490756/pazardzhik-okolo-30-nadzirateli-ot-zatvora-v-grada-vzeha-uchastie-v-protesta-na-sluzhitelite-na-sadebna-ohrana-provel-se-pred-okrazhniya-sad.html", "text": "Около 30 надзиратели от затвора в Пазарджик взеха участие в протеста на служителите на „Съдебна охрана“, който се проведе пред Окръжния съд, съобщи за Радио „Фокус“ – Пазарджик Петър Гицев, председател на Синдикалната организация на надзирателите в Пазарджик. Исканията на протестиращите са за приравняване на заплащането с това на служители на МВР или увеличаване на заплатите с 20%,  за уеднаквяване на заплащането за специфични условия на труд, увеличаване на щатните бройки и тяхното финансово обезпечаване. „На 23 февруари през затвора в Пазарджик ще се проведе протест само на надзирателите, които ще настояват за същите промени. Очакваме около 50 служители на затвора да се включат в протестните действия“, уточни Гицев. той допълни, че на 24 февруари синдикатите на надзирателите и тези на служителите от „Съдебна охрана“ ще протестират заедно пред сградата на Министерството на правосъдието.\r\nАлбена ЖИЛЕКОВА", "date": "2018.02.20", "title": "Пазарджик: Около 30 надзиратели от затвора в града взеха участие в протеста на служителите на „Съдебна охрана“, провел се пред Окръжния съд"}
{"url": "http://www.focus-news.net/news/2018/02/20/2490769/tanya-spasova-natsionalen-park-rila-parkat-e-edna-ot-nay-golemite-zashtiteni-teritorii-v-evropa.html", "text": "Национален парк (НП) „Рила“ е една от най-големите защитени територии в Европа. Това каза по повод 26-ата годишнина на парка за Радио „Фокус“-Пирин Таня Спасова, директор на Дирекция „Биоразнообразие, програми, планове и проекти“ в НП „Рила“. На територията на парка се намират четири български резервата – „Парангалица”, „Централен Рилски резерват“, „Ибър“ и „Скакавица“. Национален парк Рила е една от най-големите защитени територии в Европа. Резерват „Парангалица“ е част от световната мрежа на биосферни резервати по програмата на ЮНЕСКО „Човек и биосфера“. \r\n„За информация и насочване на посетителите са изградени и действат посетителски центъра за НП „Рила“ , „Паничище“ и Посетителски информационен център в град Самоков. Дейностите в парка се реализират на приетият от МС на Република България- План за управление на защитената територия“, каза Спасова. По думите й в този стратегически документ се описва ценността на биологичното разнообразие, конкретните заплахи и начини на съхраняването му. Съществено значение при управлението на националния парк има и неговото зониране, с определените пет управленски зони- резервати, зона за ограничаване на човешкото въздействие, туристическа зона, зона на сградите и съоръженията и многофункционална зона. „За ограничаване на негативното въздействие върху дивата природа за целия парк и за всяка зона са въведени специфични режими, норми и условия за осъществяване на дейностите в него.  От територията на парка извират едни от най-дългите и пълноводни реки на Балканския полуостров – Марица, Искър и Места. Паркът се простира между 800 и 2925 м надморска височина и на неговата територия са разположени над 120 естествени езера, повечето с ледников произход“, каза Спасова.\r\n\"Ще бъде предствен документален филм, който е посветен на 26-ата годишнина от обявяване на парка за защитена територия\", посочи също Спасова. „Той и е създаден в рамките на юбилейната година от екип на Регионален телевизионен център-Благоевград, с участието на служители на НП „Рила“. С филмът се цели не само да се популяризира  съхраненото уникално биологично разнообразие и природните забележителности, както и да се представи историята на парка. Целта е и да се увлече зрителят чрез ярки и запомнящи се кадри от защитената територия, които провокират, загатват и трогват аудиторията“, каза Спасова. \r\nПо думите й продукцията представя в детайли контролно охранителната и оперативната дейност на служителите от специализираната администрация на НП „Рила“. „Първоначалната и водеща идея беше да бъде създаден филм ретроспекция посветена на парка, на хората, които работят за опазване на природните богатства и на младото поколение, което да продължи завета и с обич да съхраняват природата. Основните средства за филма са осигурени от Министерство на околната среда и водите. Като дългогодишни партньори и двете страни участваха солидарно при заснемането. Екипът в продължение на месеци посети емблематични райони от защитената територия“, каза Спасова.\r\nЛора КАЛЧЕВА", "date": "2018.02.20", "title": "Таня Спасова, Национален парк „Рила“: Паркът е една от най-големите защитени територии в Европа"}
{"url": "http://www.focus-news.net/news/2018/02/20/2490705/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На ГКПП „Капитан Андреево“ и ГКПП „Лесово“ трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. Интензивен е за товарни автомобили на изход на ГКПП „Кулата“. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.02.20", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/02/20/2490775/smolyan-slab-snyag-vali-v-oblastta-patnite-nastilki-v-regiona-sa-mokri.html", "text": "Слаб сняг вали в Смолян и областта, пътищата в региона са проходими при зимни условия, съобщи за Радио „Фокус“ – Смолян дежурният в Областно пътно управление – Смолян. Пътните настилки са мокри и са обработени срещу заледяване. Повишена е опасността от падащи камъни по всички направления в областта, затова от Областно пътно управление – Смолян апелират към водачите да шофират с повишено внимание и съобразена скорост. През деня не са получавани сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението за движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента.\r\nВ Смолян настилките на улиците са мокри, вали слаб сняг. Автомобилният трафик в края на работния ден е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.20", "title": "Смолян: Слаб сняг вали в областта, пътните настилки в региона са мокри"}
{"url": "http://www.focus-news.net/news/2018/02/20/2490773/aktsenti-v-sutreshniya-blok-dobro-utro-balgariya-na-21-fevruari.html", "text": "Животът у нас поскъпва, макар и слабо. Разликата в доходите на бедни и богати продължава да се увеличава, показва анализ на КНСБ. На какво се дължи това? Какви средства са необходими на едно четиричленно семейство, за да покрие разходите си за храна, поддържане на жилището, здравеопазване, образование, транспорт и почивка, спрямо средните български стандарти? И не на последно място, успява ли да спестява българинът? Тези и още въпроси ще зададем на независимия финансов експерт Мика Зайкова.\r\nДоверието във властта отново се разклаща, идеята за нови избори набира скорост по данни на Агенция „Афис“. Какви са електоралните нагласи на българските граждани и накъде се движи подкрепата – както към водещите политически сили, така и за самата власт? До каква степен последните събития оказват влияние върху готовността за подкрепа на една или друга политическа сила? По темата ще разговаряме със социолога Юрий Асланов.\r\nСтолична община получи 125 млн. лв. за развитието на интегрирания градски транспорт в София. Повече за проекта ще научим от заместник-кмета на София с ресор \"Транспорт и транспортни комуникации\" Евгени Крусев.\r\nЩе отправим поглед и към Карловското село Домлян, където прогониха злите духове с вековна традиция - репортаж на Цветана Тончева от Радио „Фокус”-Пловдив. \r\nПрез учебната 2017-2018 година 67,3% от всички ученици в дневна форма на обучение от област Силистра участват в проекта „Твоят час“. В репортаж на Ивелина Иванова от Радио „Фокус“-Шумен ще научим колко училища изпълняват дейности по проекта и към кои тематични области има най-голям интерес.\r\nТези и още теми - в „Добро утро, България“ по Радио „Фокус“, от 6.00 до 10.00 на 21 февруари, с водещ Йоланда Пелова.", "date": "2018.02.20", "title": "Акценти в сутрешния блок „Добро утро, България“ на 21 февруари"}
{"url": "http://www.focus-news.net/news/2018/02/20/2490774/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 3° до + 13°. Времето над страната е облачно. Слаб до умерен вятър духа в областите Велико Търново, Видин Монтана, Перник Плевен, Разград, Хасково и Смолян.\r\nСлаб дъжд вали в областите Кърджали Пловдив, Хасково и Шумен, както и в района на Кърнаре, Панагюрски Колони, Паничково, Карнобат и Ришки проход и Първомай \r\nСлаб сняг в планинските части на областите на Смолян и Стара Загора както и в района на проход Шипка проход на Република, Павел Баня, Мъглиж.\r\nПътните настилки са предимно мокри, на местата със снеговалеж, в планинските и усойни места частично заснежени и обработени.\r\nНамалена видимост поради мъгла до 50 м има при гр. Омуртаг, АМ Тракия от км 15 до км 55, а до 100 м в района на гр. Антоново, Вакарел и Костенец.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.20", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/20/2490759/afp-kyurdski-ofitsialni-litsa-potvardiha-che-siriyski-propravitelstveni-chasti-sa-navlezli-v-provintsiya-afrin.html", "text": "Кюрдски официални лица потвърдиха, че сирийски проправителствени части са навлезли в провинция Африн, предава AFP. \r\n„Народните военни влязоха в региона Африн“, това е заявил Ройхад Ройава, един от кюрдските официални лица, отговарящи за отбраната на местната администрация. \r\nПо-рано от базираната в Лондон Сирийска обсерватория за човешки права съобщиха, че „стотици бойци“ са навлезли в Африн във \"вторник следобед“.\r\nСирийската правителствена агенция SANA съобщи в понеделник, че от Дамаск имат намерение да изпратят военен контингент в контролирания от кюрдите регион „за да се присъединят към съпротивата срещу турската агресия“.: Цанко Цолов", "date": "2018.02.20", "title": "AFP: Кюрдски официални лица потвърдиха, че сирийски проправителствени части са навлезли в провинция Африн"}
{"url": "http://www.focus-news.net/news/2018/02/20/2490772/pazardzhik-ogranicheno-e-dvizhenieto-v-aktivnata-lenta-pri-km-73-na-am-trakiya-v-posoka-burgas-poradi-avariral-tezhkotovaren-kamion.html", "text": "Ограничено е движението в активната лента, при км 73, на АМ \"Тракия\", в посока Бургас, поради аварирал тежкотоварен камион. Това съобщиха от пресцентъра на Агенция \"Пътна инфраструктура\".\r\nТрафикът се извършва в изпреварваща лента и се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.02.20", "title": "Пазарджик: Ограничено е движението в активната лента, при км 73, на АМ \"Тракия\", в посока Бургас, поради аварирал тежкотоварен камион"}
{"url": "http://www.focus-news.net/news/2018/02/20/2490776/pregled-na-mezhdunarodnite-novini-do-18-chasa-agentsiya-fokus.html", "text": "Проправителствените части, които навлязоха в Африн във вторник следобед, ще заемат позиции по границата с Турция, това разкриха от кюрдските \"Отряди за народна самоотбрана\". \r\nВ разпространено от групировката съобщение информация за навлизането на „военни отряди“, верни на правителственото в Дамаск е потвърдена, като в становището се казва още, че те „ще заемат позиции по границите и участват в защитата на териториалната цялост на Сирия“. \r\n*** Конвой от проправителствени бойци навлязоха в района на Африн в Северна Сирия.\r\n„Стотици бойци навлязоха в региона на Африн във вторник следобед“, заяви ръководителят на правозащитната организация Рами Абдел Рахман. \r\nСъбитията се случват точно месец след началото на турската военна операция „Маслинова клонка“ в Африн. По-рано сирийска държавна медия съобщи, че проправителствени войски ще бъдат изпратени в Африн, за да се „присъединят към съпротивата срещу турската агресия“. \r\n***Европейският съюз отправи предупреждения към Албания срещу „намесата\" в съседните й страни и по-конкретно в Косово, след лидерът на кабинета в Тирана Еди Рама представи идея за избирането на общ президент в бъдеще. На свой ред от Белград реагираха гневно с обвинения, че Тирана се стреми да създаде „Велика Албания“. \r\nПо повод 10-та годишнина от обявяването на независимост на Косово, премиер Еди Рама заяви, че Тирана и Прищина вече са обединили някои дипломатически мисии. „Защо не и общ президент като символ на националното единство?“, бяха думите на Рама, които предизвикаха гнева на Брюксел и Беллград.\r\nКосово, бивша провинция на Сърбия, обяви независимост почти десетилетие след войната в Косово. Повече от 110 държави по света признават независимостта й, но не и Сърбия. \r\nКакто Албания, така и Косово имат етнически албански мнозинства.\r\nВ отговор на предложението на Рама, говорителят на Европейската комисия Катрин Рей заяви пред репортери в Брюксел на 19 февруари, че „изявления, които биха могли да се тълкуват като политическа намеса в съседните страни, не са полезни при изграждането на добри съседски отношения\".\r\nТя добави, че ЕС очаква шестте страни от Западните Балкани, които остават извън Блока, включително Албания и Сърбия, да „изградят конструктивни и кооперативни отношения и да съсредоточат и активизират работата по собствените си програми за реформи, за да вървят по пътя на интеграцията на ЕС\".\r\nМеждувременно коментарите на Рама предизвикаха яростни реакции в Сърбия, която в миналото обвини Тирана, че се стреми да създаде „Велика Албания\", нещо, което в Тирана отричат.\r\nНенад Попович, министър без портфейл от кабинета в Белград, отговарящ за иновациите и технологичното развитие, заяви, че неговата страна трябва да обяви албанския премиер Еди Рама за персона нон грата.\r\nСръбският министър на отбраната Александър Вулин на свой ред подчерта, че „Велика Албания трябва да бъде спряна в разширяването си\".\r\n„За нас Косово е част от нашата държава и всеки път, когато някой представи такива идеи, разбира се, не може да бъде приветстван или приет\", предупреди Марко Джурич, ръководителят на Канцлеларията за Косово и Метохия. \r\nОфициалните лица в Косово не са коментирали изявлението на Рама.\r\nВ речта си пред косовските депутати албанският премиер призна, че неговото предложение няма вероятност да се случи скоро, но добави, че „историята ни казва, че не е невъзможно да се сбъдне една мечта\". Рама заяви още, че в бъдеще „албанците и сърбите ще съществуват съвместно ... като две страни с добросъседски отношения, които са неразделна част от Европейския съюз\".\r\n***Продължават провокациите в Егейско море от страна на Турция – в понеделник бойни самолети на Анкара са извършили 42 нарушения на гръцкото въздушно пространство.\r\nПроникването във въздушното пространство на Гърция е извършено от два изтребителя F-16 и два военно-транспортни самолета CN-235.\r\nПо данни на официална Атина турските машиони са прихванати от самолети на гръцките ВВС, в съответствие с международните правила за реакция при подобни ситуации. \r\nВъпреки че нарушенията на въздушното пространство са почти ежедневна практика на турските военни, в Атина изразиха загриженост относно увеличаването на броя на подобни инциденти. \r\nОбщо 33 турски самолети са нарушили гръцкото въздушно пространство през първите 12 дни на февруари, което е с една трета повече, отколкото са регистрирани за целия месец януари, подчертават от редакцията.\r\nОсвен нарушения на въздушното пространство, подобни инциденти се наблюда\r\n*** През настоящата година на територията на Сърбия ще се проведат учения на НАТО за отработване на действия при извънредни ситуации. Това заяви пред журналисти в Брюксел официален представител на Алианса.\r\nСъгласно думите му, маневрите свидетелстват за наистина тясното сътрудничество с Белград. „Правим много заедно и планираме да увеличим броя на съвместните проекти, така например сръбските военни също участват в мисии на Алианса в Ирак“, подчерта представителят на западния отбранителен съюз.\r\nОрганизатор на ученията е Евроатлантическият координационен център за реагиране при стихийни бедствия и катастрофи (в рамките на НАТО). През 2017 г. аналогични учения бяха проведени в Босна и Херцеговина, а през 2016 г. – в Черна гора. В тях участваха войници от Сърбия, Босна и Херцеговина, Хърватия, Албания, Македония, Словения, САЩ, Австрия, Финландия, Израел, Белгия, Испания, Франция, Дания и Чехия. Целта им бе отработка на действията в случай на наводнения или „химически инцидент“. Конкретно в Босна и Херцеговина се включиха и украински спасители, подчертават от редакцията.\r\n*** В изявление от турските военни, разпространено във вторник, 20 февруари, се пояснява, че броят на „терористите“, които са „неутрализирани“ в рамките на операция „Маслинова клонка“ в Северна Сирия е достигнал до 1715.\r\nОт разпространеното изявление става ясно, че армията на Анкара е „освободила“ седем населени места, контролирани от „Народни отряди за защита“ (YPG). \r\nОт началото на операцията на 20 януари с цел „прочистване“ на „терористите“ от „Работническа партия на Кюрдистан“ (ПКК), YPG, „Ислямска държава“ и други са превзети един от петте града в района на Африн, пет по-малки населени места, 20 стратегически планини и хълмове и една тренировъчна база на ПКК/YPG. \r\nСпоред  Генералния щаб на Турция операцията „Маслинова клонка“ има за цел да установи сигурност и стабилност по границите на Турция и в региона, както и да защити сирийския народ от „потисничеството и жестокостта на терористите“.\r\nОперацията се осъществява в рамките на международното право, резолюциите на Съвета за сигурност на ООН, правото на самозащита и с уважение към териториалната цялост на Сирия, подчертават от редакцията.\r\n*** В рамките на разследване на Главната републиканска прокуратура в Истанбул са издадени заповеди за издирване и задържане на 170 военни. Операциите на полицията се провеждат едновременно в 38 провинции, като най-мащабната е именно в Истанбул. Досега на работните места и по домовете са заловени 22 души. В списъка на заподозрените за връзки с т.нар. „Терористична организация на гюленистите/Паралелна държавна структура” (ФЕТО/ПДС) влизат 106 действащи военнослужещи от сухопътните войски ВМС, ВВС и жандармерията; 10 – от резерва; 44 – изгонени и предсрочно уволнени; трима – подали оставка и 7 – изключени от военни училища и лицеи курсанти и кадети. \r\n*** При нова серия въздушни удари срещу контролирания от опозиционните сили на Дамаск анклав Източна Гута са убити 45 души.\r\nСъгласно информацията, разпространена от базираната в Лондон правозащитна организация, сред жертвите има 12 деца. \r\nБомбардировките от вторник бяха нанесени след тридневни масирани удари срещу района. Най-малко 127 цивилини, сред които 39 деца, бяха убити при въздушни удари, ракетен и артилерийски обстрел в понеделник, припомня агенцията.\r\nКонтролирана от бунтовниците от 2012 г. насам, Източна Гута е последният бастион на бунтовниците в района на Дамаск. \r\n***", "date": "2018.02.20", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/20/2490778/ombudsmanat-maya-manolova-shte-poseti-stara-zagora-na-21-fevruari.html", "text": "Омбудсманът Мая Манолова ще посети утре, 21 февруари, гр. Стара Загора във връзка с постъпили в институцията отворени писма, подписани от над 300 служители на УМБАЛ „Професор доктор Стоян Киркович“ АД. Това съобщиха от пресцентъра на Омбудсмана на Р България.\r\nЖалбите до националния обществен защитник са за неизплатени трудови възнаграждения и проблеми, имащи отношение към финансовото състояние на лечебното заведение.\r\nОмбудсманът ще даде брифинг в Пресклуба на БТА от 12.00 часа.", "date": "2018.02.20", "title": "Омбудсманът Мая Манолова ще посети Стара Загора на 21 февруари"}
{"url": "http://www.focus-news.net/news/2018/02/20/2490777/pazardzhik-tir-e-avariral-v-rayona-na-73-km-na-avtomagistrala-trakiya-dvizhenieto-e-samo-v-izprevarvashtata-lenta.html", "text": "Аварирал е ТИР в района на 73 км на автомагистрала „Тракия“, съобщи за Радио „Фокус“ – Пазарджик говорителят на ОДМВР в Пазарджик Мирослав Стоянов. Той уточни, се сигналът е получен следобед, а инцидентът е в платното по посока за Бургас. „По всяка вероятност техническа неизправност е причина за аварията на камиона. В резултат на това движението на мястото се осъществява само в изпреварващата лента. От Агенция \"Пътна инфраструктура\" има направена сигнализация за временната организация на трасето, а екип на „Пътна полиция“ при ОДМВР-Пазарджик извършва регулиране на трафика. Предстои пристигането на тежка техника, с помощта на която камионът с ремаркето да бъдат изтеглени от зоната на автомагистралата“, допълни Стоянов. Той препоръча водачите, преминаващи през този участък да шофират с повишено внимание.\r\nВаня НИКОЛОВА", "date": "2018.02.20", "title": "Пазарджик: ТИР е аварирал в района на 73 км на автомагистрала „Тракия“, движението е само в изпреварващата лента"}
{"url": "http://www.focus-news.net/news/2018/02/20/2490779/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, каза за Радио „Фокус“ – Видин дежурният служител в Областно пътно управление – Видин. Той посочи, че трафикът по главен път Е-79 в посока от и за граничен пункт „Дунав мост 2“ е натоварен, пътуват предимно тежкотоварни автомобили. Трафикът на трите гранични пункта в областта  – „Дунав мост 2“, „Връшка чука“ и „Брегово“, е с нормална интензивност. Във Видин трафикът е натоварен в централната градска част, по булевард „Панония“ и на входно-изходните артерии на града.\r\nАнна ЛОЗАНОВА", "date": "2018.02.20", "title": "Видин: Мокри са пътните настилки в областта"}
{"url": "http://www.focus-news.net/news/2018/02/20/2490781/veliko-tarnovo-chetirima-delegati-ot-obshtina-svishtov-vzeha-uchastie-v-viii-kongres-na-bfs.html", "text": "Четирима делегати от община Свищов взеха участие в VIII конгрес на Българския футболен съюз (БФС), съобщиха от пресцентъра на Община Свищов. Те представляваха четири футболни клуба, които са членове на БФС и с гласовете си бяха част от избора за президент на Българския футболен съюз. Заместник-кметът Борислав Замфиров, като председател на УС на ОФК „Академик Свищов“, беше избран за делегат на общинския футболен клуб. Заедно с него в Конгреса взеха участие: общинският съветник Милен Иванов – делегат на  ФК „Изгрев 93“, с. Царевец; кметът на с. Козловец Борис Велев – делегат на  ФК „Земеделец Елит“, с. Козловец и Радослав Атанасов – делегат на ФК „Бенковски“, с. Българско Сливово. Четиримата делегати отговорно дадоха своя глас и станаха част от избора за ръководител на родния футбол, за следващите четири години.\r\nНа Конгреса бяха номинирани трима кандидати за президент на БФС и след гласуването на делегатите, със значително мнозинство от 463 гласа отново бе избран Борислав Михайлов за президент на БФС. За Любослав Пенев гласуваха 36 делегати, а за Ивайло Дражев – 5.", "date": "2018.02.20", "title": "Велико Търново: Четирима делегати от община Свищов взеха участие в VIII конгрес на БФС"}
{"url": "http://www.focus-news.net/news/2018/02/20/2490782/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79.html", "text": "Интензивно е движението по автомагистрала „Струма“ и главен път Е-79. Това каза за Радио „Фокус“ – Пирин дежурният служител в Областно пътно управление – Благоевград. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.02.20", "title": "Благоевград: Интензивно е движението по автомагистрала „Струма“ и главен път Е-79"}
{"url": "http://www.focus-news.net/news/2018/02/20/2490783/kmetat-na-bansko-georgi-ikonomov-be-na-ofitsialno-poseshtenie-v-bursa.html", "text": "Кметът на Банско Георги Икономов, бе на официално посещение в турската община Нюлюфер, Бурса, през изминалата седмица. Това съобщиха от пресцентъра на Община Банско. Той бе придружен от общинския съветник и председател на една от местните туристически организации – Малин Бистрин. Поводът за срещата бе провежданата годишна среща на изселниците от Ардино. С посещението си Икономов върна официалната визита, която кмета на Нюлюфер направи през 2015 г. в българския курорт.\r\nИкономов се срещна с Мустафа Бозбей и неговия екип, като се запозна отблизо с работата в турската община.\r\n„В Бурса се намира голяма българска диаспора, която вече е пуснала своите корени в местната общност. Освен с кмета и неговият екип, ние участвахме в поредица от срещи с местни организации, сред които Сдружение „Ардинци” и „Румелисиат” – сдружение на румелийците – изселници в Турция от Балканските страни. Срещите ни дадоха възможност да се запознаем с местни представители на бизнеса, с които при следващи контакти да начертаем възможности за сътрудничество в областта на бизнеса и инвестициите. Първите стъпки са направени – Банско е разпознаваемо име в Бурса и предпочитана туристическа дестинация. Ще се стремим да надграждаме създадените отношения”, коментира Икономов визитата.", "date": "2018.02.20", "title": "Кметът на Банско Георги Икономов бе на официално посещение в Бурса"}
{"url": "http://www.focus-news.net/news/2018/02/20/2490780/tsvetan-tsvetanov-gerb-s-obedineni-patrioti-sme-edinodushni-za-ostavkata-na-valeri-zhablyanov-povedenieto-mu-nyama-kak-da-bade-odobreno-ot-mnozinstvoto.html", "text": "ПГ на ГЕРБ, заедно с „Обединени патриоти“ сме единодушни за оставката на Валери Жаблянов. Това каза заместник-председателят на ПП ГЕРБ и председател на парламентарната група на партията Цветан Цветанов по време на брифинг в Народното събрание след заседание на групата, предаде репортер на Агенция „Фокус“.  \r\n\"ПГ  е единодушна, заедно с „Обединени патриоти“ подобно поведение на заместник-председател на парламента, няма как да бъде одобрено от парламентарното мнозинство\", каза Цветанов. По думите му Валери Жаблянов е проявил подигравателно отношение към жертвите на комунизма.\r\nДеница КИТАНОВА", "date": "2018.02.20", "title": "Цветан Цветанов, ГЕРБ: С „Обединени патриоти“ сме единодушни за оставката на Валери Жаблянов, поведението му няма как да бъде одобрено от мнозинството"}
{"url": "http://www.focus-news.net/news/2018/02/20/2490785/ria-novosti-es-chupi-balkanite-opitvayki-se-da-im-postavi-antiruski-flag-smyata-ekspert.html", "text": "Искането на ЕС Сърбия да приеме външнополитически слогани и подходи на Съюза, включително и тези с антируска насоченост е тъжно и противоречи на руско-европейските заявления, че е невъзможно да подсигуриш защитата си на цената на нечия чужда отбрана, това заяви руският външен министър Сергей Лавров, предава РИА Новости. \r\n„Вие цитирахме пример за искане Сърбия да вземе за своя бази външнополитически лозунги и подходи на ЕС, включително и тези с антируска насоченост. Това е жалко и тъжно, наистина се надявам, че тези, които поемат по тази линия ще го осъзнаят“, отбеляза Лавров в интервю за сръбската агенция BETA. \r\nПо думите на първия дипломат „това абсолютно противоречи на общите изявление, които сме приели в края на Студената война, според които е невъзможно да подсилиш собствената си отбрана на цената на нечия друга“. \r\n„Точно това се опитват да направят те… да вкарат Балканите в политиката на чертане на лини, в политиката на заобикаляне на Русия с военните структури на Алианса като грозно нарушение на „джентълментски“ споразумения, които „другарите и джентълмените“ постигнаха“ преди време, добави Лавров, имайки предвид договорката, че след разпадането на Варшавския пакт, НАТО няма да се разширява в източна посока. \r\nВ Ефира на радио „Спутник“, директорът на Института за съвременно държавно развитие Дмитрий Солоников отбеляза, че „антируския компонент“ в политиката на ЕС на Балканите се е усилил толкова, а причината е следната:\r\n„Нов конфликт ще избухне на Балканите, ситуацията с нажежава преди всички заради действията на ЕС, които не успяха да успокоят региона по време на военните действия в края на 90-те години. ЕС се опитва  да намери виновник, в случай че нещо се случи и този виновник е Русия, която е виновна предварително, което е традиционна за ЕС и неговите изтъркани сценарии“, заяви Солоников. \r\nСпоред него, Вашингтон и Брюксел указват натиск срещу Сърбия и нейните съседи. \r\n„Натискът е достатъчно силен, едновременно политически и от гледна точна на икономика, които са свързани от усилващия се антируски вектор на балканската политика. И това ще продължи: или Балканите ще бъдат „пречупени“ и поставени под флага на антируския фронт, или ще трябва да изберат да не се сближават с Европа“, каза още директорът. \r\n„Но това е позиция на Европа, а не на Русия. Сърбия в момента се държи и поддържа баланс на политика между Изтока и Запада“, завърши Солоников. : Цанко Цолов", "date": "2018.02.20", "title": "РИА Новости: ЕС „чупи“ Балканите, опитвайки се да им постави антируски флаг, смята експерт"}
{"url": "http://www.focus-news.net/news/2018/02/20/2490770/afp-propravitelstvenite-chasti-v-afrin-shte-badat-razpolozheni-po-granitsata-s-turtsiya.html", "text": "Проправителствените части, които навлязоха в Африн във вторник следобед, ще заемат позиции по границата с Турция, това разкриха от кюрдските \"Отряди за народна самоотбрана\", предава AFP. \r\nВ разпространено от групировката съобщение информация за навлизането на „военни отряди“, верни на правителственото в Дамаск е потвърдена, като в становището се казва още, че те „ще заемат позиции по границите и участват в защитата на териториалната цялост на Сирия“. : Цанко Цолов", "date": "2018.02.20", "title": "AFP: Проправителствените части в Африн ще бъдат разположени по границата с Турция"}
{"url": "http://www.focus-news.net/news/2018/02/20/2490789/bchk-v-kyustendil-organizira-kurs-za-vodni-spasiteli.html", "text": "БЧК в Кюстендил организира курс за водни спасители. Това съобщи за Радио „Фокус” – Кюстендил Николай Велчев, специалист по водноспасителна дейност към Български червен кръст – Кюстендил. По думите му курсът е специализиран за водни спасители на плувни басейни и водни паркове. Записването е до 2 март. „След това ще направим приемен изпит на кандидатите. Те трябва да покрият определени нормативи, за да бъдат включени в подготовката. Сред изискванията са плуване свободен стил и бруст за определено време”, каза Николай Велчев. Според него кандидатите трябва да са на възраст поне 17 години и да имат добра плувна подготовка.\r\nВенцеслав ИЛЧЕВ", "date": "2018.02.20", "title": "БЧК в Кюстендил организира курс за водни спасители"}
{"url": "http://www.focus-news.net/news/2018/02/20/2490787/blagoevgrad-prepodavatel-ot-sorbonata-shte-iznese-lektsiya-v-yuzu-neofit-rilski.html", "text": "На 26 февруари (понеделник) в Югозападния университет „Неофит Рилски“ ще гостува Жан-Касиен БИЛИЕ, френски философ и преподавател в Сорбоната и в Сианс По, Париж. Той ще изнесе лекция на тема „Аморални ли са границите?“. Срещата на френския философ със студенти и преподаватели ще се проведе в зала 114, Учебен корпус 1 от 14:00 ч. Това съобщиха от пресцентъра на Югозападния университет „Неофит Рилски“. Този дебат с теоретичен аспект е в отговор на последните мигрантски кризи, носещи многочислени човешки драми, но също така и силно напрежение между привържениците на строгия контрол на имигрантите и тези, поддържащи мнението, че на тях трябва да се окаже гостоприемство. Лекторът ще се опита да покаже, че значението на последните извършени проучвания и дебати, свързани с етиката на имиграцията, се съдържа именно в това, да се представи богатият спектър от други възможности между двете крайни решения, а именно, радикално затваряне или отваряне на достъпа без ограничения.", "date": "2018.02.20", "title": "Благоевград: Преподавател от Сорбоната ще изнесе лекция в ЮЗУ „Неофит Рилски“"}
{"url": "http://www.focus-news.net/news/2018/02/20/2490788/tsvetan-tsvetanov-gerb-sabrahme-dostatachno-podpisi-da-poiskame-ostavkata-na-valeri-zhablyanov-kato-zamestnik-predsedatel-na-parlamenta.html", "text": "Събрахме достатъчно подписи да поискаме оставката на Валери Жаблянов като заместник-председател на парламента. Това каза заместник-председателят на ПП ГЕРБ и председател на парламентарната група на партията Цветан Цветанов по време на брифинг в Народното събрание след заседание на групата, предаде репортер на Агенция „Фокус“.   \"Подписите са събрани. Извинявайте, че не знам колко са те“, заяви Цветанов и подчерта, че парламентaрната група на ГЕРБ е достатъчна да ги внесат само те, но са потърсили подкрепата и на „Обединени патриоти“. По думите му подписите на двете групи са внесени днес в деловодството на парламента. Цветанов заяви, че не е разговарял с ДПС дали ще ги подкрепят за оставката на Валери Жаблянов. \r\nДеница КИТАНОВА", "date": "2018.02.20", "title": "Цветан Цветанов, ГЕРБ: Събрахме достатъчно подписи да поискаме оставката на Валери Жаблянов като заместник-председател на парламента"}
{"url": "http://www.focus-news.net/news/2018/02/20/2490793/tsvetan-tsvetanov-gerb-bsp-i-prezidentat-sa-edno-tsyalo-i-skandalite-koito-provokirat-tselyat-da-ne-badem-chast-ot-silna-i-obedinena-evropa.html", "text": "БСП и президентът са едно цяло и скандалите, които провокират целят да не бъдем част от силна и обединена Европа. Това каза заместник-председателят на ПП ГЕРБ и председател на парламентарната група на партията Цветан Цветанов по време на брифинг в Народното събрание след заседание на групата, предаде репортер на Агенция „Фокус“. Във връзка с изявлението на депутата Елена Йончева, че има разминаване в цената на оградата и пазарните цени, Цветанов призова фокусът да бъде върху парламентарното измерение на Българското председателство. „Имаме много сериозно парламентарно измерение на 18-19 март“, каза той. По думите му ще се говори за киберсигурност.   Заместник-председателят на ГЕРБ определи тона на БСП като заядлив. „Който се чувства засегнат, е в правото си да потърси своите права в съда. Не смятам да се занимавам и хабя енергията си за подобни дела. Натоварен съм с много отговорности, искам да си свърша моята работа. Заедно с парламентарната група решаваме проблемите на българските граждани“, посочи той във връзка с обявеното от говорителя на БСП, че ще заведе дело за клевета срещу него. Цветанов заяви, че именно българските граждани са тези, които ще дадат оценка за всяка една от парламентарните групи. „Всеки един скандал, които се стремят да провокират БСП и президентът, защото те са едно цяло - това е ясен проект, който е реализиран от началото на 2016 г. - да вървим към нещо друго, но не и да бъдем част от силна и обединена Европа“, коментира Цветанов. „Не очаквайте от ГЕРБ да падне на това ниво“, допълни Цветанов и заяви, че ГЕРБ иска да реализира 4-годишния си управленски мандат.\r\nДеница  КИТАНОВА", "date": "2018.02.20", "title": "Цветан Цветанов, ГЕРБ: БСП и президентът  са едно цяло и скандалите, които провокират целят да не бъдем част от силна и обединена Европа"}
{"url": "http://www.focus-news.net/news/2018/02/20/2490794/sport-otborat-na-frantsiya-specheli-masoviya-start-s-shtafeta.html", "text": "Отборът на Франция спечели масовия старт в смесената щафета по време на Зимните олимпийски игри в Пьончан. Френският отбор в състав Мартен Фуркад, Симон Дестийо, Мари Дорен Абер и Ана Бесконт регистрира време от час, осем минути и 34 секунди. Сребърният медал бе спечелен от тима на Норвегия с 19 секунди изоставане, а бронзовият медал спечелиха биатлонистите на Италия, които дадоха време със само три стотни по-добро от това на четвъртия – Германия", "date": "2018.02.20", "title": "Спорт: Отборът на Франция спечели масовия старт с щафета"}
{"url": "http://www.focus-news.net/news/2018/02/20/2490792/deyan-yanchev-obshtinski-kulturen-institut-byala-arheologicheskite-prouchvaniya-na-nos-sveti-atanas-sa-dopalnitelna-atraktsiya-za-posetitelite-na-antichnata-krepost.html", "text": "Археологическите проучвания на нос Свети Атанас край Бяла са допълнителна атракция за посетителите на античната крепост. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. „При нас вече е традиция – девет поредни археологически сезона всяко лято правим археологически проучвания. Така беше и през лятото на 2017 година, надявам се и тази година да успеем да проведем археологически проучвания. Те се провеждат през активния туристически сезон и са една допълнителна атракция за посетителите на античната крепост на нос Свети Атанас“, посочи Деян Янчев. По думите му всяка година резултатите от археологическите проучвания са добри. „Намираме все повече предмети от бита и културата на хората през античността и по този начин обогатяваме историята на местния регион и не само“, каза още Деян Янчев. Научен ръководител на археологическите разкопки на нос Свети Атанас е доц. д-р Валери Йотов.\r\nМарияна ВАЛЕНТИНОВА", "date": "2018.02.20", "title": "Деян Янчев, Общински културен институт – Бяла: Археологическите проучвания на нос Свети Атанас са допълнителна атракция за посетителите на античната крепост"}
{"url": "http://www.focus-news.net/news/2018/02/20/2490796/tsvetan-tsvetanov-gerb-imame-palen-konsensus-v-upravlenskata-koalitsiya-tryabva-da-sme-po-otgovorni-kogato-se-izrazyavat-lichni-mneniya.html", "text": "Имаме пълен консенсус в коалицията - трябва да сме много по-отговорни и всеки един, когато изразява личното си мнение, да не провокира съмнение или някой да прави тълкувания, че има напрежение в коалицията или по начина, по който формираме парламентарното си мнозинство. Това каза заместник-председателят на ПП ГЕРБ и председател на парламентарната група на партията Цветан Цветанов по време на брифинг в Народното събрание след заседание на групата, предаде репортер на Агенция „Фокус“. Цветанов поясни, че днес в 16.00 часа е имало съвместно заседание на ПГ на ГЕРБ с ръководството на ПГ на \"Обединени патриоти\". \"Обсъждахме както програмата за седмицата, така и за важните законопроекти, които трябва да бъдат разглеждани в предстоящата седмица\", каза Цветанов. По думите му министър Кирил Ананиев е отишъл на среща с \"Обединени патриоти\" и е изразил готовност да се срещне с всяка една от групите, за да се чуят различните мнения. \"Да можем да говорим обективно по фактите\", допълни заместник-председателят на ПГ на ГЕРБ. \r\nДеница КИТАНОВА", "date": "2018.02.20", "title": "Цветан Цветанов, ГЕРБ: Имаме пълен консенсус в управленската коалиция - трябва да сме по-отговорни, когато се изразяват лични мнения"}
{"url": "http://www.focus-news.net/news/2018/02/20/2490797/haskovo-politsiyata-zadarzha-35-godishen-mazh-barikadiral-se-v-doma-si.html", "text": "Полицията задържа 35-годишен мъж, барикадирал се в дома си. Това съобщиха от пресцентъра на МВР. Служители на полицията проведоха операция на територията на тополовградското село Орешник. Вчера полицейски екип потърсил за справка по преписка 35-годишен жител на селото. Мъжът обаче отказал да излезе, заключил се в дома си, отправил заплахи към служителите на реда и възпроизвел изстрели с огнестрелно оръжие. \r\nОколо 18.30 часа тази вечер мъжът е задържан. За случая е уведомена прокуратурата.", "date": "2018.02.20", "title": "Хасково: Полицията задържа 35-годишен мъж, барикадирал се в дома си"}
{"url": "http://www.focus-news.net/news/2018/02/20/2490768/reuters-spored-siriyski-darzhavi-medii-turskata-armiya-e-bombardirala-siriyskite-voenni-v-afrin.html", "text": "Според сирийски държави медии, малко след като военните части на Дамаск са навлезли в провинция Африн, срещу тях е била извършена артилерийска бомбардировка от турската армия, това предава агенция Reuters. \r\nКюрдските „Отряди за народна самоотбрана“  приветстваха навлизането на проправителствени части в провинция Африн, които обаче се състоят само от лоялни на Дамаск милиции, а не от редовната армия.: Цанко Цолов", "date": "2018.02.20", "title": "Reuters: Според сирийски държави медии, турската армия е бомбардирала сирийските военни в Африн"}
{"url": "http://www.focus-news.net/news/2018/02/20/2490798/sliven-natovareno-e-dvizhenieto-v-oblastta.html", "text": "Натоварено е движението в Сливенско. Пътните настилки в областта са нормално проходими, съобщиха от Областното пътно управление. Затворени за тежкотоварни автомобили над 10 т са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч.  Движението по пътя Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е 31 март.", "date": "2018.02.20", "title": "Сливен: Натоварено е движението в областта"}
{"url": "http://www.focus-news.net/news/2018/02/20/2490795/plovdiv-nad-300-detsa-shte-se-vklyuchat-v-natsionalniya-konkurs-za-mladi-izpalniteli-na-populyarna-pesen-v-karlovo-pesenna-palitra-2018.html", "text": "Над 350 талантливи деца от цялата страна ще се включат в четвъртото издание на Националния конкурс за млади изпълнители на популярна песен в Карлово „Песенна палитра 2018“, който ще се проведе на 3 и 4 март. Това съобщи за Радио „Фокус”- Пловдив Анита Илиева, идеолог на конкурса от Военния клуб в Карлово. Новото тази година е, че всички изпълнители трябва да пеят на български език, тъй като датата, на която се провежда той е национален празник на България. „Интересът тази година е много голям, имаме участници от цялата страна – вокални формации и индивидуални изпълнители”, каза Илиева. „Очаквам да сътворим един малък празник в Карлово на националния ни празник”, добави тя. Най-малкият участник е на 4.5 години, а най-възрастният – на 18 години. Те ще бъдат разпределени в четири възрастови групи. Участниците не са подбирани предварително, а единственото ограничение е всяка възрастова група да бъде попълнена от 22 деца. Това е накарало кандидатите да подават заявките си още от месец септември 2017 година, за да може да се включат в конкурса. Събитието ще се проведе в зрителната зала на Народно читалище „Васил Левски – 1861г.“ - Карлово.\r\n„Песенна палитра 2018“ е част от културния календар на Министерството на културата. Участниците в конкурса ще се представят с по две песни и ще бъдат оценявани от петчленно професионално жури с председател композитора Хайгашод Агасян и членове Светослав Лобошки, Румяна Иванова, Георги Янков и Нора Караиванова.\r\nВъв всяка възрастова категория ще бъдат присъдени Гран при, първо, второ и трето място, както и специални награди.\r\nМузикалното събитие ще завърши на 4 март (неделя) от 20.00 часа с галаконцерт, в който ще вземат участие всички носители на Гран при при индивидуалните изпълнители, както и носителите на първи места при вокалните формации. На концерта ще бъдат връчени награди на отличените малки таланти.\r\nСпециален гост на конкурса ще бъде Вензи.\r\nОрганизатори са Община Карлово, Народно читалище „Васил Левски-1861г.“, СУ „Васил Левски“ и Военен клуб – Карлово.\r\nВходът е свободен.\r\nЦветана ТОНЧЕВА", "date": "2018.02.20", "title": "Пловдив: Над 300 деца ще се включат в Националния конкурс за млади изпълнители на популярна песен в Карлово „Песенна палитра 2018“"}
{"url": "http://www.focus-news.net/news/2018/02/20/2490799/reuters-mahmud-abbas-prizova-za-mezhdunarodna-konferentsiya-otnosno-mira-v-blizkiya-iztok.html", "text": "Президентът на Палестинската автономия Махмуд Аббас призова за провеждането на международна конференция относно мира в Близкия изток през лятото на 2018 г., съобщава Reuters, като се позовава на изказване на Аббас пред Съвета за сигурност на ООН.\r\nСпоред него, „за да се разреши Палестинския въпрос е нужно да се създаде многостранен, международен механизъм чрез международна конференция“. \r\nАббас и жителите на Автономията смята, че САЩ вече не може да бъде посредник в преговорите с Израел заради решението на американския президент Доналд Тръмп да признае Ерусалим за израелска столица. : Цанко Цолов", "date": "2018.02.20", "title": "Reuters: Махмуд Аббас призова за международна конференция относно мира в Близкия изток"}
{"url": "http://www.focus-news.net/news/2018/02/20/2490800/tsvetan-tsvetanov-gerb-prezidentat-rumen-radev-i-bsp-sa-proektirani-prez-2016-g-za-da-ne-sme-chast-ot-evropa-i-partnyori-na-sasht.html", "text": "Президентът Румен Радев и БСП са проектирани през 2016 г., за да не сме част от Европа и партньори на САЩ. Това каза заместник-председателят на ПП ГЕРБ и председател на парламентарната група на партията Цветан Цветанов в отговор на въпрос от радио „К2“, съобщиха от медията. Въпросът беше следният: „Г-н Цветанов, ще съдите ли Йончева от БСП, че каза, цитирам: „имате опит в разпространяването на лъжи и клевети”? И за какъв скрит доклад на ДАНС за превишени цени за строеж на оградата говори тя?“, на което Цветанов отговори:", "date": "2018.02.20", "title": "Цветан Цветанов, ГЕРБ: Президентът Румен Радев и БСП са проектирани през 2016 г., за да не сме част от Европа и партньори на САЩ"}
{"url": "http://www.focus-news.net/news/2018/02/20/2490806/veliko-tarnovo-bum-na-zaboleli-ot-varitsela-otchita-regionalnata-zdravna-inspektsiya.html", "text": "Бум на заболелите от варицела отчита Регионалната здравна инспекция. За миналата седмица в областта има регистрирани общо 15 случая, като десет от тях са в община Полски Тръмбеш, три във Велико Търново и два в Свищов. Това потвърдиха за Радио „Фокус“ – Велико Търново от РЗИ. Освен това за периода 12-18 февруари са отчетени седем случая на ентероколити (три във Велико Търново, два в Горна Оряховица и по един в Елена и Лясковец). Регистрирани са и седем заразени със скарлатина – шест от тях са в областния център, а последният в община Павликени. Има един пациент с туберкулоза и един с ротавирусен гастроеентерит. Заболелите от грип и остри респираторни заболявания са 40, като броят им намалява с 15 човека, в сравнение с началото на месец февруари.\r\nЛуиза ТРАНЧЕВА", "date": "2018.02.20", "title": "Велико Търново: Бум на заболели от варицела отчита Регионалната здравна инспекция"}
{"url": "http://www.focus-news.net/news/2018/02/20/2490805/afp-malak-pozhar-stana-prichina-za-otmyana-na-poleti-na-letishteto-v-malta.html", "text": "Стотици хора бяха блокирани на международното летище в Малта заради избухнал на съоръжението пожар, който доведе до отмяната няколко полета, съобщава AFP. \r\nПожарникарите са успели за около два часа да потушат малкия пожар, но заради него общо 10 полета бяха отложени, като към момента летището възстановява нормалния си ритъм на работа. \r\nОгънят е избухнал в около мястото, където се намира залата на пристигащите на летището хора. : Цанко Цолов", "date": "2018.02.20", "title": "AFP: Малък пожар стана причина за отмяна на полети на летището в Малта"}
{"url": "http://www.focus-news.net/news/2018/02/20/2490807/sport-andzhelik-kerber-prodalzhava-kam-sledvashtiya-krag-na-turnira-v-dubay.html", "text": "Анджелик Кербер продължава към следващия кръг на турнира в Дубай след като победи с 2:0 сета чешката тенисистка Барбора Стрицова. Поставената под номер девет в световната ранглиста и шеста в схемата на турнира германка ще играе за място на четвъртфиналите срещу квалификантката Сара Ерани.", "date": "2018.02.20", "title": "Спорт: Анджелик Кербер продължава към следващия кръг на турнира в Дубай"}
{"url": "http://www.focus-news.net/news/2018/02/20/2490809/trigodishni-bliznatsi-sa-v-bolnitsa-v-plovdiv-s-naranyavaniya-maykata-e-arestuvana-obzor.html", "text": "Тригодишни близнаци са приети по спешност в болница в Пловдив. Децата са с множество наранявания и синини по телата, а майката е арестувана. В понеделник около 19.30 часа на тел.112 е получен сигнал от майката за инцидент с едно от децата. Тя е съобщила, че гипсов орнамент се е откачил от стената и е ударил детето по главата, докато е било в креватчето си. На детето е оказана спешна медицинска помощ и му е извършена животоспасяваща операция. То е получило спукване на черепа. Според лекарите има опасност за живота му. Прокуратурата изяснява приоритетно причините, довели до инцидента и ще установява дали думите на майката са истина. Това каза на специална пресконференция прокурор Атанас Илиев, от Районна прокуратура, която наблюдава досъдебното производство. Майката е задържана за 24 часа в ареста. По думите на прокурор Атанас Илиев близнаците са били недохранени и са доста под нормалното тегло за годините си. Жената е отглеждала децата си сама, тъй като другият родител работи в Германия. За случая е уведомена Държавната агенция за закрила на детето и социалните служби. \r\nЦветана ТОНЧЕВА", "date": "2018.02.20", "title": "Тригодишни близнаци са в болница в Пловдив с наранявания, майката е арестувана (ОБЗОР)"}
{"url": "http://www.focus-news.net/news/2018/02/20/2490784/tsvetan-tsvetanov-gerb-ne-e-ot-kompetentnostta-na-parlamentarnata-grupa-da-dade-otgovor-svalya-li-politicheskoto-doverie-ot-prof-kamen-plochev.html", "text": "Не е от компетентността на парламентарната група да даде отговор сваля ли политическото доверие от проф. Камен Плочев. Това каза заместник-председателят на ПП ГЕРБ и председател на парламентарната група на партията Цветан Цветанов по време на брифинг в Народното събрание след заседание на групата, коментирайки поисканата оставка на управителя на НЗОК проф. Камен Плочев, предаде репортер на Агенция „Фокус“.  По думите на Цветанов писмо до министър Кирил Ананиев не е изпращано във връзка с исканата актуализация на бюджета на НЗОК. „Що се касае до писмото до парламента, тук вече говорим за актуализация на бюджета. Не е от компетентността на Народното събрание да внасяме актуализация на бюджета на държавата. Има административен проблем, но това не е от компетентността на парламентарната група да отговорим дали сваляме политическото доверие или не. Има Надзорен съвет. Ние ще се съобразим с това, което беше направено като предложение от народни представители от нашата парламентарна група - следващия вторник проф. Плочев да бъде изслушан“, заяви Цветанов. Той поясни, че групата се съобразява със законовите изисквания и подчерта, че парламентарната група на ГЕРБ не е в състояние да поиска оставката на проф. Камен Плочев като управител на НЗОК.  \r\nЗаместник-председателят на ГЕРБ допълни, че партията не коментира професионални качества на управителя на НЗОК, а говори за административния въпрос, който е предвидил. Цветанов допълни, че утре в дневния ред на Здравната комисия д-р Даниела Дариткова е предвидила изслушване на проф. Камен Плочев. \r\n Деница КИТАНОВА", "date": "2018.02.20", "title": "Цветан Цветанов, ГЕРБ: Не е от компетентността на парламентарната група да даде отговор сваля ли политическото доверие от проф. Камен Плочев"}
{"url": "http://www.focus-news.net/news/2018/02/20/2490811/predstoyashti-sabitiya-v-stranata-za-21-fevruari-agentsiya-fokus.html", "text": "***\r\nОт 10.00 часа на „Дондуков“ 2 президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр. \r\n***\r\nОт 09.00 часа ще се проведе пленарното заседание на Народното събрание.\r\n***\r\nОт 10.00 часа ще се проведе заседание на Министерски съвет. \r\n***\r\nВицепремиерът и министър на външните работи Екатерина Захариева ще приеме утре в София министъра на външните работи на Кралство Саудитска Арабия Адел Ал-Джубейр. \r\n***\r\nОт 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група. \r\n***\r\nОт 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група. \r\n***\r\nОт 10.00 часа ХV състав на Специализирания наказателен съд ще гледа делото срещу Персин П. за организиране и ръководене на организирана престъпна група. \r\n***\r\nОт 10.00 часа 121 състав на Софийски районен съд ще гледа делото срещу Владимир С., обвинен за престъпление по чл.131, ал.2, т.3, вр. чл.130, ал.1 от НК - причиняване на телесна повреда на медицински специалист.\r\n***\r\nОт 10.00 часа в залата на 5-ти етаж в сградата на Висшето училище по застраховки и финанси ще се състои научно-практическа конференция на тема: „Африканска чума по свинете. Намаляване плътността на популацията от диви свине като метод за ограничаване на риска от болестта в Р. България. Трихинелоза“. \r\n***\r\nОт 10.00 часа в сградата на Първа инвестиционна банка на бул. България 81 Г, където главният изпълнителен директор на Fibank Неделчо Неделчев ще награди Александра Жекова за силното й представяне на Олимпийскити игри в ПьонгЧанг.\r\n***\r\nОт 10.00 часа, в Аулата на Софийския университет „Св. Климент Охридски“ ще бъде открита докторантската конференция „Млади изследователи“, организирана от Докторантския център „Св. Климент Охридски“ с подкрепата на оперативна програма „Наука и образование за интелигентен растеж“. \r\n***\r\nОт 10.00 часа в сградата на КЕВР, бул. \"Княз Дондуков\" № 8-10, ет. 4, ще се проведе открито заседание за обсъждане на доклад по заявление с вх. № Е-14-31-12 от 26.10.2017 г. относно изменение на действащите цени на електрическа и топлинна енергия на \"Брикел\" ЕАД. \r\n***\r\nОт 11.00 часа в зала „Рубин“ на хотел „Рамада“ ще се състои национален семинар „Изпълнение на общинските мерки от Програмата за развитие на селските райони /ПРСР/“, организиран от Националното сдружение на общините в България /НСОРБ/.\r\n***\r\nОт 11.00 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа XVIII състав на Специализирания наказателен съд ще гледа делото срещу Васил Д., Паскалис Д. и Юксел Х. за образуване и ръководене на организирана престъпна група. \r\n***\r\nОт 12.00 часа ул. „Филип Кутев“ 10 ще се състои церемония по официално откриване на новата сграда на МБАЛ и ДКЦ Видиа – ВИТА база 2. \r\n***\r\nОт 12.00 часа зала 5 на ул. „Московска“ 33 Екатерина Йорданова – председател на постоянната комисия по транспорт и туризъм към Столичния общински съвет и Зафир Зарков – общински съветник ви канят на брифинг по повод подготовката на нова наредба за реда и условията за пътуване с обществения градски транспорт. \r\n***\r\nОт 14.00 часа в Големия салон на БАН ще се проведе Обществена дискусия на тема: „Финансиране на болничната помощ в България“.\r\n***\r\nОт 18.00 часа в Енорийския център на софийския храм „Св. св. Кирил и Методий\"  (на Женския пазар) ще се проведе лекция на тема „Истанбулската конвенция и православната антропология\".\r\n***\r\nОт 18.30 часа в Литературния клуб  на Столична библиотека ще се състои среща с разказвача на библиотеката за февруари – Михаил Вешим.  \r\n***\r\nОт 19.30 часа, в зала „София“ на Гранд Хотел София председателят на Държавната агенция „Електронно управление“ (ДАЕУ) Атанас Темелков ще вземе участие в церемонията за награждаването на победителите в конкурса „ИТ проект на годината“. Атанас Темелков ще отличи победителя в категорията „Централна администрация“. \r\n***\r\nОт 11.00 часа в конферентната зала на Областна администрация ще се проведе общо събрание на Асоциацията по ВиК.\r\n***\r\nОт 09.00 до 16.00 часа в зала „Георги Баев“ на Културен център „Морско казино“ ще се проведе обучение на тема: „Предизвикателства по противодействие на детската сексуална експлоатация и трафика на деца чрез Интернет“.\r\n*** \r\nОт 11.00 часа в зала 501 в УМБАЛ „Св. Марина“ председателят на асоциация „Докосни дъгата“ Денислава Ангелова ще връчи поредното дарение – инсулинова помпа и консумативи за дете с диабет. \r\n*** \r\nОт 11.00 часа в пресклуб на БТА ще се проведе пресконференция във връзка с предстоящата реализация на проект за изграждане на Кризисен център за лица във Велико Търново.\r\n*** \r\nОт 11.30 часа на етажа на Кардиологията в МОБАЛ \"Д-р Ст. Черкезов\" ще се проведе връчване на дарение от Ротари клуб Велико Търново. Президентът на Ротари клуб Велико Търново Калоян Ганев ще връчи дарението на изпълнителния директор на стационара д-р Стефан Филев и началника на кардиологията д-р Харалампи Бенов. \r\n*** \r\nОт 17.00 часа в Изложбени зали „Рафаел Михайлов“ ще се проведе откриване на изложбата на Антони Георгиев „Горният път: Фотографии от Шотландия“. Гост ще бъде британският посланик Н. Пр. Ема Хопкинс.\r\n***\r\nОт 11.30 часа, в Регионалния пресклуб на БТА във Видин, ще бъде представен проект CB007.1.21.129 „Развитие на диагностични центрове за ортостатични имускулно-скелетни смущения при деца в училищна възраст в Сърбия и България“.\r\n***\r\nОт 15.30 часа в Регионалния пресклуб на БТА пресконференция ще дадат Димитър Делчев, председател на политическа партия \"Движение България на гражданите\" и неговия зам.-председател Найден Зеленогорски.\r\n***\r\nОт 09.30 часа в митрополитския храм  „Св. Николай Мирликийски” ще започне архиерейска преждеосвещена света литургия.\r\n***\r\nОт 17.00 часа в малка зала на ХГ „Иван Фунев“  ще се състоят XIX Зимни четения - „Археологически проучвания на обекти от Античността и Средновековието на територията на Врачанско през 2017 г.“ – доц. д-р Нарцис Торбов и Александра Петрова. \r\n***\r\nОт 11.30 часа, в Изложбената зала на Етнографски музей на открито „Етър”, Националният исторически музей (НИМ) ще покаже 44 медни съда в експозицията „Гравирани медни съдове от колекцията на Дикран Балабанян“. \r\n*** \r\nОт 14.00 часа в НЧ „Градина - Върбица 1894“ продължава Работилница „Седянка“ - традиционна седянка за изработване на мартеници.\r\n***\r\nОт 15.30 часа в кабинета на председателя на Общински съвет – Кюстендил ще се проведе пресконференция. \r\n***\r\nВ 18.00 часа в Музея на изкуството ще бъде открита изложбата „Усещане“ с творби на жени-творци от фонда на Художествена галерия „Станислав Доспевски”. \r\n***\r\nОт 09:30 часа, в зала 5 на Окръжен съд Пловдив ще се гледа делото срещу подсъдимите Любен Ч., Иван Т. и Ерол Е., обвинени в това, че са извършвали фактически дейности и функции на данъчно задължено лице и по този начин са избегнали установяването и плащането на данъчни задължения в големи размери.\r\n***\r\nОт 10.00 часа, в зала 2 на Окръжен съд Пловдив ще се гледа делото срещу Рангел Т., който при управление на МПС при непредпазливост е причинил смъртта на две лица, както и средна телесна повреда на трето.\r\n***\r\nОт 11.00 часа пред храм „Свето Преображение Господне“, структурата на ПП ГЕРБ в район „Тракия“ организира благотворителен обяд, на който свещеник ще благослови начинанието и топлата храна ще бъде раздадена на гражданите.\r\n***\r\nОт 13:30 часа в зала 2 на Окръжен съд Пловдив ще се гледа делото срещу подсъдимия Ивелин А., обвинен в това, че на 30.03.2017 г. в с. Козаново умишлено е убил лицето Г. М.\r\n***\r\nОт 14.00 ч. , в Прес клуба на Пловдивския панаир омбудсманът Мая Манолова ще участва в дискусионен клуб, посветен на проблемите в детското и ученическо хранене. \r\n***\r\nОт 15:30 часа в зала 2 на Окръжен съд Пловдив ще се гледа делото срещу подсъдимия Иван Г., който на 3.06.2016 г. на пътя Карлово – Пловдив при управление на лек автомобил е нарушил правилата на движение и по непредпазливост е причинил смъртта на велосипедиста Д. Д.\r\n***\r\nОт 18.00 часа в Камерна зала на Областна администрация – Пловдив ще бъде отбелязан Международния ден на майчиния език с мултикултурна програма.\r\n***\r\nОт 11.00 часа в ТПГ „Никола Вапцаров“ в присъствието на областния управител на Перник Ирена Соколова, официално ще бъде открит новооборудвания компютърен кабинет. \r\n***\r\nОт 10.00 часа в зала 1 на Областна администрация – Русе ще се проведе заседание на постоянната комисия по заетост и тази в областта на образованието, младежките дейности и спорта. \r\n***\r\nОт 11.00 часа, в Заседателна зала на Община Русе ще се проведе пресконференция по повод отчета на общинска фондация \"Русе-град на свободиня дух\".\r\n***\r\nОт 11.30 часа пред сградата на Общинската администрация в града ще е проведе протест под надслов „Не на насилието в детски градини и училища\".\r\n***\r\nОт 13.30 часа в зала „П. Р. Славейков“ общината организира семинар на тема: „Административно обслужване. Удостоверение за наследници“ за служители от отдел „Гражданско състояние“, кметове, кметски наместници, технически сътрудници в кметствата на територията на общината.\r\n***\r\nОт 15.00 часа в зала 33 на Регионалния исторически музей ще се състои кръгла маса, с участието на изявени специалисти и изследователи на българската история – „Знамето на Старозагорското въстание – първообраз на националното ни знаме“. \r\n***\r\nОт 10.00 часа в зала 2 на Областна администрация Шумен ще се проведе заседание на комисията за изработване на Областна здравна карта.", "date": "2018.02.20", "title": "Предстоящи събития в страната за 21 февруари (Агенция „Фокус“)"}
{"url": "http://www.focus-news.net/news/2018/02/20/2490803/deyan-yanchev-obshtinski-kulturen-institut-byala-otnovo-podgotvyame-proekt-za-konservatsiya-i-restavratsiya-na-antichnata-krepost-na-nos-sveti-atanas.html", "text": "Община Бяла и Общинският културен институт в града подготвят отново проект за консервация и реставрация на античната крепост на нос Свети Атанас край Бяла. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. Той припомни, че през 2013 година е завършил първият етап на консервация и реставрация на античната крепост на нос Свети Атанас край Бяла. Проектът „Консервация, реставрация, експониране и социализация на антично селище и късноантична крепост на нос „Св. Атанас” и превръщането им във водеща туристическа атракция на територията на Община Бяла, Варненска област“ бе осъществен по Оперативна програма „Регионално развитие“. Археологическият обект, който бе реставриран и експониран, представлява антично селище и късноантична крепост. Укрепителната линия се състои от крепостна стена и ров и затваря носа от североизточния до южния склон на носа. Добре проучен е раннохристиянският комплекс, който включва трикорабна едноабсидна базилика с притвор, три кръщелни, кладенец за светена вода, жилище на главния свещеник, производствени съоръжения – две пещи за битова керамика и винарна.\r\n„Надяваме се да успеем през тази година да кандидатстваме по европейските програми, съответно да бъдем одобрени и да направим една последваща реставрация и консервация на новите сгради, намерени при археологическите разкопки на античната крепост“, коментира Деян Янчев.\r\nМарияна ВАЛЕНТИНОВА", "date": "2018.02.20", "title": "Деян Янчев, Общински културен институт – Бяла: Отново подготвяме проект за консервация и реставрация на античната крепост на нос Свети Атанас"}
{"url": "http://www.focus-news.net/news/2018/02/20/2490808/prof-kamen-plochev-nzok-vnesal-sam-pismo-ne-da-startirame-protsedura-po-promyana-v-byudzheta-a-da-obsadim-kak-mozhem-da-popravim-defitsita.html", "text": "Аз съм внесъл писмо не да стартираме процедура по промяна в бюджета, а да седнем и обсъдим как чрез бюджета можем да поправим този дефицит, който мен ме смущава и всяка година расте. Това каза в предаването  по БНТ проф. Камен Плочев – Управител на Националната здравноосигурителна каза (НЗОК) във връзка с поисканата му оставка от министъра на здравеопазването Кирил Ананиев. \r\n„Аз не мога да определя кое точно е истината, но съм считал, че съм прав и съм искал да направя нещо полезно. Нещо, с което да помогна и в никакъв случа не да навредя“, посочи проф. Плочев. \r\n„Така е конструирана НЗОК, че има един изключителен компонент на демагогия. Уж е самостоятелна институция, парламентът избира управителя. Той не се подчинява на никого и в същото време не може да направиш нищо без да питаш управляващите. Тогава нека да стане дирекция към Министерство на здравеопазването или Министерство на финансите и тогава нещата ще бъдат много по стройни и точни“, допълни още той. \r\nНа въпрос защо преди да пише писмо, адресирано до парламента, не е обсъдил въпроса с министъра на здравеопазването, проф. Плочев  отговори: „Нали ме е избрало Народното събраниe и мисля, че то ми е началникът“.", "date": "2018.02.20", "title": "Проф. Камен Плочев, НЗОК: Внесъл съм писмо не да стартираме процедура по промяна в бюджета, а да обсъдим как можем да поправим дефицита"}
{"url": "http://www.focus-news.net/news/2018/02/20/2490812/pazardzhik-vazstanoveno-e-dvizhenieto-po-am-trakiya-pri-km-73-v-posoka-burgas.html", "text": "Възстановено е движението по АМ „Тракия“ при км 73, в посока Бургас. Това съобщиха от пресцентъра на Агенция \"Пътна инфраструктура\". Трафикът временно се пренасочваше в изпреварващата лента, поради аварирал ТИР.", "date": "2018.02.20", "title": "Пазарджик: Възстановено е движението по АМ „Тракия“ при км 73, в посока Бургас"}
{"url": "http://www.focus-news.net/news/2018/02/20/2490786/afp-turtsiya-e-dala-predupreditelni-izstreli-sreshtu-propravitelstvenite-siriyski-sili-v-afrin.html", "text": "Турция е изстреляла „предипредителни изстрели“ срещу навлезлите в провинция Африн проправителствени милиции, това е съобщила държавната турска агенция Anadolu, предава AFP. Според турската медия, „проправителствените терористични групировки, опитващи се да напреднат към град Африн, са се оттеглили на около 10 километра от града след предупредителните изстрели“. \r\nПо-рано сирийски държави медии събощиха, че турската армия е извършила артилерийски обстрел срещу навлезлите в Африн проправителствени части. : Цанко Цолов", "date": "2018.02.20", "title": "AFP: Турция е дала „предупредителни изстрели“ срещу проправителствените сирийски сили в Африн"}
{"url": "http://www.focus-news.net/news/2018/02/20/2490813/nimh-prez-sledvashtoto-denonoshtie-na-mesta-shte-ima-prevalyavaniya-ot-dazhd-maksimalnite-temperaturi-shte-sa-mezhdu-4-i-9.html", "text": "През следващото денонощие ще преобладава облачно време, на места ще има превалявания от дъжд. В Северна България и високите полета на Западна, главно в нощните часове, дъждът ще се примесва и ще преминава в сняг. Ще духа слаб, в Дунавската равнина и Източна България, до умерен вятър от изток-североизток. Минималните температури ще са между минус 1° и 4°, максималните ще са предимно между 4° и 9°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е по-ниско от средното за месеца и ще остане без съществена промяна.\r\nПо Черноморието ще бъде облачно, с превалявания от дъжд. Ще духа умерен вятър от изток-североизток. Максималните температури ще са 6°-7°. Температурата на морската вода е 7 - 8°. Вълнението на морето ще е 3 – 4 бала.  \r\nВ планините ще бъде облачно, със слаби валежи от сняг. Ще духа умерен до силен югоизточен вятър, по високите части - от югозапад. Максималната температура на височина 1200 метра ще е около 0°, на 2000 метра – около минус 4°\r\nИ през следващите дни ще преобладава облачно време. Вятърът ще бъде предимно от изток, слаб до умерен. Температурите ще останат без съществена промяна – минималните най-често между минус 1° и 4°, максималните – предимно между 2° и 7°. В четвъртък в северозападните райони и в планините ще превалява сняг, в останалите райони преваляванията ще бъдат от дъжд, предимно слаби. В петък ще е почти без валежи. В събота от югозапад валежите ще се активизират. Ще завали дъжд, а през нощта срещу неделя, с усилване на вятъра от североизток ще започне бързо и чувствително застудяване и дъждът ще премине в сняг.", "date": "2018.02.20", "title": "НИМХ: През следващото денонощие на места ще има превалявания от дъжд, максималните температури ще са между 4° и 9°"}
{"url": "http://www.focus-news.net/news/2018/02/20/2490814/mkd-makedoniya-ali-ahmeti-se-sreshtna-s-niderlandskiya-poslanik-v-makedoniya.html", "text": "Председателят на Демократичния съюз за интеграция Али Ахмети се срещна във вторник с нидерландския посланик в Македония Валтер Плопм, като главните теми, които двамата са засегнали, са закона за езиците, спора за името и европейската интеграция на Македония, съобщава електронното издание МКД. \r\nАхмети е заявил желанието си за по-скорошно решение на спора за името и изразил мнението, че окончателното одобряване на Закона за езиците е въпрос на дни. : Цанко Цолов", "date": "2018.02.20", "title": "„МКД“ (Македония): Али Ахмети се срещна с нидерландския посланик в Македония"}
{"url": "http://www.focus-news.net/news/2018/02/20/2490802/vitsepremierat-valeri-simeonov-ima-osnovanie-da-se-iska-ostavkata-na-prof-kamen-plochev-i-ne-samo-zaradi-pismoto-do-narodnoto-sabranie.html", "text": "Има основание да се иска оставката на проф. Камен Плочев и не само заради писмото до Народното събрание. Това каза вицепремиерът Валери Симеонов пред журналисти в Народното събрание, предаде репортер на Агенция „Фокус“. „Представени бяха обстоятелствата около този скандален документ, който влезе в Народното събрание, затова министър Кирил Ананиев беше така добър да дойде да запознае групата“, каза Симеонов. Според него има \"голяма мудност\" в Здравната каса и нерешаване на проблемите в нея. „Може би в това направление е и това писмо, което въобще не му е мястото по този начин да бъде входирано и да се искат по този начин средства. Това показва непознаване на процедурите“, допълни вицепремиерът. Симеонов заяви, че все още всичко е на фаза събиране на информация и обсъждане на законовите процедури. Във връзка със съвместното заседание на ПГ на ГЕРБ и „Обединени патриоти“ и обявеното то Цветанов, че има пълен консенсус в коалицията вицепремиерът заяви, че един от проблемите на коалицията е, че няма политически съвет. „Коалицията е сериозно бойкотирана от председателството. Просто всеки има някакви ангажименти и трудно може да се събере в пален състав“, допълни Симеонов. \r\nДеница КИТАНОВА", "date": "2018.02.20", "title": "Вицепремиерът Валери Симеонов: Има основание да се иска оставката на проф. Камен Плочев и не само заради писмото до Народното събрание"}
{"url": "http://www.focus-news.net/news/2018/02/20/2490832/abv-alarmira-che-lekari-i-uchiteli-nyama-da-mogat-da-badat-obshtinski-savetnitsi-i-poiska-komisiyata-za-zashtita-ot-diskriminatsiya-da-se-namesi-obzor.html", "text": "АБВ алармира, че лични лекари и учители няма да могат да са общински съветници - поискаха намеса от Комисията за защита от дискриминация. Това бе една от темите на пресконференцията на АБВ, в която участваха председателят на партията Константин Проданов и Румен Петков, член на Изпълнителното бюро на формацията. Проданов коментира, че новият Антикорупционен закон забранява на забрани да бъдат еднолични търговци, съдружници, акционери, членове на управителни и надзорни съвети на дружества, които имат сключени договори с общината. По думите му проблем номер едно е, че е направен опит да се приложи една мярка ретроактивно и то за много кратък срок. Проданов посочи, че въпреки че новият антикорупционен орган не е конструиран, чиновник от Комисията за предотвратяване на конфликт на интереси разпраща писмо до Общинските избирателни комисии и нарежда, въпреки че те няма такива правомощия, да събира лични данни и декларации за конфликт на интереси от настоящите общински съветници. Той обърна внимание, че управляващите са внесли промени в антикорупционното законодателство на 19 февруари 2018 г. , които са свързани именно с тези изисквания на закона. По думите му промените в Антикорупционния закон са показателни за начина, по който уж се бори корупцията. \r\nРумен Петков отбеляза, че от Антикорупционния закон ще бъдат дискриминирани 4500 лекари и няколко хиляди учители и те няма да могат да бъдат кандидати за общински съветници. Според него трябва да се намеси Комисията за защита от дискриминация. Той припомни, че АБВ не веднъж е алармирала, че новият орган се създава, за да безчинства. „Тук в случая има име - Венцислав Петков. Няма орган, няма комисия, но неин чиновник се чувства дотам овластен, че да пише на Общинската избирателна комисия (ОИК), че следва да предприемат съответните действия и общинските съветници да декларират пред тях по силата на приетия закон и неговите разпоредби декларация за промяна в декларираните обстоятелства за несъвместимост. Този човек няма място в държавната администрация. Без да има антикорупционен орган, той си позволява да разпорежда“, коментира Петков.\r\nДруга тема на пресконференцията бе организираната от партията дискусия, която ще се проведе на 25 февруари от 10.00 часа в хотел „Маринела“, в зала „София“. Форумът носи заглавието Дискусионен форум „АЕЦ „Белене“ - ключ към развитието и сигурността на България“ и има за цел да разсее манипулативните внушения от последните месеци по проекта. Сред участниците ще бъдат: проф. Янко Янев, директор на Центъра за ядрена компетентност във Виена, както и представители на разработилите доклада на БАН, представители на БУЛАТОМ, институционално представителство от Министерство на енергетиката и хора от БЕХ, както и представители на работодателските организации, както и представители на основните политически сили от енергийната комисия в парламента.\r\nДеница КИТАНОВА", "date": "2018.02.20", "title": "АБВ алармира, че лекари и учители няма да могат да бъдат общински съветници и поиска Комисията за защита от дискриминация да се намеси (ОБЗОР)"}
{"url": "http://www.focus-news.net/news/2018/02/20/2490804/mia-ramush-haradinay-za-izkazvaneto-na-edi-rama-ne-mozhe-te-da-ni-davat-saveti.html", "text": "Косово не се нуждае от съвети от никого, това заяви косовският министър-председател Рамуш Харадинай по повод изказването на албанският премиер Еди Рама, според който съществува възможност двете страни да имат общ президент, съобщава Македонската информационна агенция.\r\n„Казах на Еди Рама, че ние може да си даваме съвети един на друг колкото си искаме“, заяви Харадинай. Според него няма смисъл да се влиза в ненужни спорове, защото „сме братя“. Премиерът обаче подчерта, че „трябва да се има предвид факта, че Косово си има собствен народ, не може те (албанците – бел. прев.) да ни държат лекции“. „Обичаме нашия народ, но е по-важно да изпълним нашите задължения“, завърши Харадинай. : Цанко Цолов", "date": "2018.02.20", "title": "MIA: Рамуш Харадинай за изказването на Еди Рама: Не може те да ни дават съвети"}
{"url": "http://www.focus-news.net/news/2018/02/20/2490834/gabrovo-sredstva-za-remont-na-tsarkvata-sv-sv-onufriy-damaskin-i-vseh-muchenikov-gabrovskih-nabirat-s-blagotvoritelen-kontsert-v-grada.html", "text": "Средства за ремонт на църквата „Св. св. Онуфрий Дамаскин и всех мучеников Габровских“ набират с благотворителен концерт в областния център. Събитието се организира от Община Габрово, съобщиха за Радио „Фокус“ – Велико Търново от местната администрация. Концертът ще протече под надслов „Да бъде Новият храм на Габрово“ и е част от кампанията за набиране на средства за довършване на строителните дейности на църквата в квартал „Младост“.\r\nБлаготворителната кауза ще се проведе на 19 март (понеделник), от 18.30 часа, в\r\nСпортна зала „Орловец“. Участие в него ще вземат Смесен хор „Априлов-Палаузов“, Държавен фолклорен ансамбъл „Габровче“, Фолклорен ансамбъл „Сивек“, Танцова школа „Лиана“, Шоу-балет „Магия“, Музикална школа „Звезди в аванс“, Ваня и Радослав Талеви, Криско, Оркестър „Габрово“ със солисти Далия Ковачева, Ивета Петрова, Цвети Рудева, Момчил Косев, Стефан Косев и Камерен хор при църквата „Успение на Пресвета Богородица“.\r\nБилетите за вход ще са с цена  5 лева.\r\nЛуиза ТРАНЧЕВА", "date": "2018.02.20", "title": "Габрово: Средства за ремонт на църквата „Св. св. Онуфрий Дамаскин и всех мучеников Габровских“ набират с благотворителен концерт в града"}
{"url": "http://www.focus-news.net/news/2018/02/20/2490801/makfaks-makedoniya-edi-rama-zayavi-che-dumite-mu-za-obsht-prezident-na-kosovo-i-albaniya-sa-izvadeni-ot-kontekst.html", "text": "На фона на острите реакции, албанският премиер Еди Рама заяви, че думите му за общ президент на Косово и Албания са извадени от контекст, отбелязва македонската агенция Макфакс. \r\n„Едно изказване бе извадено то контекст и превърнато в политическа програма“, заяви във вторник министър-председателят от ефира на тиранска телевизия. Премиерът добави, че в своя адрес „си е позволил да фантазира каква би могла да бъде 20-годишнината от независимостта на Косово“. Според него „да се вадят думи от контекст и създава приказка“ е „национален и международен спорт“. \r\n„Вярвам, че никой няма да ми пречи да си мечтая“, добави още Рама. : Цанко Цолов", "date": "2018.02.20", "title": "\"Макфакс\" (Македония): Еди Рама заяви, че думите му за общ президент на Косово и Албания са извадени от контекст"}
{"url": "http://www.focus-news.net/news/2018/02/20/2490837/varna-prodalzhava-nabiraneto-na-kadri-za-turisticheskiya-bransh-v-grada.html", "text": "Продължава набирането на кадри за туристическия бранш във Варна. Това съобщиха за Радио „Фокус“ – Варна от Дирекция „Бюро по труда“ – Варна. Търсят се над 50 камериери, над 30 сервитьори, бармани, пиколо, готвачи, помощник-готвачи и администратори. За част от позициите се изисква владеенето на английски и немски език. Обявени са 26 позиции за служител запитвания, като кандидатите трябва да имат завършено средно образование и да владеят немски език. 19 души се търсят за позицията информатор приемна, те трябва да имат завършено средно образование, да владеят английски или немски език и да имат компютърна грамотност. Обявени са още свободни места за машинен инженер, ветеринарен лекар, лабораторен, учител за начален етап на основното образование, старши учител за общообразователен учебен предмет в прогимназиален етап, учител в детска градина, помощник-директор по административно-стопанската дейност, главен счетоводител,  счетоводител, асистент одитор, експерт търговия, както и младши експерт. Търсят се също шофьори на автобуси, леки и товарни автомобили, кадри за строителството, пазачи – невъоръжена охрана, разносвачи и общи работници.\r\nМарияна ВАЛЕНТИНОВА", "date": "2018.02.20", "title": "Варна: Продължава набирането на кадри за туристическия бранш в града"}
{"url": "http://www.focus-news.net/news/2018/02/20/2490836/stara-zagora-izlozhba-za-istoriyata-na-samoletostroeneto-be-otkrita-v-muzeya-na-fotografiyata-v-kazanlak.html", "text": "Изложба за историята на самолетостроенето в Казанлък бе открита в Музея на фотографията, предаде кореспондент на Радио „Фокус“. Експозицията бе открита от Нено Влайков. \r\nИзложбата проследява развитието на самолетостроенето в Казанлък - един от големите авиационни центрове през 20-и век у нас, след създаването през декември 1926 г. на Аеропланното училище в града. То се открива малко след производството на първите летателни апарати на Държавната аеропланна работилница – ДАР, в София, където до 1941 г. се строят 16 типа самолети. \r\nИзложбата в Музея на фотографията и съвременните визуални изкуства, под името „Самолетостроенето в Казанлък“, представя снимки от строителството на училището и фабриката в града, моменти от обучението, подготовката за полети, както и снимки от високо по време на полет. Огромната част от експозицията са копия от фотоси на полковника професор от българската Военна академия „Г.С. Раковски“ - Димитър Недялков. \r\nСлавяна ГАЙДАРОВА", "date": "2018.02.20", "title": "Стара Загора: Изложба за историята на самолетостроенето бе открита в Музея на фотографията в Казанлък"}
{"url": "http://www.focus-news.net/news/2018/02/20/2490810/daily-sabah-spored-turskiya-prezident-navlezlite-v-afrin-siriyski-militsii-deystvat-nezavisimo-ot-damask.html", "text": "Според турския президент Реджеп Тайип Ердоган, навлезлите по-рано във вторник сирийски милиции са терористична групировка и действат независимо от режима в Дамаск, пише вестник Daily Sabah. По време на обща пресконференция с неговия македонски колега Георги Иванов, който е на посещение в Анкара в понеделник и вторник, Ердоган заяви, че „за съжаление този вид терористични организации предприемат грешни стъпки чрез решенията, които взимат. Ние няма да позволим това. Те ще платят тежка цена“, подчерта още турският президент. \r\nСирийска държавна телевизия съобщи във вторник, че около 20 военни превозни средства, разполагащи с тежки оръжия, са навлезели в Африн от селата Нубул и Зараа, като са с тях са навлезли и голям брой войници. Според държавни медии на правителството в Анкара, турската армия е дала „предупредителни изстрели“ срещу тях, вследствие на което въоръжената група е била принудена да отстъпи с около 10 километра. \r\nВ неделя бе съобщено, че верни на режима в Дамаск милиции ще навлязат в Африн „за да се присъединят към съпротивата срещу турската агресия“. От Анкара призоваха против предприемането на такива действия. : Цанко Цолов", "date": "2018.02.20", "title": "Daily Sabah: Според турския президент, навлезлите в Африн сирийски милиции действат независимо от Дамаск"}
{"url": "http://www.focus-news.net/news/2018/02/20/2490839/predstoyashti-mezhdunarodni-sabitiya-za-21-fevruari-agentsiya-fokus.html", "text": "Македонският премиер Зоран Заев е на посещение в Берлин, където ще бъдат проведени разговори и обща пресконференция с Ангела Меркел. \r\n*** Френски пилоти от 11 профсъюза протестират с искане за по-високи заплати. \r\n*** Проследяване на ситуацията, след като бе потвърдено, че сирийски проправителствени сили ще навлязат в провинция Африн, където Турция провежда операция „Маслинова клонка“.\r\n***", "date": "2018.02.20", "title": "Предстоящи международни събития за 21 февруари (Агенция „Фокус“)"}
{"url": "http://www.focus-news.net/news/2018/02/20/2490840/sport-zapochnaha-dve-sreshti-ot-osminafinalite-na-shampionskata-liga.html", "text": "Започнаха две срещи от осминафиналите на Шампионската лига. Байерн Мюнхен прие на „Алианц Арена“ турския Бешикташ, като домакините няма да могат да разчитат на титулярния си вратар Мануел Ноер, като вместо него на терена излeзе Свен Улрих. В другата среща Барселона гостува на „Стамфорд Бридж“ срещу Челси. Двата отбора имат изиграни общо 12 срещу помежду си, пет от които са равенства, а четири от тях са победи за британския отбор.", "date": "2018.02.20", "title": "Спорт: Започнаха две срещи от осминафиналите на Шампионската лига"}
{"url": "http://www.focus-news.net/news/2018/02/20/2490831/afp-zaginalite-v-iztochna-guta-nadminaha-100-dushi-za-vtori-poreden-den.html", "text": "Най-малко 106 цивилни са загинали във вторник при последните бомбардировки в държаната от противници на режима в Дамаск Източна Гута, съобщава AFP, като се позовава на данни от базираната в Лондон Сирийска обсерватория за човешки права. Това е втори ден, в който цивилните жертви надминават 100 души, след като в понеделник вследствие на бомбардировки загинаха 127 цивилни.  : Цанко Цолов", "date": "2018.02.20", "title": "AFP: Загиналите в Източна Гута надминаха 100 души за втори пореден ден"}
{"url": "http://www.focus-news.net/news/2018/02/20/2490843/afp-zhoze-manuel-barozu-e-obvinen-v-lobirane-ot-aktivisti.html", "text": "Бившият председател на Европейската комисия (ЕК) е обвинен в лобиране в полза на сегашния си работодател – банката Goldman Sachs пред  органите на Европейския съюз от активисти от неправителствени организации, предаде AFP.\r\nБарозу е обвинен, че е нарушил обещанието да не лобира в полза на банката пред европейските институции от коалицията от неправителствени организации After-EU (След ЕС), която е специализирана в борба срещу корупцията. Коалицията е установила среща между Барозу и Юрки Катайнен – заместник председател на настоящата ЕК, в хотел миналата година.\r\nОт своя страна Катайнен е потвърдил за срещата, като е заявил, че са обсъждали само въпроси на отбраната и търговията.\r\nГоворителят на ЕК Маргаритас Скинас е заявил: „ Двадесет и четири часа след срещата заместник-председателят Катайнен е обявил за нея съгласно процедурата\".\r\nЖозе Мануел Барозу в писмо до настоящия председател на ЕК Жан-Клод Юнкер е написал: „ Не съм назначен от Goldman Sachs да лобирам и не съм имал такова намерение\". Юлиян Марков", "date": "2018.02.20", "title": "AFP: Жозе Мануел Барозу е обвинен в лобиране от активисти"}
{"url": "http://www.focus-news.net/news/2018/02/20/2490838/the-new-york-times-advokat-be-obvinen-v-davane-na-neverni-pokazaniya-vav-vrazka-s-deloto-za-potentsialnata-ruska-namesa-na-amerikanskite-prezidentski-izbori.html", "text": "Адвокатът Алекс ван дер Звон е получил обвинения в даване на лъжливи показания във връзка с разследването за потенциална руска намеса на американските президентски избори от 2016 г., пише вестник The New York Times.\r\nСпоред специалния прокурор по делото Робърт Мюлер, Алекс ван дер Звон е дал лъжливи показания относно връзките си с Рик Гейтс, който заедно с Пол Манафорт получи обвинения във връзка с разследването през октомври миналата година. Според Мюлер, бившият председател на предизборния щаб на Доналд Тръмп Пол Манафорт и неговият бизнес партньор Рик Гейтс са обвинени в предполагаемо скриване на милиони долари, които са спечелили от бившия украински политик Виктор Янукович и неговата проруска политическа партия. Отделно срещу Манафорт има повдигнати и обвинения в конспирация срещу САЩ. Изданието припомня, че обвиненията срещу Манафорт и Гейтс са свързани с периода, в който двамата не са работели с действащия американски президент. Но вестникът пише още, че фирмата „Скаден“, за която е работел Алекс ван дер Звон, е имала връзки с Манафорт и от по-рано, като американският бизнесмен е поискал от нея да изготви доклад, който да оневини в голяма степен Янукович заради извършените нарушения на човешки права, за които той е бил отговорен. Докладът освен това е бил заклеймен от Държавния департамент на САЩ като „непълен“ и „недаващ точка картина“ на събитията. \r\nВсе още не е ясно дали новият обвиняем по делото е изиграл роля в изготвянето на доклада. Алекс ван дер Звон освен това е син на виден руски олигарх, пише изданието, който е бил включен в т.нар. Кремълски списък, публикуван на 29 януари тази година, в който са включени 114 руски политици и 96 олигарски, имащи връзки с Владимир Путин. \r\nВестникът привежда и официално становище на компанията „Скаден“ , в което се казва, че дер Звон е бил уволнен от фирмата през 2017 г.  \r\nНе е споменато какви са дадените неверни показания. : Цанко Цолов", "date": "2018.02.20", "title": "The New York Times: Адвокат бе обвинен в даване на неверни показания във връзка с делото за потенциалната руска намеса на американските президентски избори"}
{"url": "http://www.focus-news.net/news/2018/02/20/2490844/rossiyskaya-gazeta-v-rusiya-startira-vtoriyat-etap-na-dobrovolna-amnistiya-na-kapitali.html", "text": "В Русия стартира вторият етап на доброволна амнистия на капиталите на руски граждани в чужбина, пише вестник “Российская газета“.\r\nВторият етап на  амнистията на капитали в Русия ще започне на 1 март тази година и ще продължи до края на февруари догодина. Първият етап беше от юли 2015 до юли 2016.\r\nПо време на втория етап се предвиждат промени на редица федерални закони, които да дадат възможност на руските граждани да декларират имуществото си в чужбина, както и сметките в чуждестранни банки, да регистрират участието си в чуждестранни търговски дружества и да заплатят дължимите данъци, ако дружествата не са били ликвидирани до края на 2017, като бъдат освободени от наказателно преследване за това, че не са го направили по-рано.\r\nСпоред експерти амнистията на капитали е разпространен по света похват и се провежда с цел привличане на парични средства в бюджета посредством увеличение на базата на облагаемите доходи и имущество. Според Анатолий Акскаков, председател на комисията по финансовите пазари в Държавната дума „Може да се каже еднозначно, че лицата, които ще се включат в тази процедура ще бъдат много повече от първия етап“. Юлиян Марков", "date": "2018.02.20", "title": "„Российская газета“: В Русия стартира вторият етап на доброволна амнистия на капитали"}
{"url": "http://www.focus-news.net/news/2018/02/20/2490842/sportzavarshiha-parvite-poluvremena-na-dvata-dvuboya-ot-shampionska-liga.html", "text": "Завършиха първите полувремена на двата двубоя от осминафиналната фаза на най-престижния турнир по футбол на Стария континент - Шампионска лига.Ето и резултатите след първата част на мачовете:\r\nБайерн Мюнхен-Бешикташ 0:0\r\nЧелси-Барселона 0:0", "date": "2018.02.20", "title": "Спорт:Завършиха първите полувремена на двата двубоя от Шампионска лига"}
{"url": "http://www.focus-news.net/news/2018/02/20/2490845/sport-izabella-shinikova-zapochna-s-pobeda-uchastieto-si-na-turnira-v-ispaniya.html", "text": "Изабелла Шиникова започна с победа участието си на турнира по тенис в Палманова, Испания. Българката, която е втора поставена в основната схема, се наложи над Габриела Хорачкова от Чехия с 3:6, 6:1, 6:4.\r\nДругата българска състезателка в турнира - 16-годишната Даниела Димитрова, отпадна в първи кръг след загуба с 0:6, 4:6 от представителката на домакините Ирене Бурийо.", "date": "2018.02.20", "title": "Спорт: Изабелла Шиникова започна с победа участието си на турнира в Испания"}
{"url": "http://www.focus-news.net/news/2018/02/20/2490841/tass-obstrelvan-e-ruskiyat-tsentar-za-pomirenie-na-vrazhduvashtite-strani-v-damask.html", "text": "Руският Център за помирение на враждуващите страни в Дамаск е попаднал под масиран обстрел от страна на опозиционните сили, намиращи се в Източна Гута, предаде ТАСС.\r\n„Днес под масиран обстрел от страна на незаконните въоръжени формирования в Източна Гута са попаднали жилищни квартали, хотели в град Дамаск, както и руския Център за помирение на враждуващите страни. Има значителни жертви сред мирното население, сред руските военнослужещи няма пострадали“, се казва в съобщение на центъра. Юлиян Марков", "date": "2018.02.20", "title": "ТАСС: Обстрелван е руският Център за помирение на враждуващите страни в Дамаск"}
{"url": "http://www.focus-news.net/news/2018/02/20/2490830/the-hill-donald-tramp-obvini-barak-obama-otnosno-potentsialnata-ruska-namesa-na-prezidentskite-izbori.html", "text": "Американският президент Доналд Тръмп се опита да обвини бившия държавен глава Барак Обама заради потенциалната руска намеса на президентските избори в рамките на поредица от съобщение в социалната мрежа „Туитър“ във вторник, пише американското издание The Hill.\r\nТръмп цитира думи на бившия президент, изказани малко преди началото на вота от 2016 г., според които „Няма сериозен човек, който би предположил, че по някакъв начин някой би могъл да повлияе на американските избори. Няма доказателство, че това се е случвало в миналото или че ще се случи в бъдеще“. Според действащия президент, след като кандидатът на Демократическата партия Хилъри Клинтън е загубила изборите, „руското извинение стана наратив“ за членовете на опозиционната формация. \r\nДумите на Тръмп са част от неговите обвинения срещу Обама, според които бившия президент не е успял да действа адекватно спрямо опасенията за руска заплаха, припомня изданието. По-рано Тръмп заяви също така, че „Обама беше президент до, по време на и след изборите от 2016 г. Защо той не е направил нищо относно възможната руска намеса“. \r\nИзказването на президента става няколко дни след като специалният прокурор по делото за евентуална руска намеса Робърт Мюлер включи 13 руски граждани и три руски фирми в списък с обвиняеми по случая. : Цанко Цолов", "date": "2018.02.20", "title": "The Hill: Доналд Тръмп обвини Барак Обама относно потенциалната руска намеса на президентските избори"}
{"url": "http://www.focus-news.net/news/2018/02/20/2490833/predsedatelyat-na-narodnoto-sabranie-tsveta-karayancheva-balgariya-poluchava-visoka-otsenka-za-neynoto-predsedatelstvo-na-saveta-na-es.html", "text": "България получава висока оценка за нейното председателство на Съвета на ЕС, както и подкрепа за членството в Шенген и присъединяването към еврозоната, каза председателят на Народното събрание Цвета Караянчева в интервю за Радио „Фокус“ след интерпарламентарната конференция в Брюксел. \r\n„Председателството за България е един уникален шанс. За сега се справяме много добре и впечатленията, които оставяме в колегите от другите парламенти са много добри. Те казват, че толкова добро председателство на такова високо ниво отдавна не се е случвало. Това е благодарение на правителството, на парламентарното измерение и на колегите, които работят, за да представят България в най-добрата ѝ светлина. Аз съм удовлетворена от разговорите с председателя на Европейския парламент Антонио Таяни, защото той на 100% подкрепя страната ни за влизането ѝ в Шенген, това заяви и председателят на Европейската комисия Жан-Клод Юнкер. Аз съм оптимист, както за влизането ни в Шенген така и за еврозоната“, допълни Цвета Караянчева.\r\nПредседателят на Народното събрание каза, че е удовлетворена от проведените на най-високо ниво разговори в европейските институции, заради получената за страната ни висока оценка. Като жест на изключително внимание, тя определи участието на председателя на Европейския парламент Антонио Таяни във възпоменателната церемония по случай 145 години от обесването на Васил Левски и от думите му, че Апостолът на Свободата е герой не само на България, но и на Европа.", "date": "2018.02.20", "title": "Председателят на Народното събрание Цвета Караянчева: България получава висока оценка за нейното председателство на Съвета на ЕС"}
{"url": "http://www.focus-news.net/news/2018/02/20/2490835/tsvetan-tsvetanov-gerb-ne-e-ot-kompetentnostta-na-parlamentarnata-grupa-da-dade-otgovor-svalya-li-politicheskoto-doverie-ot-prof-kamen-plochev-obzor.html", "text": "Не е от компетентността на парламентарната група да даде отговор сваля ли политическото доверие от проф. Камен Плочев. Това заяви зам.-председателят на ПП ГЕРБ и председател на парламентарната група на партията Цветан Цветанов, който на брифинг в парламента коментира казуса с поисканата от министъра на здравеопазването оставка на управителя на НЗОК проф. Камен Плочев. Причина за искането на оставката стана писмо, изпратено на 13 февруари т. г. от проф. Плочев до Народното събрание без преди това да е уведомил Надзорния съвет на НЗОК и министъра, с което е поискал актуализация на бюджета на Касата, заради задължения към здравни каси извън страната.\r\n„Има административен проблем, но това не е от компетентността на парламентарната група да отговорим дали сваляме политическото доверие или не“, аргументира се Цветан Цветанов след заседанието на групата. По думите му не следва да се коментират професионалните качества на проф. Плочев, а административният въпрос, който е възникнал. Председателят на ПГ на ГЕРБ обяви, че е отправено и предложение на 27 февруари, вторник, когато е следващото заседание на групата, проф. Плочев да бъде изслушан. \r\n„Има основание да се иска оставката на проф. Камен Плочев и не само заради писмото до Народното събрание“, заяви пред журналисти в парламента вицепремиерът Валери Симеонов, а коментарът му бе след като здравният министър Кирил Ананиев е запознал групата с обстоятелствата около казуса. Според Симеонов има „голяма мудност“ в НЗОК, както и „невъзможност за решаване на проблемите в нея“, а адресирането на писмото до парламента вицепремиерът определи като „непознаване на процедурите“.\r\nКоментар по темата направи и лидерът на БСП Корнелия Нинова. На брифинг в централата на партията тя заяви: „Обвиняват го защо през февруари иска актуализация на бюджета. Ако на този човек му се иска оставката за това, че е поискал актуализация на бюджета през февруари, то министър-председателят отдавна трябваше да си подаде оставката“. Лидерът на БСП поиска актуализацията на здравния и националния бюджет моментално да влязат в парламента и отново потвърди, че няма да подкрепят оставката на управителя на НЗОК.\r\nСамият проф. Плочев оправда изпращането на писмото до парламента с думите: „Нали ме е избрало Народното събраниe и мисля, че то ми е началникът“. Според него идеята на писмото е била не да се стартира процедура по промяна на бюджета, а да започне дискусия как чрез него могат да бъде преодолян дефицитът. „Така е конструирана НЗОК, че има един изключителен компонент на демагогия. Уж е самостоятелна институция, парламентът избира управителя. Той не се подчинява на никого и в същото време не може да направиш нищо без да питаш управляващите“, посочи проф. Плочев и предложи НЗОК да стане дирекция към Министерство на здравеопазването или Министерство на финансите, което според него ще направи нещата много по-ясни.", "date": "2018.02.20", "title": "Цветан Цветанов, ГЕРБ: Не е от компетентността на парламентарната група да даде отговор сваля ли политическото доверие от проф. Камен Плочев (ОБЗОР)"}
