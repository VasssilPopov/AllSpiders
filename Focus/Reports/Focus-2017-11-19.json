{"url": "http://www.focus-news.net/news/2017/11/19/2458763/bbc-grigor-dimitrov-gord-sam-che-igrah-s-david-gofen.html", "text": "Българският тенисист Григор Димитров заяви след победата си в Лондон, че е горд защото е играл с Давид Гофен, предава BBC. \r\n„Давид е страхотен човек, тенисът настрана. Той игра много добре, така че го поздравявам. Той е един от хората, които постигнаха най-голям напредък в последните седмици и месеци. Това бе невероятно усилие. Изключително горд съм, че играх срещу него на финала“, заяви след победата си Димитров. \r\nДавид Гофен поздрави българският тенисист след края на мача, като добави, че е било трудно да се възстанови от загубата си срещу него в груповата фаза. „Искам да поздравя Григор за неговата фантастична седмица и година“, заяви белгиецът.   Цанко Цолов", "date": "2017.11.19", "title": "BBC: Григор Димитров: Горд съм, че играх с Давид Гофен"}
{"url": "http://www.focus-news.net/news/2017/11/19/2458738/donald-tusk-oprilichi-politikata-na-dyasnotsentristkoto-pravitelstvo-na-polsha-s-plan-na-kremal.html", "text": "Председателят на Европейския съвет Доналд Туск оприличи политиката на дясноцентристкото правителство на Полша с план на Кремъл, предаде Reuters. \r\nВъпреки че враждата между управляващата в Полша партия „Право и справедливост“ и Туск датира от много години, партията все по-често става обект на критики от Брюксел, откакто пое управлението в края на 2015 г. ЕС е недоволен от политиката на страната по отношение на имиграцията, поставянето на медиите и съдилищата под правителствен контрол и изсичането на горите. \r\nТуск, бивш премиер на Полша и отдавнашен съперник на лидера на „Право и справедливост“ Ярослав Качински, спечели втори мандат на поста на председател на Европейския съвет, като Полша единствена гласува против. \r\n„Внимание! Разгорещен спор с Украйна, изолация в ЕС, отдалечаване от върховенството на закона и независимостта на съдилищата, атака срещу неправителствения сектор и свободните медии – стратегия на „Право и справедливост“ или план на Кремъл?“, написа Туск в Туитър. \r\nВ събота Украйна привика полския посланик в Киев след като Полша отказа достъп в страната на украински представител.  Калина Жекова", "date": "2017.11.19", "title": "Доналд Туск оприличи политиката на дясноцентристкото правителство на Полша с план на Кремъл"}
{"url": "http://www.focus-news.net/news/2017/11/19/2458739/d-r-antoan-donchev-zamarsyavaniyata-na-vazduha-i-starite-avtomobili-v-balgariya-sa-edna-ot-prichinite-za-uvelichenieto-na-zabolelite-ot-hobb.html", "text": "Замърсяванията на въздуха и старите автомобили в градовете са една от причините за увеличението на броя на хората, боледуващи от ХОББ (хронична обструктивна белодробна болест), съобщи за Радио „Фокус“-Пазарджик д-р Антоан Дончев от Диспансера за белодробни болести в Пазарджик. „В последните години е регистрирано увеличение на заболеваемостта. Честотата на ХОББ у нас е значително над средната за Европа и обхваща над 10% от населението над 40-годишна възраст“, уточни д-р Дончев. Причината за това е масовото разпространение на тютюнопушенето в България. Но то не е единствената причина. Съществуват наследствени фактори, влияние оказва и замърсената околна среда в големите градове. Болестта е на едно от челните места между причините за смъртност в световен мащаб. Лечението е скъпо, но е поето от Здравната каса. Препаратите се прилагат ежедневно. „За разлика от астмата, при която обструкцията е обратима, при ХОББ тя не е“, допълни д-р Дончев. „Доказано е, че тютюнопушенето е рисков фактор на заболяването, но мнозина подценяват пасивното тютюнопушене. Други фактори са вътрешното замърсяване на въздуха от биогорива, използвани в домакинството и за отопление, както и промишления прах и химически агенти като пари и дим“, коментира д-р Дончев.\r\nСветлана ЕЛЕНКИНА", "date": "2017.11.19", "title": "Д-р Антоан Дончев: Замърсяванията на въздуха и старите автомобили в България са една от причините за увеличението на заболелите от ХОББ"}
{"url": "http://www.focus-news.net/news/2017/11/19/2458740/d-r-nikola-petrov-astronom-za-poddrazhkata-na-astronomicheskata-observatoriya-v-rozhen-sa-nuzhni-okolo-1-mln-leva-na-godina-a-poluchavame-okolo-350-hil-leva.html", "text": "За поддръжката на астрономическата обсерватория в Рожен са нужни около 1 млн. лева на година, а получаваме около 350 хил. лева. Това каза директорът на Национална астрономическа обсерватория в Рожен д-р Никола Петров в интервю за Агенция „Фокус“.\r\nПо думите му всеки обикновен икономист знае, че за всяко едно съоръжение, което работи и се очаква резултат от него, трябва бюджет с минимум между 10 и 15% от вложените средства за неговото построяване. „Така че ако обсерваторията като все още една от най-големите еднократни инвестиции на БАН първоначално е струвала 10 млн. лева, това означава, че поне 1 млн. лева са необходими годишно, за да бъде тя поддържана, обновявана и реновирана и да бъде на нивото, на което се очаква да е във времето. И това е само за нейните подобрения към работата. Това обаче, разбира се, не се случва. Годишният бюджет на Института по астрономия е от порядъка на 1,2 млн. лева, като основните средства от него – над 60%, са за заплати. И така издръжката на обсерваторията за година – това означава ток, вода, електричество и поддръжка на телескопите, са от порядъка на 350 хил. лева. Но необходимостта е едно, а реалността – друго“, коментира той. \r\nД-р Петров обясни, че тази година е получено уверение за това, че вече ще бъде финансирана европейска пътна карта по програма \"Хоризонт 2020\" за обновяване на вече изградени научни инфраструктури, така че те да достигнат конкурентното ниво на Западна Европа. „Ние участваме в този проект и с решение на Народното събрание финансирането е прието още през 2011 г., но досега нямаше осигурени средства. Възможно е още декември месец консорциумът да получи първото си финансиране“, каза той и уточни, че освен Института по астрономия и Националната астрономическа обсерватория, в проекта участват още катедра „Астрономия“ на Софийския университет и катедра „Астрономия“ на Шуменския университет. \r\nЦветилена СИМЕОНОВА", "date": "2017.11.19", "title": "Д-р Никола Петров, астроном: За поддръжката на астрономическата обсерватория в Рожен са нужни около 1 млн. лева на година, а получаваме около 350 хил. лева"}
{"url": "http://www.focus-news.net/news/2017/11/19/2458741/pavel-pavlov-kmet-na-s-kochevo-obsht-sadovo-predstoi-modernizatsiya-na-bibliotekata-v-seloto.html", "text": "Предстои модернизация на библиотеката в село Кочево, община Садово. Това каза за Радио „Фокус“ – Пловдив кметът на населеното място Павел Павлов. Той поясни, че за културната институция ще бъде закупен компютър, като жителите на селото ще могат да се възползват от интернет. „Библиотеката функционира много добре и регистрира завидна посещаемост, въпреки навлизането на новите технологии. Ще сложим компютър с интернет, защото все пак сме в 21-ви век и всеки трябва да може да разполага с информацията, която му е нужна. Това ще се случи, след като догодина за новия бюджет ще планираме допълнително финансиране за читалищната дейност“, коментира Павел Павлов. Той разказа, че през 1925 година в селото е основано Народно читалище „Виделина“. То е функционирало много добре през годините, на сцената са се играели представления, изнасяли са се концерти. „През 1984 година на общоселско събрание се взема решение да бъде съборено и на негово място да се построи детска градина и здравна служба. Сега читалището няма сграда, но има богата библиотека към него, която се помещава в сградата на кметството. Библиотеката разполага с 4 680 тома литература – художествена, детска, отраслова“, посочи Павлов.\r\nКметът на село Кочево добави, че през 2010 година в населеното място е открит Пенсионерски клуб, към който има певческа група. Тя взима участие в традиционните празници на селото – Трифон Зарезан, Бабин ден, Коледа. „Певческата група участва в Прегледа на художествената самодейност в град Садово, участва в регионални събори, завоювала е сребърен и бронзов медал, също много грамоти“, посочи Павел Павлов.\r\nТони МИХАЙЛОВ", "date": "2017.11.19", "title": "Павел Павлов, кмет на с. Кочево, общ. Садово: Предстои модернизация на библиотеката в селото"}
{"url": "http://www.focus-news.net/news/2017/11/19/2458743/deutsche-welle-predvaritelnite-pregovori-za-koalitsionno-sporazumenie-v-germaniya-prodalzhavat-v-nedelya-vecherta.html", "text": "Предварителните преговори за коалиционно споразумение в Германия продължават в неделя вечерта, въпреки изказванията на някои от участниците в разговорите, че ако не бъде постигнато съгласие до 18:00 часа местно време в неделя, ще бъдат нужни нови избори, съобщава Deutsche Welle. Разговорите между Съюза (ХДС/ХСС), Свободната демократическа партия (СвДП) и „Зелени“ трябваше приключат до петък сутринта, но впоследствие срокът бе удължен до края на седмицата. По-рано в неделя, председателят на ХСС Хорст Зеехофер заяви, че „днес е последният ден от тези предварителни преговори. Трябва да решим.“\r\nВ петък канцлерът Ангела Меркел подчерта, че „задачата за формиране на правителство в Германия е достатъчно важа, че да си струва усилието“.   \r\nПредварително споразумение досега не бе постигнато заради някои различия между политическите формации, свързани с темите за бежанците и климата. Най-спорен се оказа въпросът за събирането на семействата на получилите убежище в Германия. Принципно разминаване в позициите на партиите има и по отношение на отказа от използването на електроенергия, добивана чрез въглища. \r\nСъщевременно остават разногласия и по не по-малко конфликтните теми като образование, данъчно облагане, пазара на труда, здравеопазването и сигурността. Дали партиите ще успеят да постигнат консенсус, към момента остава отворен въпрос. Цанко Цолов", "date": "2017.11.19", "title": "Deutsche Welle: Предварителните преговори за коалиционно споразумение в Германия продължават в неделя вечерта"}
{"url": "http://www.focus-news.net/news/2017/11/19/2458744/daily-sabah-saad-hariri-shte-poseti-egipet-v-ponedelnik.html", "text": "Бившият премиер на Либия Саад Харири ще посети Египет в понеделник, пише Daily Sabah. \r\nБившият премиер е Париж, където се срещна с френския президент Емануел Макрон. Той бе поканен във френската столица след като бяха изразени опасения, че Харири е държан против волята си в Саудитска Арабия, откъдето на 4 ноември обяви, че се отказва от поста си. Оставката предизвика политическа криза в Ливан. Ливанският президент Мишел Аун заяви, че няма да приеме оставката на Харири, докато не я депозира лично. \r\nХарири обещава да се завърне в Ливан до сряда, навреме за празненствата по случай деня на независимостта на страната.  Калина Жекова", "date": "2017.11.19", "title": "Daily Sabah: Саад Харири ще посети Египет в понеделник"}
{"url": "http://www.focus-news.net/news/2017/11/19/2458745/maya-andonova-ekspert-po-organizirani-patuvaniya-makedoniya-i-sarbiya-sa-predpochitani-ot-zhitelite-na-kyustendil-za-posreshtane-na-novogodishnite-praznitsi.html", "text": "Македония и Сърбия са предпочитани от жителите на Кюстендил за посрещане на Новогодишните празници. Това каза пред Радио „Фокус” – Кюстендил Мая Андонова, експерт по организирани пътувания в Кюстендил. „Хората предпочитат да пътуват до Македония, където могат да се повеселят в една по-различна обстановка. Също така много предпочитана е Сърбия тази година. Към Гърция и Турция има слаб интерес”, каза Мая Андонова. По думите й за Турция все още се изискват задгранични паспорти, а в Гърция посрещането на Нова година не е толкова пищно. „Има пътуващи из цяла Европа за Коледа и Нова година, защото там самата обстановка, украсата, духът е повече Коледен, докато тук е заради самия купон на Нова година”, каза Мая Андонова. Цените за Новогодишната вечер за Македония с транспорт и посрещане на Нова година започват от около 90 – 95 лв. С една нощувка има 150 – 170 лева и с две нощувки 215 – 260 лева.\r\nВенцеслав ИЛЧЕВ", "date": "2017.11.19", "title": "Мая Андонова, експерт по организирани пътувания: Македония и Сърбия са предпочитани от жителите на Кюстендил за посрещане на Новогодишните празници"}
{"url": "http://www.focus-news.net/news/2017/11/19/2458746/tenis-grigor-dimitrov-specheli-parviya-set-sreshtu-david-gofen-sas-75.html", "text": "Григор Димитров спечели първия сет срещу Давид Гофен със 7:5 в битката за трофея на Финалния турнир на ATP в Лондон.\r\nНа полуфиналите Григор Димитров победи американеца Джак Сок с 4:6, 6:0, 6:3, а белгиецът Давид Гофен отстрани фаворита Роджър Федерер след 2:6, 6:3, 6:4.", "date": "2017.11.19", "title": "Тенис: Григор Димитров спечели първия сет срещу Давид Гофен със 7:5"}
{"url": "http://www.focus-news.net/news/2017/11/19/2458747/hasan-tahirov-bnapsh-otglezhdaneto-na-shafran-e-edna-ot-alternativite-za-demografskata-kriza-i-obezlyudyavaneto.html", "text": "Една от алтернативите за демографската криза и за обезлюдяването е отглеждането на шафран. Това каза в интервю за Агенция „Фокус“ Хасан Тахиров, председател на Българската национална асоциация на производителите на шафран и биологични шафранови продукти (БНАПШШП). „Много от хората от големите градове, в пенсионна възраст, казват, че искат да живеят сред природата и имат наследствени имоти, обаче трябва да имаме поминък там. И младежи много се интересуват от живота сред природата и създаването на семейство. Хората вече са изморени от големите градове“, коментира той. „В региона на Родопите има голяма обработваема площ, но освен европейските проекти, друго нищо не може да се инвестира. Теренът и географското положение са много интересни и трябва да имаме средства“, обясни Хасан Тахиров. „Големите инвестиции се правят около големите пътища и градове. Обаче в Родопите възможност да може да се инвестира е шафранът“, допълни той. „Има и друга култура, която се казва амарант. В последно време Южна Америка дава голямо предимство на това растение“, посочи председателят на асоциацията и допълни, че амарантът е като цвете, може да се развива и много бедни почви и в него няма глутен. „Унгария и Китай му дават голямо предимство, защото много се търси и цената е добра. В него няма глутен и могат да се правят детски храни и бисквити, най-различни лекарства и чайове“, поясни Хасан Тахиров. „Има условия да се отглежда и в България. От 3-4 години се опитваме и расте идеално“, каза още той. \r\nБиляна ИВАНОВА", "date": "2017.11.19", "title": "Хасан Тахиров, БНАПШ: Отглеждането на шафран е една от алтернативите за демографската криза и обезлюдяването"}
{"url": "http://www.focus-news.net/news/2017/11/19/2458748/dots-nartsis-torbov-rim-vratsa-s-interesni-nahodki-priklyuchi-11-yat-sezon-na-razkopkite-v-mestnostta-gradishte-kray-prohoda-vrattsata.html", "text": "С интересни находки приключи 11-ят сезон на разкопките в местността Градище край прохода „Вратцата“, каза за Радио „Фокус“ – Видин ръководителят на разкопките доц. Нарцис Торбов, археолог от Регионалния исторически музей във Враца. Той посочи, че през това лято са били проучени два археологически квадрата. „Открити са фибули, това са закопчалки за дрехи. Едната от тях е много интересна, защото върху нея е поставено конче. Фибулите са от периода I-II век. Открит е средновековен печат, който е от бронз и има формата на пешка, като върху него има изображение на животно, което може да се определи като лъв“, каза доц. Торбов. Той допълни, че е открит и кръст от Ранна Византия от периода V-VI век. Според археолога този кръст е много ранен и е свидетелство за приемането на християнството още преди княз Борис. „Открити са и около 30 броя оловни тежести, които са били използвани за рибарска мрежа. Оловните тежести за мрежата не са свързани със Средновековието, а с периода от който е и златния кръст – V-VI век“, каза археологът.\r\nАнна ЛОЗАНОВА", "date": "2017.11.19", "title": "Доц. Нарцис Торбов, РИМ-Враца: С интересни находки приключи 11-ят сезон на разкопките в местността Градище край прохода „Вратцата“"}
{"url": "http://www.focus-news.net/news/2017/11/19/2458749/cnn-lipsvashtata-arzhentinska-podvodnitsa-se-e-opitala-da-se-svarzhe-s-nyakolko-ot-voennomorskite-bazi-na-stranata.html", "text": "Изчезналата в сряда аржентинска подводница е направила опит да установи контакт с няколко от военноморските бази на страната, но неуспешно, съобщиха в неделя от аржентинското Министерство на отбраната, предава CNN. Изчезналият морски съд, който се издирва от петък, е направил общо седем опита за връзка посредством сателитни мрежи в периода от сутринта до следобеда на събота. \r\nМинистърът на отбраната заяви, че „са получени седем опита за връзка посредством сателит, които най-вероятно идват от подводницата Сан Хуан. Работим за да установим местоположението, от което са направени“.  Цанко Цолов", "date": "2017.11.19", "title": "CNN: Липсващата аржентинска подводница се е опитала да се свърже с няколко от военноморските бази на страната"}
{"url": "http://www.focus-news.net/news/2017/11/19/2458750/diana-ivanova-okrazhen-sad-varna-s-mediatsiyata-veroyatnostta-da-se-postigne-reshenie-koeto-da-e-dobro-i-za-dvete-strani-e-mnogo-po-golyama.html", "text": "С медиацията вероятността да се постигне решение, което да е добро и за двете страни, е много по-голяма. Това каза в интервю за Радио „Фокус“ – Варна Диана Иванова, експерт „Връзки с обществеността“ към Окръжен съд – Варна, по повод Дните на медиацията, които се провеждат във Варна. Тя допълни, че това е практика, която се прилага както в европейските страни, така и в САЩ. „Медиацията е културен начин голяма част от конфликтите, които възникват между хората, когато те и не знаят какво искат един от друг, да могат да бъдат разрешени, ако е възможно дори преди да се влезе в съда. По този начин всъщност хората могат да спестят съдебни такси, разноски за адвокати и по самото дело“, посочи Диана Иванова. Тя отбеляза, че Центърът по медиация към Районен съд – Варна работи предимно по дела, които са в ход. За съдействие към Центъра по медиация могат да се обръщат страни по неприключили граждански, частни наказателни и търговски дела, разглеждани в съдилищата от съдебния район на Окръжен съд – Варна. Това са Окръжен съд – Варна, Районен съд – Варна, Районен съд – Девня и Районен съд – Провадия. „Медиаторите към центъра работят безвъзмездно. Това е един начин да се съкрати процедурата, да се съкрати времето, в което двете страни биха могли да постигнат споразумение“, заяви Диана Иванова.\r\nМарияна ВАЛЕНТИНОВА", "date": "2017.11.19", "title": "Диана Иванова, Окръжен съд – Варна: С медиацията вероятността да се постигне решение, което да е добро и за двете страни, е много по-голяма"}
{"url": "http://www.focus-news.net/news/2017/11/19/2458751/ivan-kaburov-zemedelski-proizvoditel-mnogo-dobri-dobivi-ot-tikvi-realiziraha-zemedelskite-stopani-v-pazardzhishko-prez-tozi-agraren-sezon.html", "text": "Много добри добиви от тикви реализираха земеделските стопани в Пазарджишко през този аграрен сезон, като и продажбите на продукцията бяха успешни, съобщи за Радио „Фокус“ – Пазарджик Иван Кабуров, земеделски производител. Близо 3 тона от декар са добивите от тикви, а изкупната цена е около 0.24 лв. за килограм с ДДС. „Най-често площите, засадени с тикви, са от холандските сортове „Матилда” и „Самсон”, които са устойчиви на болести. Тяхната големина е стандартна и калибрирана – от 3 до 5 кг”, уточни Кабуров. Той каза също, че основните изкупватели на продукцията от тикви са големите хранителни вериги, които търсят еднотипни тикви със стандартна големина. Това са кръглите тикви, докато тези от вида „цигулка” се продават предимно на кооперативните пазари.\r\nАлбена ЖИЛЕКОВА", "date": "2017.11.19", "title": "Иван Кабуров, земеделски производител: Много добри добиви от тикви реализираха земеделските стопани в Пазарджишко през този аграрен сезон"}
{"url": "http://www.focus-news.net/news/2017/11/19/2458752/tenis-david-gofen-specheli-vtoriya-set-sreshtu-grigor-dimitrov-vav-finalniya-turnir-na-atp-v-london.html", "text": "Давид Гофен спечели с 4:6 втория сет срещу Григор Димитров във Финалния турнир на ATP в Лондон. Първият сет в мача бе за Григор Димитров след 7:5.", "date": "2017.11.19", "title": "Тенис: Давид Гофен спечели втория сет срещу Григор Димитров във Финалния турнир на ATP в Лондон"}
{"url": "http://www.focus-news.net/news/2017/11/19/2458753/plovdiv-biblioteka-ivan-vazov-shte-pokazhe-izlozhba-za-muzikalnoto-satrudnichestvo-mezhdu-chehi-i-balgari.html", "text": "Библиотека „Иван Вазов“ в Пловдив ще покаже изложбата „Чешките „български“ музиканти в следосвобожденска България – 1878-1902“, разказваща за музикалното сътрудничество между чехи и българи. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. Изложбата ще се открие на 20 ноември от 16.30 часа на втория етаж на библиотеката.\r\n„След Освобождението на България по междудържавни споразумения, а и по частна линия у нас пристигат много чехи. Голяма част от тях са музиканти, които започват да градят тук нова музикална култура. Стават учители по музика, създават военни и цивилни оркестри, свирят по престижни заведения озвучават неми филми, композират, поставят основите на симфоничното и оперно дело. Същевременно много българи учат музика в Чехия. Любопитен е фактът, че първият военен духов оркестър в България е създаден изцяло от чешки музиканти, които на 17 април 1879 година, в първата си публична изява, със своите изпълнения приветстват Княз Александър I  Батенберг във Велико Търново“, каза Девлетян.\r\nИзложбата „Чешките „български“ музиканти в следосвобожденска България – 1878-1902“ е организирана от Сдружението на чехи, словаци и приятели – Пловдив и библиотека „Иван Вазов“, със съдействието на Министерството на външните работи на Република Чехия и Почетното консулство на Република Чехия в Пловдив.\r\nТони МИХАЙЛОВ", "date": "2017.11.19", "title": "Пловдив: Библиотека „Иван Вазов“ ще покаже изложба за музикалното сътрудничество между чехи и българи"}
{"url": "http://www.focus-news.net/news/2017/11/19/2458545/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турската компания „Отокар“ представи предложението си към властите в страната, за да участва в конкурса за масовото производство на първия произвеждан в страната танк „Алтай“, пише  Hurriyet.\r\nКомпанията съобщава, че е изпратила предложението си до подсекретариата за отбранителна индустрия. Фирма FNSS също е изпратила предложенията си за конкурса.\r\n„Отокар“, която е разработила прототипа на „Алтай“ предаде предложението си за началото на масовото производство на бойната машина още през 2016 г., но подсекретариатът го отклони, посочвайки „несъгласие с някои от условията, най-вече с цената“.\r\nПо отношение на проекта „За производство на модерни танкове с използването на национални ресурси“ (проект „Алтай“) на подсекретариата „Отокар“ съобщи, че, ако „ще участва в конкурса, необходимите детайли ще бъдат разкрити пред съответните регулатори“. \r\nСпоред договор от 2008 г. с подсекретариата за отбранителна индустрия „Отокар“ е приключил развитието на процеса и производството на прототипа.\r\n*** Президентът на САЩ Доналд Тръмп се присмя над своя съперник на президентските избори през 2016 г. Хилари Клинтън, призовавайки я да „продължи“ с живота си и ако иска, да се изправи отново срещу него на изборите през 2020 г., пише  Washington Examiner.\r\n„Хилари Клинтън е най-лошия и най-голям губещ на всички времена. Тя не може да се спре, което е добре за Републиканската партия. Хилари, продължавай напред с живота си и се опитай пак след три години“, написа Тръмп на страницата си в социалната мрежа „Туитър“. \r\nПрез последните седмици Клинтън обикаля САЩ, за да представя мемоарите си относно избирателната кампания „Какво се случи“ и по време на изказванията си е критична към президента. За момента тя не е изразявала желание да се кандидатира отново, но Тръмп вече на няколко пъти заяви, че се надява отново да се изпрати срещу нея на изборите през 2020 г.\r\n*** Според скорошен доклад относно разпространяването на въоръжение в арабския свят някои държави в региона са се превърнали в „горещи точки“ за нелегална интернет-продажба на огнестрелно оръжие, пише саудитският вестник  Asharq Al-Awsat.\r\nСпоред проучването на организацията „Служба ръчно оръжие“ в арабските държави се бележи ръст на продажбите на оръжие чрез мобилни апликации и социалните мрежи. 60% от търгуваното оръжие е произвеждано в САЩ, докато 25% в Европа. \r\nПроучването сочи, че тази година е имало 6000 сделки за продажба на оръжие в близкия изток през тази година, но е възможно цифрите да са по-високи. \r\nСпоред проучването голяма част от доставките включват дори и топлинно-насочвани ракети и противовъздушно оръжие.\r\n***   Американският разрушител „Бенфолд“ е понесъл леки повреди след сблъсък с японски буксир край бреговете на островната държава. Инцидентът се е случил, след като цивилният съд се сблъсква с ракетния разрушител, пише   The Japan Times.\r\n„Няма пострадали и на двата съда, а „Бенфолд“ е понесъл леки щети. Очаква се тяхното пълно оценяване“, пише в официално заявление на Седми флот на САЩ. От там добавиха, че инцидентът се разследва.   Агенция „Фокус“ припомня  , че 17 американски моряци бяха убити тази година при два сблъсъка между търговски кораби и бойни кораби.\r\n*** Ген. Джон Хайтън, командир на Стратегическото командване (СТРАТКОМ) на САЩ, който контролира ядрения арсенал на страната, заяви, че ще откаже да изпълни заповед за извършване на ядрен удар, издадена от президента на страната Доналд Тръмп, ако смята, че тя е незаконна, пише  The Hill.\r\n„Ако той е нелегален, ща кажа на президента това“, заяви ген. Хайтън. „Ако ме пита какво би било легално, ще измислим алтернативи със смесица от възможности за отговор, в зависимост от ситуацията. Това не е толкова сложно“, добави той. \r\nГенералът заяви това във връзка с коментарите на Доналд Тръмп по отношение на Северна Корея и нейните ядрени заплахи. През август той заяви, че ще „освободи огън и ярост“ по КНДР, ако страната не прекрати заплахите си срещу САЩ.", "date": "2017.11.19", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/11/19/2458546/predstoyashti-sabitiya-v-stranata-za-19-noemvri-agentsiya-fokus.html", "text": "***\r\nОт 10.10 часа, в хотел „Рила“ в курортния комплекс Боровец, в рамките на втория ден на Националния форум на Предприемачи ГЕРБ „Стабилна политика за развита икономика“, председателят на ПГ на партията Цветан Цветанов ще изнесе лекция на тема \"Обществено-политическата ситуация в страната\".\r\n***\r\nОт 11.00 часа в храм-паметник “Александър Невски” ще бъде отслужена възпоменателна панихида в памет на жертвите от катастрофи и молебен за здраве.\r\n***\r\nОт 12.00 часа в района на бившите “легнали полицаи“ при улиците „Мала кория“ и „10-ти километър“, непосредствено до Александровски мост, жителите на с. Владая и кв. „Княжево“ ще блокират движението по Е-79. \r\n***\r\nОт 19.00 часа в НМА, бул. „Евлоги и Христо Георгиеви“ 94 ще се състои Концерт на членове на журито на IХ-ия Международен клавирен конкурс \"Лист-Барток-Кодай\".\r\n***\r\nОт 9.00 часа в храм „Успение Богородично” в кв. „Горни Воден” Знеполският епископ Арсений ще отслужи архиерейска света Литургия. От 10.30 часа в храма ще се отслужи Молебен за чадородие. \r\n***\r\nВ закрития плувен басейн в спортен комплекс „Пирин“ VI ще се проведе турнир по плуване „GD cup 2017“.\r\n***\r\nОт 09.30 часа във всички структурни звена на РДПБЗН – Варна е обявен ден на отворените врати по повод Световния ден за възпоменание на жертвите при пътнотранспортни произшествия.\r\n***\r\nВ Гранд мол-Варна ще се състои ХІ Национален музикален фестивал „Фолклорен изгрев“.\r\n***\r\nОт 14.00 часа в Юнашкия салон представители на различни националности ще представят своите държави чрез традиционни ястия, танци, песни, облекло и други интересни елементи от техните бит и обичаи.\r\n***\r\nОт 11.00 часа пред СУ „Козма Тричков“ – Враца ще бъде отбелязан Световният ден за възпоменание на жертвите от пътнотранспортни произшествия.\r\n***\r\nОт 11.00 часа в Храм „Света Троица“ ще бъде отслужена панихида в памет на загиналите при катастрофи, след което ще бъдат положени цветя на Оброчния кръст в двора на църквата.  \r\n***\r\nОт 11.00 часа в Държавен куклен театър „Дора Габе“ ще бъде представен Куклен спектакъл „Червената шапчица“. \r\n***\r\nОт 17.00 часа в Държавен куклен театър „Дора Габе“ ще се състои честване на 80-годишнината на Маестра Константина Петкова\r\n***\r\nОт 14.30 часа на стадион „Васил Левски“ ще се проведе футболна среща между отборите на ОФК „Левски“ – Карлово и ФК „Розова долина“. \r\n***\r\nОт 12.00 часа в църквата „Св. Марина“  Пловдивският митрополит Николай ще отслужи панихида в памет на жертвите при катастрофи по повод Световния ден за възпоминание на жертвите от ПТП – 19 ноември. \r\n***\r\nОт 12.00 часа на територията, обслужвана от ОД МВР – Смолян ще се състои поднасяне на цветя в памет на жертвите при ПТП на възлови пешеходни пътеки; полицейски и противопожарни автомобили от цялата област ще пуснат звукова и светлинна сигнализация и ще се състои едноминутно мълчание в памет на жертвите на ПТП.\r\n***\r\nОт 11.00 часа в Куклен театър ще се състои Куклен спектакъл за деца „Джелсомино в страната на лъжците“ по Джани Родари.", "date": "2017.11.19", "title": "Предстоящи събития в страната за 19 ноември (Агенция „Фокус“)"}
{"url": "http://www.focus-news.net/news/2017/11/19/2458547/afp-dalgogodishniyat-lider-na-irlandskata-partiya-shin-feyn-smyata-da-se-ottegli-ot-posta-si-prez-2018-godina.html", "text": "Джери Адамс заяви, че ще се оттегли от лидерския пост на ирландската партия „Шин Фейн“ през 2018 година, след повече от три десетилетия той беше основната фигура на ирландският републиканизъм, предава AFP.\r\n„Лидерството означава да знаеш кога е дошло време за промяна и това време е сега“, заяви Адамс пред членовете на партията, събрали се на партийна конференция в Дъблин. На конференцията той бе преизбран за лидер за още една година.\r\nПревод и редакция:", "date": "2017.11.19", "title": "AFP: Дългогодишният лидер на ирландската партия „Шин Фейн“ смята да се оттегли от поста си през 2018 година"}
{"url": "http://www.focus-news.net/news/2017/11/19/2458548/ria-novosti-okolo-600-migranti-sa-spaseni-v-poslednite-nyakolko-dni-okolo-bregovete-na-ispaniya.html", "text": "Около 600 мигранти от африкански страни са спасени край бреговете на Испания за последните няколко дни, предава РИА Новости, като се позовава на информация от Морската спасителна служба на страната.\r\nСамо за петък и съботната сутрин са спасени 431 души на 41 лодки в района на Картахена (област Мурсия). В течение на деня са открити още около 10 лодки край южните брегове на Испания.\r\nЗа тази година броят на нелегалните мигранти в Испания се е увеличил рязко – от началото на годината чрез Средиземно море в страната са пристигнали около 17,7 хил. души, което е три пъти повече от 2016 година – 5,4 хил. души.\r\nОт началото на 2017 година през Средиземно море в Европа са пристигнали близо 160 хиляди мигранти, свидетелстват данните на Международната организация по миграция – 75% от тях в Италия, а останалите в Гърция, Кипър и Испания. Близо три хиляди души са се удавили в морето.\r\nПревод и редакция:", "date": "2017.11.19", "title": "РИА Новости: Около 600 мигранти са спасени в последните няколко дни около бреговете на Испания"}
{"url": "http://www.focus-news.net/news/2017/11/19/2458549/sport-grigor-dimitrov-e-na-final-v-london-sled-kato-pobedi-dzhak-sok-s-21-seta.html", "text": "Първата ракета на България Григор Димитров достигна до най-значимия финал в кариерата си досега, след като победи американеца Джак Сок с 2:1 сета на полуфинала на заключителния турнир за сезона на Асоциацията на тенис професионалистите(ATP) в Лондон. Българинът загуби първата част с 4:6, но успя да спечели следващите две с 6:0 и 6:3. Утре от 20:00 часа Димитров ще играе с белгиеца Давид Гофен, който елиминира Роджър Федерер с 2:1 сета по-рано днес.", "date": "2017.11.19", "title": "Спорт: Григор Димитров е на финал в Лондон, след като победи Джак Сок с 2:1 сета"}
{"url": "http://www.focus-news.net/news/2017/11/19/2458550/tass-urugvay-i-shtvetsiya-vnesoha-predlozhenie-v-ss-na-oon-za-vazobnovyavane-na-rabotata-na-komisiyata-po-himicheskite-ataki-v-siriya.html", "text": "Временните членове на Съвета за сигурност на ООН Уругвай и Швеция внесоха проекторезолюция за възобновяване на работата на Съвместния механизъм на ООН и ОЗХО по разследването на химическите атаки в Сирия(СМР), предава ТАСС, като се позовава на информация от прессекретаря на постоянния представител на Русия при ООН Фьодор Стржижовский.\r\n„Швеция и Уругвай внесоха в СС на ООН пореден „компромисен“ проект за възобновяването на дейността на СМР“, заяви той.\r\nИзточник от ООН е съобщил на ТАСС, че гласуването по проекторезолюцията може да се състои на 19 ноември.\r\nПревод и редакция:", "date": "2017.11.19", "title": "ТАСС: Уругвай и Щвеция внесоха предложение в СС на ООН за възобновяване на работата на комисията по химическите атаки в Сирия"}
{"url": "http://www.focus-news.net/news/2017/11/19/2458551/aleksi-stratiev-ekspert-po-patna-bezopasnost-neobhodimo-e-zastrahovatelite-da-pomognat-na-postradalite-ot-katastrofata-kray-selo-mikre-dori-predi-da-se-ustanovi-prichinata.html", "text": "В този момент е много необходимо, дори и преди да се установи каква е причината за произшествието, тези, които са застраховали автобуса да помогнат сериозно на пострадалите. Това каза в интервю за Агенция “Фокус“ експертът по пътна безопасност Алекси Стратиев за катастрофата в района на ловешкото село Микре, в която загинаха 9 души.  „Да им помогнат първоначално с някакви конкретни суми преди да се стигне до окончателните обезщетения. С оглед да подпомогнат лечението на пострадалите и хората, които са роднини на загиналите“, посочи той. „При всички случаи вероятно има гражданска застраховка и застраховка за седящите места, както всеки един автобус. Те могат да покрият щетите, ще се изплатят някакви обезщетения, но нямам представа какви биха могли да бъдат те“, обясни Алекси Стратиев\r\nБиляна ИВАНОВА", "date": "2017.11.19", "title": "Алекси Стратиев, експерт по пътна безопасност: Необходимо е застрахователите да помогнат на пострадалите от катастрофата край село Микре, дори преди да се установи причината"}
{"url": "http://www.focus-news.net/news/2017/11/19/2458552/ria-novosti-ukrayna-obvini-polsha-za-sriv-na-postignati-dogovorki-zaradi-otkaz-na-polskite-granichari-da-pusnat-chinovnik-v-stranata.html", "text": "Отказът за допускане в Полша на секретаря на държавната междуведомствена комисия на Украйна Святослав Шеремет нарушава споразуменията,  достигнати в хода на срещата на представителите на консултационния съвет на президентите на Украйна и Полша, заявиха от украинското външно министерство, предава РИА Новости.\r\nПо-рано представителят на външнополитическото ведомство на Украйна Марияна Беца съобщи, че в МВнР е призован полският посланик Ян Пекло, след като полските граничари не са пуснали Шеремет в страната.\r\nСпоред съобщението от министерството, публикувано на интернет страницата му, на Пекло е заявено, че забраната за допускане на Шеремет „противоречи на логиката на конструктивните договорки между съпредседателите на консултационния съвет на президентите на Украйна и Полша, достигнати на 17 ноември 2017 година, в Краков“. От министерството изразяват надежда, че достигнатите договорки ще „позволят незабавното решаване на досадната ситуация“ с украинския чиновник.\r\nАгенция „Фокус“ припомня, че на въпросната среща в Краков, страните обсъдиха двустранните отношения и потвърдиха желанието си за укрепване на стратегическото партньорство между тях. \r\nПо-рано министърът на външните работи на Полша Витолд Вашчиковский заяви, че Варшава забранява достъпа на лица, които поддържат антиполски позиции. Шеремет по-рано забрани на полски специалисти да работят в Костюхновка, където се предполага, че са погребани полски легионери, загинали през 1915-1916 година.\r\nПревод и редакция:", "date": "2017.11.19", "title": "РИА Новости: Украйна обвини Полша за срив на постигнати договорки заради отказ на полските граничари да пуснат чиновник в страната"}
{"url": "http://www.focus-news.net/news/2017/11/19/2458553/balgariya-komentari-v-svetovnite-medii-agentsiya-fokus.html", "text": "Възможностите за подсилване на двустранното сътрудничество, взаимната помощ при природни бедствия и подкрепа при тренировката на македонските въоръжени сили ще са фокуса на общата македоно-българска правителствена среща, предава Македонската информационна агенция. Сред другите теми, които официалните лица от двете държави ще обсъдят на насрочената за четвъртък, 23 ноември среща са сътрудничество в сферите на телекомуникациите, инвестициите и енергетиката. \r\n„Ще бъдат подписани и споразумения на базата на Договора за добросъседство“, заявиха от правителството в Скопие в събота, като впоследствие двете държави ще излязат с обща декларация относно постигнатите на преговорите резултати. \r\nОбщата правителствена среща бе договорена по време на посещението на българския премиер Бойко Борисов в Македония през август.  \r\n*** Губернаторът на американския щат Небраска Пийт Рикетс обяви, че секретариатът по земеделие на щата е подписал девет писма за намерение с девет компании за преработка на соя от България, за да засили употребата на отглеждана в Небраска соя и соеви продукти в техните обекти, пише местният вестник   Lincoln Journal Star.\r\nДеветте компании искат да увеличат продукцията си и търсят източник на соя в Небраска и в други щати на САЩ. Компаниите в момента употребяват около два милиона тона соя годишно и имат общи възможности за производство, възлизащи на 2,7 тона. \r\nПодписаните споразумения следват посещение на собственици  и управители на български компании в Небраска по-рано тази година, за да научат повече за производството на соя в щата. Те са посетили ферма за соя в град Женева, силоз за соеви семена, както и борсите за земеделска продукция в градовете Скулар и Гавилън, и завод за обработка на соеви семена в град Линкълн.", "date": "2017.11.19", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/11/19/2458554/reuters-za-kakvo-ne-mogat-da-se-razberat-chetirite-germanski-partii.html", "text": "Съюзът (ХДС/ХСС) на Ангела Меркел, „Свободната демократическа партия (СвДП) и „Зелените“ не успяха да достигнат до нужните компромиси за сформиране на управляваща коалиция и в събота и ще продължат преговорите в неделя, когато ще направят пореден опит да преодолеят различията си, предава Reuters.\r\nПредседателят на „Зелените“ Симоне Петер заяви, че голяма част от постигнатите договорки за вредните емисии са отпаднали, като не даде повече детайли по въпроса.\r\nБаварският Християнсоциален съюз, който е част от блока на Меркел, е пред регионални избори догодина и се страхува, че дясно-популистката „Алтернатива за Германия“ може да я измести от управлението, след 60 години начело на провинцията, ако не се пребори за по-строги ограничения за имиграцията – нещо, което е анатема за крайно-левите „Зелени“.\r\nСред исканията на ХСС е ограничение на бежанците, които Германия може да приеме, до 200 хиляди на година и спиране на практиката за довеждане на семействата на имигранти, които успешно са получили убежище в страната.\r\nВсе пак, всички тези партии ще искат да избегнат нови избори на всяка цена, тъй като те могат да увеличат допълнително подкрепата за „Алтернатива за Германия“, която влезе за първи път в Бундестага чрез впечатляващия си резултат на септемврийските избори.\r\nДруг проблем за „тройната коалиция“, станала необходима след исторически най-слабите резултати за Германската социалдемократическа партия и Съюза (ХДС/ХСС), е че тя не е изпробвана никога на национално ниво.\r\nПревод и редакция:", "date": "2017.11.19", "title": "Reuters: За какво не могат да се разберат четирите германски партии"}
{"url": "http://www.focus-news.net/news/2017/11/19/2458555/the-sunday-telegraph-deputatite-ot-konservativnata-partiya-na-velikobritaniya-sa-poluchili-instruktsii-da-kreshtyat-dokato-liderat-na-leybaristite-se-izkazva.html", "text": "Депутат от управляващата Консервативна партия на Великобритания, който е получил забележка от председателят на Камарата на общините (долната камара) за това, че се е опитвал да заглуши лидера на Лейбъристите Джереми Корбин, докато се е опитвал да зададе въпрос на премиера Тереза Мей, е видян да получава инструкции за това от помощник на министър-председателя секунди по-рано, според информация, получена от британското консервативно издание The Sunday Telegraph.\r\nДейвид Морис е видян да се навежда напред от мястото си зад Тереза Мей, за да получи инструкции от Джулиан Смит, който бе назначен за помощник на премиера по-рано този месец, а веднага след това, той е започнал шумно да прекъсва Джереми Корбин, докато той е нападал правителствената схема за Универсално кредитиране, миналата седмица.\r\nКрясъците предизвикаха рязка интервенция от Джон Беркоу, председателят на Камарата на общините, който по-късно предупреди, че „взаимното усилие“ за заглушаване на депутати е „тотално недемократично и напълно неприемливо“.\r\nНароден представител от Консервативната партия е станал свидетел на диалога и е съобщил на изданието, че интервенцията на Морис е била „прецизен удар“, поръчан от Джулиан Смит, с цел да бъде „заглушен Корбин и да бъде изваден от равновесие“.\r\nНещо повече, няколко жени, народни представители от управляващата партия, са получили инструкция да застанат в редица близо до входа на залата, за да вижда премиерът „приятелски лица“, когато се обърне надясно.\r\nПревод и редакция:", "date": "2017.11.19", "title": "The Sunday Telegraph: Депутатите от Консервативната партия на Великобритания са получили инструкции да крещят, докато лидерът на Лейбъристите се изказва"}
{"url": "http://www.focus-news.net/news/2017/11/19/2458556/11-zhertvi-i-26-raneni-pri-katastrofi-v-loveshko-za-2-dni-obzor.html", "text": "Ден след като 9 души загинаха, а 19 бяха ранени при пътен инцидент между автобус и камион в района на ловешкото село Микре, при друга катастрофа, този път близо до село Сопот, дете загуби живота си, а 7 други, сред които майка му и брат му, бяха ранени. \r\nСпоред първоначалната информация два леки автомобила, със софийска и варненска регистрации, са се сблъскали челно на главен в района на село Сопот, на 500 метра след бензиностанция в посока Варна. От удара на място е починало возещото се на предната седалка в колата със софийска регистрация 13-годишно дете. 40-годишната му майка, която е шофирала автомобила, е в критично състояние и с опасност за живота. Тя е с черепно-мозъчна и лицева травма, като състоянието ѝ не позволява да бъде транспортирана. Другото й дете, което също е пътувало в колата, е със счупен таз и контузни рани. То е стабилизирано и остава под наблюдение. Двама възрастни, пострадали при същата катастрофа, са хоспитализирани с гръдни травми, счупвания и охлузвания, а на други двама е оказана амбулаторна помощ и, след като е констатирано добро общо състояние, са насочени за домашно лечение.\r\nПо-късно през деня на същия път стана и трета катастрофа. При нея край село Български извор е загинала жена.\r\nМеждувременно стана ясно, че състоянието на една от пострадалите при катастрофата край село Микре в петък остава критично. В МБАЛ „Проф. д-р Параскев Стоянов“ – Ловеч са хоспитализирани деветима пациенти – всички те са в добро общо състояние и остават под медицинско наблюдение. Изп. директор на МБАЛ - Ловеч д-р Анка Георгиева информира министър Ананиев, че болницата няма необходимост от допълнителна доставка на лекарства и консумативи. В болница „Лозенец“ в София са хоспитализирани две жени в критично, все още тежко състояние, с политравматизъм и мекотъканни увреждания. Пациентите са в реанимация, като целта е да бъдат стабилизирани, за да се пристъпи към оперативни интервенции в началото на седмицата. Трима пациенти са транспортирани до Военномедицинска академия – София със санитарни автомобили на лечебното заведение. Тежко остава състоянието на 66-годишна жена с травми в областта на лицевия череп. Към момента пациентката е на апаратно дишане и ѝ предстои поредна операция. Друга жена, на 56 г. е диагностицирана със счупване на носни кости, фрактури на ребра и пострадал таз. Пациентката е в стабилно състояние, предстои операция. Мъж на 74 г., приет с голяма рана на скалпа и десен пневмоторакс, е в стабилно състояние. Предстои пациентът да бъде опериран. И тримата пациенти остават под наблюдение в реанимацията на ВМА. Във ВМА - Плевен е приет един пациент – 43-годишен мъж с външни травми без счупвания с високо кръвно, а други четирима пациенти са хоспитализирани в университетската болница „Д-р Георги Странски“. В УМБАЛ „Д-р Георги Странски“ са настанени четирима души: мъж с фрактура на таза; друг мъж с луксация на лява тазобедрена става; жена с фрактура на лява тазобедрена става, на ляв глезен и лява лопатка и друга пациентка с политравма. И четиримата пациенти са в стабилно, но тежко състояние. Министър Ананиев изказва съболезнования към семействата и близките на загиналите при тежката катастрофа и изказва благодарност към екипите на ЦСМП Ловеч и към медиците от МБАЛ „Проф. д-р Параскев Стоянов“ – Ловеч, от Военномедицинска академия – София, ВМА Плевен, УМБАЛ „Д-р Георги Странски“– Плевен и болница „Лозенец“за навременната и компетентна реакция.„Фокус“ припомня, че: 9 души загинаха, а 19 бяха ранени при тежка катастрофа между автобус и камион на пътя София-Варна, в района на ловешкото село Микре. В автобуса са пътували незрящи от Перник и региона, които са се прибирали от екскурзия в Дряново и Елена. По първоначални данни автобусът внезапно се е появил в насрещното платно и е причинил катастрофата. По разпореждане на премиера на Бойко Борисов към мястото на катастрофата бяха изпратени 4 реаномобилa от ВМА и болница Лозенец. Министърът на здравеопазването Кирил Ананиев и директорът на ГД „Национална полиция“ гл. комисар Христо Терзийски също пристигнаха на мястото на инцидента. От Министерството на транспорта информираха, че преди месец на водача на катастрофиралия автобус е съставен акт за претоварване, тъй като е превозвал двама души повече. По отношение на фирмата собственик на камиона не са констатирани нарушения. Заради произшествието пътят Ябланица – Севлиево в района на с. Микре бе затворен за близо 7 часа. Кметът на Перник Вяра Церовска обяви 20 ноември за ден на траур на територията на Община Перник в памет на загиналите в тежката катастрофа.", "date": "2017.11.19", "title": "11 жертви и 26 ранени при катастрофи в Ловешко за 2 дни (ОБЗОР)"}
{"url": "http://www.focus-news.net/news/2017/11/19/2458557/ria-novosti-gyunter-yotinger-napravi-komentar-za-pregovorite-po-brekzit.html", "text": "Европейският комисар по въпросите на бюджета и човешките ресурси Гюнтер Йотингер увеличи натиска върху британското правителство на фона на зациклилите преговори за Брекзит, предава РИА Новости, като се позовава на публикация в немското издание Bild am Sonntag.\r\n„Европа на може да плати сметките на Великобритания. Ние констатираме, че британците не могат или не искат да изпълняват своите обещания“, заяви Йотингер пред изданието.\r\nСпоред неговите думи, ЕС не си поставя за цел да нанесе вреда на Великобритания, а иска да предотврати възможни загуби за страните-членки на Съюза. Йотингер смята, че на европейската и британската икономики е нужна яснота. Той заяви, че разчита на „ясно заявление“ до средата на декември.\r\nВ същото време, ръководителят на фракцията на Европейската народна партия (ЕНП) в Европарламента Манфред Вебер предупреди, че „без сериозни предложения от страна на Лондон, няма как да се премине към втората фаза на преговорите“.\r\nПо-рано тази седмица, председателят на Европейския съвет Доналд Туск заяви, че ЕС очаква голям прогрес по условията за Брекзит, от страна на Великобритания, за да може да се премине към преговорите за бъдещите търговски отношения.\r\nАгенция „Фокус“ припомня, че от лятото на тази година се водят преговори по условията за излизането на Великобритания от ЕС, като главните теми са правата на гражданите на Съюза в Обединеното кралство след напускането му, ирландската граница и изплащането на паричните средства, които Великобритания дължи към бюджета на ЕС.\r\nПревод и редакция:", "date": "2017.11.19", "title": "РИА Новости: Гюнтер Йотингер направи коментар за преговорите по Брекзит"}
{"url": "http://www.focus-news.net/news/2017/11/19/2458558/the-guardian-irlandiya-shte-blokira-razgovorite-za-brekzit-ako-ne-poluchi-garantsii-za-granitsata.html", "text": "Премиерът на Ирландия Лео Варадкар предупреди, че продължаването на преговорите за Брекзит ще бъде поставено под още по-голям риск, ако страната му не получи гаранции за границата с Великобритания след напускането й, пише британското левичарско издание The Guardian.\r\nКоментарите на Варадкар дойдоха, след като той проведе двустранна среща с британския премиер Тереза Мей в кулоарите на срещата на върха на ЕС за социалната политика в Швеция. Той заяви: „Не мога да твърдя, че сме близо до договорка – нито по ирландския въпрос, нито по финансовия въпрос“.\r\nИрландският премиер подчерта, че не е готов да подкрепи продължаването на преговорите за Брекзит по въпроса за търговските отношения на срещата на върха на ЕС през декември, без да получи формални гаранции, че няма да има строг граничен контрол на границата с Ирландия. Великобритания, заяви той, „иска развод, но и отворена връзка на следващия ден“.\r\nПо време на срещата на върха в Гьотеборг, председателят на Европейския съвет Доналд Туск постави ултиматум пред британското правителство да осъществи прогрес по въпросите за ирландската граница и финансовото споразумение, а освен това отвърна на коментарите на британския министър за Брекзит Дейвид Дейвис, който заяви, че Обединеното кралство иска да види повече компромиси от Брюксел: „Оценявам английското чувството за хумор на г-н Дейвис“.\r\nПревод и редакция:", "date": "2017.11.19", "title": "The Guardian: Ирландия ще блокира разговорите за Брекзит ако не получи гаранции за границата"}
{"url": "http://www.focus-news.net/news/2017/11/19/2458559/bsp-ne-podkrepi-promenite-v-konstitutsiyata-predlozheni-ot-gerb-no-dade-mandat-na-korneliya-ninova-da-gi-podpishe-obzor.html", "text": "Националният съвет на БСП не подкрепи предложението на ГЕРБ за допълнение на Конституцията на Република България, като го определи като противоречащо на принципа на правовата държава и на европейското право, непригодно да постигне реално възмездие, а целящо да подведе българските граждани и да отклони вниманието от актуалните прояви на корупция. Това стана ясно от позиция на Националния съвет на БСП след проведеното в събота закрито заседание. На него е било взето решение Изпълнителното бюро на Националния съвет на БСП и ръководството на парламентарната група да инициират разговори с други партии за резултатите от приватизацията, реституцията, концесиите, обществените поръчки и ролята на \"силовите групировки\" през годините на прехода. На тази основа да се направят предложения за предприемане на необходимите мерки за преразглеждане на определени скандални сделки, за отговорност на тези, които са съпричастни към тях и за промяна на досегашната икономическа политика. НС на партията възлага на парламентарната група да предложи: изслушване на министъра на икономиката за стойността на приватизираните активи, за постъпилите средства и за резултатите от следприватизационния контрол; изслушване на главния прокурор за броя на наказателните производства, свързани с приватизацията, за осъдителните присъди по тях и за броя на погасените по давност дела; председателят на Народното събрание да възложи на Законодателния съвет към парламента да даде становище по направеното предложение за промяна на Конституцията. В същото време НС на БСП дава мандат на председателя на партията да подпише като съвносител предложението за допълнение на Конституцията във връзка с отпадане на давността за престъпленията при или по повод на приватизацията.„Фокус“ припомня, че в понеделник от ПГ на ГЕРБ предложиха промяна в Конституцията за престъпленията по време на приватизацията. Предложението включва в чл. 31 да се създаде нова ал. 8 със съдържание- „не се погасява по давност наказателното преследване и изпълнението на наказанието за тежки престъпления, извършени при или повод на приватизацията в периода 1992-2017 година“. Депутатът от ГЕРБ и председател на правната комисия Данаил Кирилов посочи, че предлаганите промени в Конституцията ще дадат яснота за разпределението на огромното държавно и общинско имущество. Народният представител Десислава Атанасова определи като парадоксално това, че за промените в Конституцията ГЕРБ ще разчита на подписа и на участник в приватизацията, а именно на лидера на БСП Корнелия Нинова. Тя обясни, че Корнелия Нинова фигурира в две заповеди на министъра на търговията и туризма от 1997 година. \r\nВъв вторник лидерът на БСП Корнелия Нинова определи предложението като половинчато и обясни, че опозицията добавя към темата масовата приватизация и групировките. „Няма да скъсаме с прехода докато начело на политическото ръководство на държавата ни, стоят членове на групировките на прехода. Мутрите на прехода вън от политическото ръководство на държавата“, заяви тя.", "date": "2017.11.19", "title": "БСП не подкрепи промените в Конституцията, предложени от ГЕРБ, но даде мандат на Корнелия Нинова да ги подпише (ОБЗОР)"}
{"url": "http://www.focus-news.net/news/2017/11/19/2458560/the-sunday-times-spetsialen-ekip-na-es-se-podgotvya-za-katastrofalen-brekzit-bez-sdelka.html", "text": "Европейският съюз е организирал специален екип, който да изготви план за евентуално излизане на Великобритания от Съюза без сделка, като запознати твърдят, че е „много вероятно“ Обединеното кралство да напусне Блока точно по този начин, след вероятно разпадане на правителството на премиера Тереза Мей, пише авторитетното британско издание The Sunday Times.\r\nОт редакцията са били запознати с тайни планове на Европейската комисия и някои национални правителства, които показват, че те трябва да инвестират стотици милиони евро, за да се подготвят за подобно развитие на нещата през 2019 година. Вътрешни документи на Комисията са показали как специална група се готви за най-лошия сценарий. Плановете предвиждат изключването на Обединеното кралство от данни за сигурността на ЕС.\r\nОсвен това, в плановете се предвижда Великобритания да получи само 3,5 милиарда евро от инвестирания капитал в Европейската инвестиционна банка, която се явява институция на ЕС. Обединеното кралство има дялове от 10,2 млрд. евро в банката.\r\nНовият екип работи отделно от екипа на Мишел Барние, главният преговарящ от страна на ЕС, за да не компрометира неговата „позитивна настройка за достигане до сделка“, споделят от Съюза.\r\nПревод и редакция:", "date": "2017.11.19", "title": "The Sunday Times: Специален екип на ЕС се подготвя за „катастрофален“ Брекзит без сделка"}
{"url": "http://www.focus-news.net/news/2017/11/19/2458561/afp-zasecheni-sa-signali-za-trevoga-ot-izcheznalata-arzhentinska-podvodnitsa.html", "text": "След няколко дни на търсене на изчезналата аржентинска подводница с 44 души на борда, аржентинският флот е засякъл сигнали за тревога, предава AFP, като се позовава на информация от местните власти.\r\nСпоред аржентинския флот, от сряда не може да бъде установен контакт с подводницата San Juan, което е принудило Буенос Айрес да започне издирване по въздух и море, с помощта на няколко страни, включително Бразилия, Великобритания и САЩ.\r\nПревод и редакция:", "date": "2017.11.19", "title": "AFP: Засечени са сигнали за тревога от изчезналата аржентинска подводница"}
{"url": "http://www.focus-news.net/news/2017/11/19/2458562/morning-star-problemite-na-tereza-mey-sa-predizvikani-ot-samata-neya.html", "text": "Речта на британския премиер Тереза Мей на банкета на лондонския кмет, в която тя обвини Москва в намеса в избори и разпространяване на фалшиви новини прилича на политическо отчаяние, пише британското ляво издание Morning Star.\r\nНейното желание да изпее всяка дума от текста на песента на Хилъри Клинтън прости илюстрира, както в случая със загубилата президентските избори в САЩ Клинтън, че тя не може да поеме отговорност за своите политически несполуки.\r\nКлинтън не можеше да повярва, че може да загуби от невежия и креслив Доналд Тръмп, след като си осигури номинацията на Демократическата партия от Бърни Сандърс, защото имаше на своя страна Националния комитет на Демократическата партия. Но тя сгреши, защото не разбра колко е голямо нивото на съпротива срещу нейния образ на гласа на Уол Стрийт.\r\nИзборният неуспех на Тереза Мей също бе изцяло нейно дело. Тя имаше парламентарно мнозинство, завещано й от Дейвид Камерън, но се хвърли в предсрочни избори, защото повярва на медийните прогнози, че Лейбъристите, водени от Джереми Корбин, ще се сринат на евентуални избори, осигурявайки й безспорна победа.\r\nВъпреки очакванията, Лейбъристката партия спечели доста места в парламента, засилвайки позицията на Корбин и оставяйки Мей да излъчва слабост. Сега тя трябва да търпи и фигури като Филип Хамънд и Борис Джонсън в кабинета си, защото ако ги уволни ще изпадне в още по-отчаяна позиция.\r\nВместо да се посипе със самокритика – действие, подходящо за самоуверен и честен лидер – тя нападна руския лидер Владимир Путин. Нейните твърдения, че Москва се е месила в избори и че е измисляла фалшиви истории, в опит да всее раздор в Запада, говори за липсата на самосъзнание на премиера.\r\nПревод и редакция:", "date": "2017.11.19", "title": "Morning Star: Проблемите на Тереза Мей са предизвикани от самата нея"}
{"url": "http://www.focus-news.net/news/2017/11/19/2458563/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Премиерът на Ирландия Лео Варадкар предупреди, че продължаването на преговорите за Брекзит ще бъде поставено под още по-голям риск, ако страната му не получи гаранции за границата с Великобритания след напускането й, пише британското левичарско издание The Guardian.\r\nКоментарите на Варадкар дойдоха, след като той проведе двустранна среща с британския премиер Тереза Мей в кулоарите на срещата на върха на ЕС за социалната политика в Швеция. Той заяви: „Не мога да твърдя, че сме близо до договорка – нито по ирландския въпрос, нито по финансовия въпрос“.\r\nИрландският премиер подчерта, че не е готов да подкрепи продължаването на преговорите за Брекзит по въпроса за търговските отношения на срещата на върха на ЕС през декември, без да получи формални гаранции, че няма да има строг граничен контрол на границата с Ирландия. Великобритания, заяви той, „иска развод, но и отворена връзка на следващия ден“.\r\nПо време на срещата на върха в Гьотеборг, председателят на Европейския съвет Доналд Туск постави ултиматум пред британското правителство да осъществи прогрес по въпросите за ирландската граница и финансовото споразумение, а освен това отвърна на коментарите на британския министър за Брекзит Дейвид Дейвис, който заяви, че Обединеното кралство иска да види повече компромиси от Брюксел: „Оценявам английското чувството за хумор на г-н Дейвис“.\r\n*** Депутат от управляващата Консервативна партия на Великобритания, който е получил забележка от председателят на Камарата на общините (долната камара) за това, че се е опитвал да заглуши лидера на Лейбъристите Джереми Корбин, докато се е опитвал да зададе въпрос на премиера Тереза Мей, е видян да получава инструкции за това от помощник на министър-председателя секунди по-рано, според информация, получена от британското консервативно издание The Sunday Telegraph.\r\nДейвид Морис е видян да се навежда напред от мястото си зад Тереза Мей, за да получи инструкции от Джулиан Смит, който бе назначен за помощник на премиера по-рано този месец, а веднага след това, той е започнал шумно да прекъсва Джереми Корбин, докато той е нападал правителствената схема за Универсално кредитиране, миналата седмица.\r\nКрясъците предизвикаха рязка интервенция от Джон Беркоу, председателят на Камарата на общините, който по-късно предупреди, че „взаимното усилие“ за заглушаване на депутати е „тотално недемократично и напълно неприемливо“.\r\nНароден представител от Консервативната партия е станал свидетел на диалога и е съобщил на изданието, че интервенцията на Морис е била „прецизен удар“, поръчан от Джулиан Смит, с цел да бъде „заглушен Корбин и да бъде изваден от равновесие“.\r\nНещо повече, няколко жени, народни представители от управляващата партия, са получили инструкция да застанат в редица близо до входа на залата, за да вижда премиерът „приятелски лица“, когато се обърне надясно.\r\n*** Европейският съюз е организирал специален екип, който да изготви план за евентуално излизане на Великобритания от Съюза без сделка, като запознати твърдят, че е „много вероятно“ Обединеното кралство да напусне Блока точно по този начин, след вероятно разпадане на правителството на премиера Тереза Мей, пише авторитетното британско издание The Sunday Times.\r\nОт редакцията са били запознати с тайни планове на Европейската комисия и някои национални правителства, които показват, че те трябва да инвестират стотици милиони евро, за да се подготвят за подобно развитие на нещата през 2019 година. Вътрешни документи на Комисията са показали как специална група се готви за най-лошия сценарий. Плановете предвиждат изключването на Обединеното кралство от данни за сигурността на ЕС.\r\nОсвен това, в плановете се предвижда Великобритания да получи само 3,5 милиарда евро от инвестирания капитал в Европейската инвестиционна банка, която се явява институция на ЕС. Обединеното кралство има дялове от 10,2 млрд. евро в банката.\r\nНовият екип работи отделно от екипа на Мишел Барние, главният преговарящ от страна на ЕС, за да не компрометира неговата „позитивна настройка за достигане до сделка“, споделят от Съюза.\r\n*** Речта на британския премиер Тереза Мей на банкета на лондонския кмет, в която тя обвини Москва в намеса в избори и разпространяване на фалшиви новини прилича на политическо отчаяние, пише британското ляво издание Morning Star.\r\nНейното желание да изпее всяка дума от текста на песента на Хилъри Клинтън прости илюстрира, както в случая със загубилата президентските избори в САЩ Клинтън, че тя не може да поеме отговорност за своите политически несполуки.\r\nКлинтън не можеше да повярва, че може да загуби от невежия и креслив Доналд Тръмп, след като си осигури номинацията на Демократическата партия от Бърни Сандърс, защото имаше на своя страна Националния комитет на Демократическата партия. Но тя сгреши, защото не разбра колко е голямо нивото на съпротива срещу нейния образ на гласа на Уол Стрийт.\r\nИзборният неуспех на Тереза Мей също бе изцяло нейно дело. Тя имаше парламентарно мнозинство, завещано й от Дейвид Камерън, но се хвърли в предсрочни избори, защото повярва на медийните прогнози, че Лейбъристите, водени от Джереми Корбин, ще се сринат на евентуални избори, осигурявайки й безспорна победа.\r\nВъпреки очакванията, Лейбъристката партия спечели доста места в парламента, засилвайки позицията на Корбин и оставяйки Мей да излъчва слабост. Сега тя трябва да търпи и фигури като Филип Хамънд и Борис Джонсън в кабинета си, защото ако ги уволни ще изпадне в още по-отчаяна позиция.\r\nВместо да се посипе със самокритика – действие, подходящо за самоуверен и честен лидер – тя нападна руския лидер Владимир Путин. Нейните твърдения, че Москва се е месила в избори и че е измисляла фалшиви истории, в опит да всее раздор в Запада, говори за липсата на самосъзнание на премиера.", "date": "2017.11.19", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/11/19/2458564/afp-angela-merkel-s-posleden-opit-za-sformirane-na-koalitsiya.html", "text": "Германският канцлер Ангела Меркел ще направи последния си опит да сформира правителство в неделя, влизайки в двойна битка за спасяването на политическото си бъдеще и избягването на нови избори, които могат да дестабилизират Германия и Европа, предава AFP.\r\nПарламентарните избори през септември оставиха лидера-ветеран без мнозинство и в слаба позиция, след като голяма част от нейните избиратели се обърнаха към „Алтернатива за Германия“, изразявайки неодобрението си за миграционната политика на канцлера.\r\nСпорното решение доведе до приемането на повече от един милион бежанци след 2015 година, които продължават да са препъни-камък в опитите за сформиране на необичайна коалиция от партии, разхвърляни в ляво и дясно на политическия спектър.\r\nБлокът на Меркел, съставен от ХДС и баварските им съюзници ХСС, либералната „Свободна демократическа партия“(СвДП) и „Зелените“ си дадоха срок до неделя за постигането на споразумение. \r\nНеуспехът в начинанието ще означава провеждане на нови избори през 2018 година, тъй като лявоцентристката Германска социалдемократическа партия (ГСДП) заяви твърдо, че няма да участва в нова коалиция с Меркел, след като претърпя унизителна загуба през септември.\r\nКанцлерът, който има зад гърба си години на изтощителни преговори в ЕС, сега трябва да съсредоточи върху вероятно най-важният си уикенд в политическия си живот.\r\n„Ако тя се провали, турбуленцията предизвикана от провала бързо ще вземе връх над личността й. През този уикенд въпросът е за коалицията И канцлера“, пише най-продаваният вестник в страната – Билд.\r\nФранк Декер, професор по политически науки от университета в Бон, също няма съмнение какъв е залогът: „Сформирането на това правителство е изцяло в неин интерес, тъй като провал ще означава край“.\r\nСоциологическо проучване на Welt online показва, че 61,4% от запитаните смятат, че провал на преговорите ще означава и край на Меркел като канцлер, докато само 31,5% не са съгласни с това твърдение.\r\nМеркел, която управлява от 12 години, първоначално постави четвъртък като краен срок на предварителните разговори за сформиране на коалицията, когато трябваше да се изясни дали партиите ще намерят почва за започването на формални преговори. Но се наложи разговорите да бъдат продължени, без да има индикации за постигането на пробив.\r\nСлед цял ден на разговори в събота, съпредседателят на „Зелените“ Симоне Петер заяви, че има движение, но то „често е в различни посоки“ – постига се прогрес по определени въпроси  и регрес по други.\r\nПроблемната тема за имиграцията продължава да не е разрешена, като ХСС и „Зелените“ дърпат колата в различни посоки. ХСС, който загуби много гласове в Бавария от „Алтернатива за Германия“ и е пред решаващи регионални избори догодина, е решен да ограничи броя на пристигащите бежанци до 200 хиляди на година. От своя страна „Зелените“, твърдят че бежанците трябва да могат да се събират със семействата си на германска територия.\r\nДълбоките различия остават и по темата за климата, като „Зелените“ искат спиране на използването на въглища и автомобилни двигатели с вътрешно горене, докато ХДС/ХСС и СвДП подчертават нуждата от защита на индустрията и работните места. Природозащитницте едва ли ще са склонни на компромиси, тъй като следващата седмица партията ще проведе конгрес, на който обикновените й избиратели ще могат да развалят коалиционно споразумение, което смятат за незадоволително.\r\nЛидерът на ХСС Хорст Зеехофер заяви в съботната вечер, че „има още цяла планина от въпроси, през които трябва да се премине“.\r\nПревод и редакция:", "date": "2017.11.19", "title": "AFP: Ангела Меркел с последен опит за сформиране на коалиция"}
{"url": "http://www.focus-news.net/news/2017/11/19/2458565/ria-novosti-bivsh-ukrainski-ministar-zayavi-che-polsha-blokira-tranzita-na-stoki-zaradi-zaigravaneto-s-bandera-i-shuhevich.html", "text": "Полша е блокирала транзита на украински товари през своята територия заради политиката на Киев. Това заяви в ефира на украински телевизионен канал бившият украински министър на транспорта и връзките Евгений Червоненко, цитиран от РИА Новости.\r\n„В Лвов и на всички западни граници има опашка от хиляди камиони заради това, че се заиграхме с Бандера и Шухевич. Напълно закриха пътя ни към Европа. А преди това, благодарение на „Свобода“ (националистическа партия – бел.ред.), ни закриха пътя за транзит през страните от ОНД(Общността на независимите държави)“, заяви Червоненко, отбелязвайки, че се е опитал да реши възникналия проблем, заедно с министъра на инфраструктурата Владимир Емелянов.\r\n„Благодарение на заиграването със западния електорат (на Западна Украйна – бел.ред.) ние загубихме много големи пари и голямо бъдеще. Ние почти загубихме транзита“, добави бившия министър и уточни, че когато той е оглавявал ведомството през 2005 година, обемът на транзита е достигал до 5 милиона тона, докато в момента той се равнява на само 250 хил. тона.\r\n„И ако здравият разум не победи сега, стотици хиляди ще останат без работа заедно със семействата им“, заключи Червоненко.\r\nАгенция „Фокус“ припомня, че в последно време отношенията между Киев и Варшава се изостриха, заради разногласия по исторически въпроси. Полша осъжда Украйна за героизацията на Организацията на украинските националисти – Украинската въстаническа армия.\r\nВ събота полските граничари отказаха достъп до страната на секретаря на държавната междуведомствена комисия на Украйна Святослав Шеремет, който се оказа в черния списък на лицата, поддържащи антиполска позиция.\r\nПревод и редакция:", "date": "2017.11.19", "title": "РИА Новости: Бивш украински министър заяви, че Полша блокира транзита на стоки заради „заиграването с Бандера и Шухевич“"}
{"url": "http://www.focus-news.net/news/2017/11/19/2458566/sport-grigor-dimitrov-na-final-v-london-sled-kato-pobedi-dzhak-sok-s-21-seta.html", "text": "Първата ракета на България Григор Димитров достигна до най-значимия финал в кариерата си досега, след като победи американеца Джак Сок с 2:1 сета на полуфинала на заключителния турнир на Асоциацията на тенис професионалистите в Лондон. Българинът загуби първия сет с 4:6, но успя да спечели следващите два с 6:0 и 6:3. Утре от 20:00 часа Димитров ще играе на финала с белгиеца Давид Гофен, който елиминира Роджър Федерер с 2:1 сета.", "date": "2017.11.19", "title": "Спорт: Григор Димитров на финал в Лондон, след като победи Джак Сок с 2:1 сета"}
{"url": "http://www.focus-news.net/news/2017/11/19/2458567/sport-atletiko-madrid-i-real-madrid-zavarshiha-naravno-00.html", "text": "Атлетико (Мадрид) и Реал (Мадрид) завършиха наравно 0:0, в мач от 12-ия кръг на испанската Примера дивисион, игран на стадион „Уанда Метрополитано“ в Мадрид. В другите срещи от кръга Хетафе победи Алавес с 4:1, Леганес загуби от Барселона с 0:3, а Севиля победи Селта с 2:1. Във временното класиране води Барселона с 34 точки, пред Валенсия с 27 точки и Реал (Мадрид) с 24 точки.", "date": "2017.11.19", "title": "Спорт: Атлетико (Мадрид) и Реал (Мадрид) завършиха наравно 0:0"}
{"url": "http://www.focus-news.net/news/2017/11/19/2458568/sport-izigraha-se-tri-sreshti-ot-balgarskoto-parvenstvo.html", "text": "Изиграха се три срещи от българската Първа лига. Пирин (Благоевград) загуби от Берое с 0:1, ЦСКА и Ботев (Пловдив) завършиха наравно 1:1, а Локомотив (Пловдив) загуби от шампиона Лудогорец с 0:3. Начело във временното класиране е Лудогорец с 39 точки, втори  е ЦСКА с 35 точки, трети е Левски с 28 точки и мач по-малко.", "date": "2017.11.19", "title": "Спорт: Изиграха се три срещи от българското първенство"}
{"url": "http://www.focus-news.net/news/2017/11/19/2458569/sport-grigor-dimitrov-pobedi-dzhak-sok-s-21-seta-i-e-na-finala-v-london-pridvizhi-se-do-3-oto-myasto-v-ranglistata.html", "text": "Най-добрият български тенисист победи Джак Сок с 2:1 сета на полуфинала на заключителния турнир за сезона на Асоциацията на тенис професионалистите в Лондон и ще играе с Давид Гофен на финала, който трябва да се проведе от 20:00 часа днес. Освен това, с точките, получени от победата си, Димитров се изкачи на 3-ото място в ранглистата, изпреварвайки германеца Александър Зверев.", "date": "2017.11.19", "title": "Спорт: Григор Димитров победи Джак Сок с 2:1 сета и е на финала в Лондон, придвижи се до 3-ото място в ранглистата"}
{"url": "http://www.focus-news.net/news/2017/11/19/2458570/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Турция Реджеп Таийп Ердоган заяви в събота, че Анкара има пълното право да предотвратява заплахи за националната сигурност на страната.\r\nДържавният глава нарече „напълно естествени“ действията на Турция в Сирия. „Какво се получава: Турция, която има 911 км граница със Сирия, трябва да седи със скръстени ръце и да игнорира заплахите идващи от сирийска територия, а в същото време други страни, намиращи се на 12 хиляди километра от Сирия, имат правото да се месят в ситуацията в тази страна?“ - възмути се турският президент, подчертавайки, че „няма нищо по-естествено от действията на Анкара по южните граници на страната“.\r\nОсвен това Ердоган осъди политиката на САЩ в Сирия. „Под предлога за борба с „Ислямска държава“, те поддържат политически терористите от Партията на „Деморкатическия съюз“ (PYD), снабдяват ги с оръжия и пари. Когата стана известна договорката между тези две терористични организации в Ракка, САЩ признаха, че стотици терористи от “Ислямска държава“ са напуснали района със знанието на Вашингтон. Това е позорно признание, което не подобава на съюзник на Турция. Анкара е прекрасно осведомена за реалностите в региона. Въпросът е друг: Осъзнават ли САЩ последствията от своята политика?“ – заяви Ердоган.\r\nПрезидентът обеща, че Турция не само ще завърши операцията в Идлиб, но и ще освободи от терористите районите на Африн и Манбидж. „Турция ще нанесе удари по източниците на заплаха за националната сигурност и съседен Ирак, включително района на Кандил“, подчерта Ердоган.\r\nТурският лидер напомни, че в периода на максимално нарастване на заплахата от сирийска територия, НАТО е изтеглила ракетно-зенитните си системи от Турция и е дала да се разбере, че в случай на атака срещу турската територия няма да окаже поддръжка на Анкара.\r\n„Когато Турция започна преговорите за покупката на руските комплекси С-400, с цел укрепването на ПВО, редица водещи страни от НАТО започнаха да критикуват Анкара“, добави Ердоган, сочейки, че това потвърждава наличието на вътрешни проблеми в НАТО.\r\n*** Турция „скоро“ ще предостави доказателства, че САЩ са снабдявали групировките „Работническа партия на Кюрдистан“(ПКК) и „Партия на Демократичния съюз“(PYD) с оръжия като се позовава на думите изказани от външния министър на страната Мевлют Чавушоглу.\r\nВ изказване пред представители на чуждестранни медии в Истанбул, дипломатът заяви, че САЩ „повтарят грешките си“ с одобрението за тайното сътрудничество между терористичните групировки „Ислямска държава“ и ПКК/PYD в Сирия.\r\nКакто Агенция „Фокус“ вече информира, ПКК/PYD и „Ислямска държава“ постигнаха споразумение, според което стотици терористи успяха да напуснат Ракка и това предизвика остра критика от страна на Турция, докато говорителят на Пентагона Ерик Пахон защити споразумението, като го определи като „местно решение за местен проблем“.\r\nЧавушоглу предупреди, че кюрдските сили „заемат все повече територии, което е рисково развитие“. Визирайки „доброто взаимодействие между ПКК/PYD и „Ислямска държава“ – между две терористични организации“, той заяви:\r\n„Никой не го отрича. Ние казвахме на нашите американски съюзници и другите участници в коалицията, че няма разлика между PYD и ПКК и че PYD не се сражават за свобода или за единството на страната, а за спечелването на повече територии в Сирия“.\r\nТой разкритикува САЩ за това, че не са спазили обещанието си, че кюрдите ще се изтеглят от Ракка, след превземането му:\r\n„Те не успяха да изтеглят PYD от нито един град... А сега излезе съобщението, че ще продължат да работят с тях“.\r\n„Съвсем скоро ще покажем снимков материал и други доказателства, показващи въоръжение, което САЩ са предоставили на YPG, а също така оръжия, произведени в други страни, участващи в коалицията, включително Германия“.\r\n*** Около 600 мигранти от африкански страни са спасени край бреговете на Испания за последните няколко дни.\r\nСамо за петък и съботната сутрин са спасени 431 души на 41 лодки в района на Картахена (област Мурсия). В течение на деня са открити още около 10 лодки край южните брегове на Испания.\r\nЗа тази година броят на нелегалните мигранти в Испания се е увеличил рязко – от началото на годината чрез Средиземно море в страната са пристигнали около 17,7 хил. души, което е три пъти повече от 2016 година – 5,4 хил. души.\r\nОт началото на 2017 година през Средиземно море в Европа са пристигнали близо 160 хиляди мигранти, свидетелстват данните на Международната организация по миграция – 75% от тях в Италия, а останалите в Гърция, Кипър и Испания. Близо три хиляди души са се удавили в морето.\r\n*** Съюзът (ХДС/ХСС) на Ангела Меркел, „Свободната демократическа партия (СвДП) и „Зелените“ не успяха да достигнат до нужните компромиси за сформиране на управляваща коалиция и в събота и ще продължат преговорите в неделя, когато ще направят пореден опит да преодолеят различията си.\r\nПредседателят на „Зелените“ Симоне Петер заяви, че голяма част от постигнатите договорки за вредните емисии са отпаднали, като не даде повече детайли по въпроса.\r\nБаварският Християнсоциален съюз, който е част от блока на Меркел, е пред регионални избори догодина и се страхува, че дясно-популистката „Алтернатива за Германия“ може да я измести от управлението, след 60 години начело на провинцията, ако не се пребори за по-строги ограничения за имиграцията – нещо, което е анатема за крайно-левите „Зелени“.\r\nСред исканията на ХСС е ограничение на бежанците, които Германия може да приеме, до 200 хиляди на година и спиране на практиката за довеждане на семействата на имигранти, които успешно са получили убежище в страната.\r\nВсе пак, всички тези партии ще искат да избегнат нови избори на всяка цена, тъй като те могат да увеличат допълнително подкрепата за „Алтернатива за Германия“, която влезе за първи път в Бундестага чрез впечатляващия си резултат на септемврийските избори.\r\nДруг проблем за „тройната коалиция“, станала необходима след исторически най-слабите резултати за Германската социалдемократическа партия и Съюза (ХДС/ХСС), е че тя не е изпробвана никога на национално ниво.\r\n*** Европейският комисар по въпросите на бюджета и човешките ресурси Гюнтер Йотингер увеличи натиска върху британското правителство на фона на зациклилите преговори за Брекзит.\r\n „Европа на може да плати сметките на Великобритания. Ние констатираме, че британците не могат или не искат да изпълняват своите обещания“, заяви Йотингер пред изданието.\r\nСпоред неговите думи, ЕС не си поставя за цел да нанесе вреда на Великобритания, а иска да предотврати възможни загуби за страните-членки на Съюза. Йотингер смята, че на европейската и британската икономики е нужна яснота. Той заяви, че разчита на „ясно заявление“ до средата на декември.\r\nВ същото време, ръководителят на фракцията на Европейската народна партия (ЕНП) в Европарламента Манфред Вебер предупреди, че „без сериозни предложения от страна на Лондон, няма как да се премине към втората фаза на преговорите“.\r\nПо-рано тази седмица, председателят на Европейския съвет Доналд Туск заяви, че ЕС очаква голям прогрес по условията за Брекзит, от страна на Великобритания, за да може да се премине към преговорите за бъдещите търговски отношения.\r\nАгенция „Фокус“ припомня, че от лятото на тази година се водят преговори по условията за излизането на Великобритания от ЕС, като главните теми са правата на гражданите на Съюза в Обединеното кралство след напускането му, ирландската граница и изплащането на паричните средства, които Великобритания дължи към бюджета на ЕС.\r\n*** Премиерът на Ирландия Лео Варадкар предупреди, че продължаването на преговорите за Брекзит ще бъде поставено под още по-голям риск, ако страната му не получи гаранции за границата с Великобритания след напускането й.\r\nКоментарите на Варадкар дойдоха, след като той проведе двустранна среща с британския премиер Тереза Мей в кулоарите на срещата на върха на ЕС за социалната политика в Швеция. Той заяви: „Не мога да твърдя, че сме близо до договорка – нито по ирландския въпрос, нито по финансовия въпрос“.\r\nИрландският премиер подчерта, че не е готов да подкрепи продължаването на преговорите за Брекзит по въпроса за търговските отношения на срещата на върха на ЕС през декември, без да получи формални гаранции, че няма да има строг граничен контрол на границата с Ирландия. Великобритания, заяви той, „иска развод, но и отворена връзка на следващия ден“.\r\nПо време на срещата на върха в Гьотеборг, председателят на Европейския съвет Доналд Туск постави ултиматум пред британското правителство да осъществи прогрес по въпросите за ирландската граница и финансовото споразумение, а освен това отвърна на коментарите на британския министър за Брекзит Дейвид Дейвис, който заяви, че Обединеното кралство иска да види повече компромиси от Брюксел: „Оценявам английското чувството за хумор на г-н Дейвис“.\r\n*** Германският канцлер Ангела Меркел ще направи последния си опит да сформира правителство в неделя, влизайки в двойна битка за спасяването на политическото си бъдеще и избягването на нови избори, които могат да дестабилизират Германия и Европа.\r\nПарламентарните избори през септември оставиха лидера-ветеран без мнозинство и в слаба позиция, след като голяма част от нейните избиратели се обърнаха към „Алтернатива за Германия“, изразявайки неодобрението си за миграционната политика на канцлера.\r\nСпорното решение доведе до приемането на повече от един милион бежанци след 2015 година, които продължават да са препъни-камък в опитите за сформиране на необичайна коалиция от партии, разхвърляни в ляво и дясно на политическия спектър.\r\nБлокът на Меркел, съставен от ХДС и баварските им съюзници ХСС, либералната „Свободна демократическа партия“(СвДП) и „Зелените“ си дадоха срок до неделя за постигането на споразумение. \r\nНеуспехът в начинанието ще означава провеждане на нови избори през 2018 година, тъй като лявоцентристката Германска социалдемократическа партия (ГСДП) заяви твърдо, че няма да участва в нова коалиция с Меркел, след като претърпя унизителна загуба през септември.\r\nКанцлерът, който има зад гърба си години на изтощителни преговори в ЕС, сега трябва да съсредоточи върху вероятно най-важният си уикенд в политическия си живот.\r\n„Ако тя се провали, турбуленцията предизвикана от провала бързо ще вземе връх над личността й. През този уикенд въпросът е за коалицията И канцлера“, пише най-продаваният вестник в страната – Билд.\r\nФранк Декер, професор по политически науки от университета в Бон, също няма съмнение какъв е залогът: „Сформирането на това правителство е изцяло в неин интерес, тъй като провал ще означава край“.\r\nСоциологическо проучване на Welt online показва, че 61,4% от запитаните смятат, че провал на преговорите ще означава и край на Меркел като канцлер, докато само 31,5% не са съгласни с това твърдение.\r\nМеркел, която управлява от 12 години, първоначално постави четвъртък като краен срок на предварителните разговори за сформиране на коалицията, когато трябваше да се изясни дали партиите ще намерят почва за започването на формални преговори. Но се наложи разговорите да бъдат продължени, без да има индикации за постигането на пробив.\r\nСлед цял ден на разговори в събота, съпредседателят на „Зелените“ Симоне Петер заяви, че има движение, но то „често е в различни посоки“ – постига се прогрес по определени въпроси  и регрес по други.\r\nПроблемната тема за имиграцията продължава да не е разрешена, като ХСС и „Зелените“ дърпат колата в различни посоки. ХСС, който загуби много гласове в Бавария от „Алтернатива за Германия“ и е пред решаващи регионални избори догодина, е решен да ограничи броя на пристигащите бежанци до 200 хиляди на година. От своя страна „Зелените“, твърдят че бежанците трябва да могат да се събират със семействата си на германска територия.\r\nДълбоките различия остават и по темата за климата, като „Зелените“ искат спиране на използването на въглища и автомобилни двигатели с вътрешно горене, докато ХДС/ХСС и СвДП подчертават нуждата от защита на индустрията и работните места. Природозащитницте едва ли ще са склонни на компромиси, тъй като следващата седмица партията ще проведе конгрес, на който обикновените й избиратели ще могат да развалят коалиционно споразумение, което смятат за незадоволително.\r\nЛидерът на ХСС Хорст Зеехофер заяви в съботната вечер, че „има още цяла планина от въпроси, през които трябва да се премине“.", "date": "2017.11.19", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/11/19/2458571/abc-news-donald-tramp-shte-poluchi-predlozhenie-za-otdelyane-na-47-miliona-dolara-za-vaorazhavane-na-ukrayna-sas-smartonosno-orazhie.html", "text": "Президентът на САЩ ще получи рекомендация за финансиране на сделка за продажба на Украйна на анти-танкови ракети – ход, целящ да възпрепятства евентуална агресия от страна на про-руските сепаратисти в Източна Украйна, предава американският новинарски канал ABC News, като се позовава на информация от Държавния департамент.\r\nСъвета по национална сигурност е решил да даде зелена светлина за отделянето на грант на стойност 47 милиона долара на украинското правителство, който да послужи за закупуването на американско смъртоносно оръжие, включително мощните анти-танкови ракети „Джавелин“.\r\nПрезидентът и Конгресът трябва да одобрят продажбата на анти-танковите ракети. Ако Тръмп одобри сделката, това ще е голям завой от партийната платформа на Републиканците, които досега отказват да снабдят Украйна със смъртоносно оръжие и се придържат към доставките на несмъртоносно оборудване за Киев.\r\nПревод и редакция:", "date": "2017.11.19", "title": "ABC News: Доналд Тръмп ще получи предложение за отделяне на 47 милиона долара за въоръжаване на Украйна със смъртоносно оръжие"}
{"url": "http://www.focus-news.net/news/2017/11/19/2458572/tass-donald-tramp-i-emanyuel-makron-obsadiha-destabilizirashtata-deynost-na-iran-v-regiona-na-blizkiya-iztok.html", "text": "Президентът на САЩ Доналд Тръмп и френският лидер Еманюел Макрон са обсъдили дестабилизиращата дейност на Иран и шиитската партия „Хизбулла“ в региона на Близкия Изток, по време на телефонен разговор, предава ТАСС, като се позовава на разпространено заявление от пресслужбата на Белия Дом.\r\n„Президент Доналд Тръмп обсъди днес с президента на Франция Макрон ситуацията в Ливан и Сирия. И двамата президенти са се съгласили за необходимостта от сътрудничество със съюзниците в борбата с дестабилизиращата дейност на „Хизбулла“ и Иран в региона“, отбелязва се в документа.\r\nПревод и редакция:", "date": "2017.11.19", "title": "ТАСС: Доналд Тръмп и Еманюел Макрон обсъдиха дестабилизиращата дейност на Иран в региона на Близкия Изток"}
{"url": "http://www.focus-news.net/news/2017/11/19/2458573/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nПътните настилки са мокри. Ограничена видимост поради мъгла:\r\n- до 50 м има в проходите „Шипка“ и “Котленски“, в районите на  Антоново и Омуртаг /обл. Търговище/; \r\n- до 100 м в област Силистра и в районите на Разград и Кубрат /обл. Разград/; \r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: шофьорите да се движат с повишено внимание от км 45+200 до км 46+266 при Мухово посока Бургас поради ремонтни дейности в аварийната лента до 12.01.2018 г. Движението се осъществява регулярно в активна и изпреварваща ленти. \r\nОбласт Бургас: до 20.11.2017 г. от км 325 до км 359 в участъка Карнобат-Ветрен се извършва почистване на окопи и водостоци. Движението се регулира от пътни знаци. В участъка от км 329 до км 330 в участъка Драганци – Вратица се извършва засаждане на зелен пояс в посока София до 20.11.2017 г. Водачите да се движат с повишено внимание. Движението се регулира от пътни знаци. При надлез на км 344+387 движението се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280 до 31.03.2018 г.\r\nАМ „Хемус“: Област София:  до 24.11.2017 г. движението се осъществява двупосочно в дясното платно посока Варна от км 6+790 до км 11+850, поради ремонтни дейности на виадукт при км 9+360 н посока София. При виадукта над с. Потоп в посока Варна от км 16+760 до км 19+690 шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.; движението по АМ „Хемус“ от км 25 до км 26 в посока Варна се осъществява с повишено внимание поради ремонтни дейности в аварийната лента до 30.11.2017 г. Водачите да се движат с повишено внимание; до 30.11.2017 г.;ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. \r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно.\t\r\nОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 08.12.2017 г. \r\nОбласт Варна: движението в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500 до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: Движението от км 0+000 до км 8+669 се осъществява в платното в посока Варна поради ремонтни дейности на асфалтовата настилка до 15.12.2017 г.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежА:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради ремонт на асфалтовата настилка до 30.11.2017 г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради ремонтни дейности по асфалтовата настилка. Срок до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на автобуси.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 с повишено внимание поради подравняване на банкети и почистване на окопи. Сигнализирано с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 30.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. Извора, ул. Веренишка, местност Парта, местност Палековото, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-865: Движението по път ІІІ-865 с. Леска – с. Вехтино, в района на мост над\r\n р.Арда при км 7+200, се осъществява в една лента, поради извършване обрушване на скат. Движението в района се регулира от сигналисти. Срок до 20.11.2017 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.19", "title": "Актуална пътна обстановка"}
{"url": "http://www.focus-news.net/news/2017/11/19/2458574/interfaks-belarus-balgariya-e-sred-bezopasnite-za-turisti-strani-v-sveta.html", "text": "Според проучване на компанията за медицински услуги „Интернешънъл СОС“ Русия е определена за страна с „бързо изменящо се равнище на риска“ на картата на най-опасните и безопасни страни за туристи, заедно с Бразилия, Индия, Китай, Казахстан, Аржентина и Индонезия. Същевременно България попада сред страните с по-ниски равнища на опасност, предаде  Интерфакс в белоруската си редакция.\r\nСпоред изследването от 2017 г. Сирия, Афганистан, Йемен, Либия, Южен Судан, Сомалия и Мали са най-опасните страни по света. Най-безопасни са цяла Западна Европа, САЩ, Канада, Австралия, Нова Зеландия. Полша, Румъния, България, Унгария, Украйна, Мексико, Египет и Турция са наречени страни със средно равнище на риск.\r\nАвторите на изследването поясняват, че държавният контрол над територията на страната и заплахата за насилие за пътешественика са основни критерии за определянето на опасността в страната. Отчитат се също така и броят на произшествията с туристите като болести и пътнотранспортни произшествия.  Виктор Турмаков", "date": "2017.11.19", "title": "Интерфакс (Беларус): България е сред безопасните за туристи страни в света"}
{"url": "http://www.focus-news.net/news/2017/11/19/2458575/predstoyashti-sabitiya-v-stranata-za-19-noemvri-agentsiya-fokus.html", "text": "***\r\nОт 10.10 часа, в хотел „Рила“ в курортния комплекс Боровец, в рамките на втория ден на Националния форум на Предприемачи ГЕРБ „Стабилна политика за развита икономика“, председателят на ПГ на партията Цветан Цветанов ще изнесе лекция на тема \"Обществено-политическата ситуация в страната\".\r\n***\r\nОт 11.00 часа в храм-паметник “Александър Невски” ще бъде отслужена възпоменателна панихида в памет на жертвите от катастрофи и молебен за здраве.\r\n***\r\nОт 12.00 часа в района на бившите “легнали полицаи“ при улиците „Мала кория“ и „10-ти километър“, непосредствено до Александровски мост, жителите на с. Владая и кв. „Княжево“ ще блокират движението по Е-79. \r\n***\r\nОт 19.00 часа в НМА, бул. „Евлоги и Христо Георгиеви“ 94 ще се състои Концерт на членове на журито на IХ-ия Международен клавирен конкурс \"Лист-Барток-Кодай\".\r\n***\r\nОт 9.00 часа в храм „Успение Богородично” в кв. „Горни Воден” Знеполският епископ Арсений ще отслужи архиерейска света Литургия. От 10.30 часа в храма ще се отслужи Молебен за чадородие. \r\n***\r\nВ закрития плувен басейн в спортен комплекс „Пирин“ VI ще се проведе турнир по плуване „GD cup 2017“.\r\n***\r\nОт 09.30 часа във всички структурни звена на РДПБЗН – Варна е обявен ден на отворените врати по повод Световния ден за възпоменание на жертвите при пътнотранспортни произшествия.\r\n***\r\nВ Гранд мол - Варна ще се състои ХІ Национален музикален фестивал „Фолклорен изгрев“.\r\n***\r\nОт 14.00 часа в Юнашкия салон представители на различни националности ще представят своите държави чрез традиционни ястия, танци, песни, облекло и други интересни елементи от техните бит и обичаи.\r\n***\r\nОт 11.00 часа пред СУ „Козма Тричков“ – Враца ще бъде отбелязан Световният ден за възпоменание на жертвите от пътнотранспортни произшествия.\r\n***\r\nОт 11.00 часа в Храм „Света Троица“ ще бъде отслужена панихида в памет на загиналите при катастрофи, след което ще бъдат положени цветя на Оброчния кръст в двора на църквата.  \r\n***\r\nОт 11.00 часа в Държавен куклен театър „Дора Габе“ ще бъде представен Куклен спектакъл „Червената шапчица“. \r\n***\r\nОт 17.00 часа в Държавен куклен театър „Дора Габе“ ще се състои честване на 80-годишнината на Маестра Константина Петкова\r\n***\r\nОт 14.30 часа на стадион „Васил Левски“ ще се проведе футболна среща между отборите на ОФК „Левски“ – Карлово и ФК „Розова долина“. \r\n***\r\nОт 12.00 часа в църквата „Св. Марина“ Пловдивският митрополит Николай ще отслужи панихида в памет на жертвите при катастрофи по повод Световния ден за възпоминание на жертвите от ПТП – 19 ноември. \r\n***\r\nОт 12.00 часа на територията, обслужвана от ОД МВР – Смолян ще се състои поднасяне на цветя в памет на жертвите при ПТП на възлови пешеходни пътеки; полицейски и противопожарни автомобили от цялата област ще пуснат звукова и светлинна сигнализация и ще се състои едноминутно мълчание в памет на жертвите на ПТП.\r\n***\r\nОт 11.00 часа в Куклен театър ще се състои Кукления спектакъл за деца „Джелсомино в страната на лъжците“ по Джани Родари.", "date": "2017.11.19", "title": "Предстоящи събития в страната за 19 ноември (Агенция „Фокус“)"}
{"url": "http://www.focus-news.net/news/2017/11/19/2458576/predstoyashti-mezhdunarodni-sabitiya-za-19-noemvri-agentsiya-fokus.html", "text": "Краен срок за достигане на договореност за съставяне на коалиционно правителство в Германия между Съюза ХДС/ХСС, Свободната демократична партия и \"Зелените\". \r\n*** В Косово ще се проведе втори тур на местните избори. \r\n*** Външните министри на Русия, Иран и Турция Сергей Лавров, Мохамад Джавад Зариф и Мевлют Чавушоглу ще обсъдят ситуацията в Сирия.\r\n*** Управляващата партия в Зимбабве ще отправи в оставка своя председател и президент на страната Робърт Мугабе. \r\n*** В Чили ще се проведат президентски избори. \r\n*** Ще се проведат преговори между Мексико, САЩ и Канада за изменения в споразумението за НАФТА. \r\n***", "date": "2017.11.19", "title": "Предстоящи международни събития за 19 ноември ( Агенция „Фокус“ )"}
{"url": "http://www.focus-news.net/news/2017/11/19/2458577/nimh-vremeto-shte-se-zadarzhi-oblachno-vyatarat-shte-se-usili-ot-severozapad-i-s-nego-shte-zapochne-da-nahluva-studen-vazduh.html", "text": "Атмосферното налягане е по-ниско от средното за ноември, ще продължи бавно да се понижава. Днес времето ще се задържи облачно, с валежи от дъжд главно в източната половина на страната. В Северозападна България ще е почти без валежи. Вятърът ще се ориентира от северозапад, ще се усили и с него ще започне да нахлува студен въздух. Максималните температури ще са между 6° и 11°, за София около 7°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция “Фокус“ дежурният синоптик Боряна Маркова. \r\nПо Черноморието ще е облачно и дъждовно. Ще духа слаб до умерен северозападен вятър. Максимални температури на въздуха: 12°-14°. Температурата на морската вода е 13°-14°. Вълнението на морето ще бъде 1-2 бала.\r\nВ планините ще е облачно и мъгливо, с валежи от дъжд, над около 1700 метра –  от сняг. Ще духа слаб до умерен запад-северозападен вятър. Максимална температура на височина 1200 метра около 4°, на 2000 метра – около минус 2°.", "date": "2017.11.19", "title": "НИМХ: Времето ще се задържи облачно, вятърът ще се усили от северозапад и с него ще започне да нахлува студен въздух"}
{"url": "http://www.focus-news.net/news/2017/11/19/2458578/tass-vanshnite-ministri-na-rusiya-turtsiya-i-iran-shte-obsadyat-po-natatashnata-sadba-na-siriya.html", "text": "В турския курортен град Анталия ще се проведе тристранна среща на външните министри на Русия, Турция и Иран Сергей Лавров, Мевлют Чавушоглу и Мохамад Джавад Зариф. Основна тема на преговорите ще бъде по-нататъшното разрешаване на сирийската криза, предаде  ТАСС.\r\nОще един въпрос, който министрите могат да засегнат е възстановяването на страната след войната. Борбата срещу терористите от „Ислямска държава“ се води успешно и в близко време може да приключи. При тези условия актуален става въпроса за прехода към мирно разрешаване на сирийския конфликт. \r\nНе е изключено тримата министри да подготвят и срещата между президентите на страните си, която ще се проведе на 22 ноември в Сочи.  Виктор Турмаков", "date": "2017.11.19", "title": "ТАСС: Външните министри на Русия , Турция и Иран ще обсъдят по-нататъшната съдба на Сирия"}
{"url": "http://www.focus-news.net/news/2017/11/19/2458579/otbelyazvame-svetovniya-den-za-vazpomenanie-na-zhertvite-ot-patnotransportni-proizshestviya.html", "text": "Отбелязваме Световния ден за възпоменание на жертвите от пътнотранспортни произшествия. Това съобщиха от пресцентъра на МВР. По този повод днес от 11.00 часа в Храм паметник „Св. Александър Невски“ ще се състои възпоменателна служба в памет на загиналите при пътнотранспортни произшествия. Денят за възпоменание на жертвите от пътнотранспортни произшествия е определен с решение на Генералната асамблея на Организацията на обединените нации.", "date": "2017.11.19", "title": "Отбелязваме Световния ден за възпоменание на жертвите от пътнотранспортни произшествия"}
{"url": "http://www.focus-news.net/news/2017/11/19/2458580/predsedatelyat-na-pg-na-gerb-tsvetan-tsvetanov-shte-vzeme-uchastie-v-natsionalniya-forum-na-predpriemachi-gerb-v-borovets.html", "text": "Председателят на ПГ на ГЕРБ и зам.-председател на партията Цветан Цветанов ще вземе участие днес в Националния форум на Предприемачи ГЕРБ „За стабилна политика и развита икономика“, който се провежда в хотел „Рила“ в курортния комплекс Боровец. Това съобщиха от пресцентъра на ПП ГЕРБ. От 10.10 часа зам.-председателят на ГЕРБ ще изнесе лекция на тема \"Обществено-политическата ситуация в страната\". Очаква се днес свои презентации пред присъстващите да представят и министърът на туризма Николина Ангелкова, министърът на труда и социалната политика Бисер Петков и министърът на образованието и науката Красимир Вълчев.\r\nОрганизатори на събитието са ПГЕРБ, сдружение „Граждани за европейски развитие на България\" и фондация „Ханс Зайдел“.", "date": "2017.11.19", "title": "Председателят на ПГ на ГЕРБ Цветан Цветанов ще вземе участие в Националния форум на Предприемачи ГЕРБ в Боровец"}
{"url": "http://www.focus-news.net/news/2017/11/19/2458581/interfaks-shest-strani-sa-se-prisaedinili-kam-izdirvaneto-na-izcheznalata-arzhentinska-podvodnitsa.html", "text": "Шест държави са се присъединили в издирването на изчезналата аржентинска подводница „Сан Хуан“. Площта на операцията се е увеличила двойно, предаде Интерфакс.\r\nНа помощ на Аржентина са се притекли Чили, Уругвай, Перу и Бразилия. Присъединил се е самолет на НАСА, който се използва за научни изследвания в Антарктида, както и самолети от ВМС на САЩ. Великобритания е изпратила на място своя полярен кораб „Протектор“. \r\nПричините за изчезването на съда все още не са определени. Прес-секретарят на аржентинския флот Енрике Балба заяви, че се разглеждат разнообразни варианти, сред които проблеми с връзката и енергосистемата на подводницата.  Агенция „Фокус“ припомня, че в сряда, 15 ноември, подводницата „Сан Хуан“ изчезна край крайбрежието на аржентинската провинция Санта Крус. Съдът изчезна при преминаването си от военноморската база  „Ушуая“ в посока на мястото си за постоянна дислокация в база „Мар дел Плата“. На борда му се намираха 44 души.  Виктор Турмаков", "date": "2017.11.19", "title": "Интерфакс: Шест страни са се присъединили към издирването на изчезналата аржентинска подводница"}
{"url": "http://www.focus-news.net/news/2017/11/19/2458582/ministar-valentin-radev-bezopasnostta-na-dvizhenieto-e-spodelena-otgovornost-i-neka-vsichki-dadem-svoya-prinos-za-namalyavane-na-postradalite-pri-katastrofi.html", "text": "Безопасността на движението е споделена отговорност и нека всички дадем своя принос за намаляване на пострадалите при катастрофи. Това казва министър Валентин Радев в поздравителен адрес по повод Световния ден за възпоменание на жертвите от пътнотранспортни произшествия, съобщиха от пресцентъра на Министерство на вътрешните работи. В поздравителния адрес се посочва: \"По решение на Генералната асамблея на Организацията на обединените нации всяка трета неделя на ноември се отбелязва Световният ден за възпоменание на жертвите от пътнотранспортни произшествия.\r\nВсяка година вследствие на пътнотранспортни произшествия загиват или остават с тежки травми хиляди хора. Голяма част от тези катастрофи е можело да бъдат предотвратени. За жалост грешките и нарушенията на участниците в движението са довели до смърт.  \r\nПътните инциденти са най-нелепата причина за смъртността сред хората. Катастрофите оставят трайна следа в живота на пострадалите. Мъката и страданията на семействата и близките на жертвите са големи.\r\nНека на този ден споменем загиналите, изкажем съболезнования на техните семейства и призовем живите да пазят живота и здравето при движение по пътищата.\r\nБезопасността на движението е споделена отговорност и нейното подобряване не е по възможностите само на една организация или институция. Нужно и важно е всички да намерим начин проблемите на  безопасността по пътищата да имат място в ежедневието на семействата, учебните заведения, институциите и организациите.\r\nДенят на възпоменание на жертвите от пътнотранспортни произшествия е и ден за размисъл, за осъзнаване на необходимостта от ново отношение и култура в движението по пътищата като част от големия проблем – култура за здравословен начин на живот. Нека всички заедно - институции, организации и участници в движението, в името на живота, да дадем своя принос за безопасността и за намаляване на пострадалите в движението по пътищата.\r\nХубаво е, ако на този ден намерим начин да отбележим Световния ден за възпоменание на жертвите от пътнотранспортни произшествия в цялата страна. В памет на  загиналите и пострадалите да призовем всички да пазят както своя живот и здраве, така и живота и здравето и на другите участници в движението, да пазят и обучават своите деца и членовете на семейството. \r\nВсеки живот си заслужава усилията\".", "date": "2017.11.19", "title": "Министър Валентин Радев: Безопасността на движението е споделена отговорност и нека всички дадем своя принос за намаляване на пострадалите при катастрофи"}
{"url": "http://www.focus-news.net/news/2017/11/19/2458583/sofiya-zhiteli-na-s-vladaya-i-kv-knyazhevo-shte-blokirat-za-edin-chas-glaven-pat-e-79-v-rayona-na-aleksandrovskiya-most.html", "text": "Жители на с. Владая и кв. „Княжево“ ще блокират за един час главен път Е-79 в района на Александровския мост, съобщиха организаторите от инициативния комитет. Това е петият протест на живущи във с. Владая и кв. „Княжево“ с искане за подобряване на инфраструктурата и обществения транспорт. Протестната демонстрация ще блокира Е-79 от 12.00 до 13.00 часа в района на вече бившите “легнали полицаи“ при улиците „Мала кория“ и „10-и километър“,  непосредствено до Александровски мост. \r\nОрганизаторите уточняват, че причините за протестните им действия са, че властите на местното самоуправление не се съобразяват с нуждите и предложенията на гражданите за подобряване на обществения транспорт. Те настояват за спешно възстановяване на маршрутна линия 22 и още курсове по автобусна линия А58. Друг проблем за живущите е изграждането на пешеходен светофар при гара „Владая“, както и светофар на кръстовището при Александров мост и ул. „Мала кория“. От изключителна важност е и изграждане на улично осветление във Владайското дефиле. \r\nПротестиращите подчертават още, че Е-79 е асфалтиран набързо без рехабилитация на отводняването. „Водата при дъжд наводнява дворове, носещи елементи на съоръжения, както и общински улици. Отводнителни шахти са без капаци, знаците и пътната маркировка са неадекватни и създават опасности в този им вид. На места бяха премахнати мантинели и сега тези участъци са незащитени. Важно е и извършването на последващите ремонти, като не трябва да забравяме, че крайната цел е реализирането на реверсивно движение в тесните участъци на пътя София – Перник“, отбелязват от инициативния комитет и настояват за съдействие от КАТ за контрол на пътя, тъй като нарушенията са причина за инциденти със смъртни случаи.", "date": "2017.11.19", "title": "София: Жители на с. Владая и кв. „Княжево“ ще блокират за един час главен път Е-79 в района на Александровския мост"}
{"url": "http://www.focus-news.net/news/2017/11/19/2458584/the-hill-spored-bivshiya-vitseprezident-na-sasht-tova-sa-nay-opasnite-vremena-v-savremennata-istoriya.html", "text": "Бившият вицепрезидент на САЩ Джо Байдън разкритикува настоящия президент Доналд Тръмп заради това, че създава „опасен климат“ в страната и че не се интересува от гласоподавателите от работническата класа, които са го избрали, пише  The Hill.\r\n„Смятам, че това са едни от най-опасните времена в съвременната история“, заяви Байдън. „Смятам, че винаги е имало гласове в нашата страна, които винаги са се опитвали да се възползват от болката и промяната“, добави той по отношение на съветниците от избирателната кампания на Тръмп. \r\nСъщевременно бившият вицепрезидент изрази загрижеността си от своята Демократическа партия, поставяйки вината за загубата на изборите през 2016 г. върху „елитите в моята партия“.  Виктор Турмаков", "date": "2017.11.19", "title": "The Hill: Според бившия вицепрезидент на САЩ „това са най-опасните времена в съвременната история“"}
{"url": "http://www.focus-news.net/news/2017/11/19/2458585/balgarskata-pravoslavna-tsarkva-shte-se-vklyuchi-v-otbelyazvaneto-na-svetovniya-den-za-vazpomenavane-na-zhertvite-ot-patnotransportnite-proizshestviya.html", "text": "Българската православна църква ще се включи в отбелязването на Световния ден за възпоменаване на жертвите от пътнотранспортните произшествия, предаде репортер на Агенция \"Фокус\". По повод Световния ден за възпоменаване на жертвите от пътнотранспортните произшествия, Светият Синод на Българската православна църква - Българска патриаршия, с председател Негово светейшество Българския патриарх и Софийски митрополит Неофит, реши в храмовете, намиращи се в диоцеза на светата ни Църква, днес да бъдат отслужени заупокойни молитви, след редовната света Литургия, в памет на всички загинали в движението по пътищата на България. \r\nНикола ПЕТКОВ", "date": "2017.11.19", "title": "Българската православна църква ще се включи в отбелязването на Световния ден за възпоменаване на жертвите от пътнотранспортните произшествия"}
{"url": "http://www.focus-news.net/news/2017/11/19/2458586/denyat-19-noemvri-v-svetovnata-istoriya.html", "text": "На Луната каца “Аполо 12”, а американците Чарлз Конрад и Алън Бийн стават третият и четвъртият човек, стъпили на земния спътник. Годината е 1969. По същото време в Бразилия футболната легенда Пеле вкарва своя гол № 1000. Две години по-рано пък ирландецът Джими О`Конър прави най-бързия хеттрик в историята на професионалния футбол като вкарва 3 гола за 2 минути и 13 секунди. На същия ден, но в далечната 1493 година генуезецът Христофор Колумб достига остров Пуерто Рико по време на втората си експедиция. \r\nНа 19 ноември 1985 година е първата среща между Роналд Рейгън и Михаил Горбачов – среща - предвестник на промените в отношенията между двете суперсили. Пак като част от демократичните промени на Изток, двата военни блока - НАТО и Варшавският договор подписват декларация за недопускане на агресия един срещу друг (1990). Папа Йоан Павел ІІ се среща за първи път с лидера на комунистическа Куба Фидел Кастро.\r\nВ 1858 година е провъзгласено създаването на последната английска колония в Северна Америка – Британска Колумбия. На същата дата, но през 1867 г. Англия отхвърля молбата на провинция Британска Колумбия да бъде присъединена към Канада. \r\nПървата радиовръзка е осъществена между Италия и Ню Йорк, САЩ. \r\nПатентован е моливът, както и първият реактивен самолет тип “Делта”.\r\nПрез Втората световна война започва вторият етап на Сталинградската битка и контранастъплението на съветските войски срещу армията на фашистка Германия (1942 година). Две години по-късно - в рамките на Косовската операция (21 октомври – 30 ноември 1944 година) Дванадесета пехотна и Втора конна дивизия превземат Прищина. В Косово действат съюзните на германците и излъчени от преобладаващото в тази област албанско население балистки банди и СС дивизията “Скендербег”. Албанските партизани на Енвер Ходжа завземат столицата на днешна Албания - Тирана. \r\n2016 г.\r\nИзстрелян е геосинхронен спътник за околна среда и прогнозиране на времето GEOS-R с ракета Атлас 5. \r\n2015 г.\r\nОт територията на Русия стратегически ракетоносци Ту-95МС запускат 12 крилати ракети с въздушно базиране по обекти на „Ислямска държава“ в провинциите Алепо и Идлиб.\r\n2014 г.\r\nБасуки Чахая Пурнама е първият етнически китаец избран за губернатор на столичния окръг на Индонезия.\r\n2013 г.\r\nХорхе Капитанич е новият министър-председател на Аржентина.\r\nВ Непал се провеждат парламентарни избори.\r\n2012 г.\r\nЗа първи път президент на САЩ посещава Мианмар.\r\n2011 г.\r\nВ Германия са арестувани няколко човека с подозрението, че са част от нелегална неонацистка терористична група „Националсоциалистически в нелегалност“, която извършва убийства на имигранти, бомбени атентати и поредица обири на банки. Други двама членове на тайната организация са намерени мъртви на 4 ноември, след като обират банка в Айзенах и се самоубиват.\r\nВ южна Либия е арестуван Саиф ал-Ислам Кадафи, син на Муамар Кадафи.\r\nПолският сейм гласува доверие на правителството на Доналд Туск.\r\n2005 г.\r\nМахинда Раджапакса полага клетва като президент на Шри Ланка. Мандатът му е 6-годишен. Бива преизбран на 27 януари 2010 г.\r\n2001 г.\r\nВ Москва президентите на Русия и Молдова подписват Договор за приятелство и сътрудничество между Руската Федерация и Република Молдова, който влиза в сила на 13 май 2002 г. Документът обговаря положенията за стратегическото партньорство между двете страни и за участието на Русия в политическото урегулиране на приднестровския проблем, в който Руската Федерация е в качеството си на посредник и гарант относно спазване суверенитета и териториалната цялостност на Република Молдова.\r\n1996 г.\r\nВъв Ватикана се провежда първата среща между Папа Йоан Павел II и кубинския лидер Фидел Кастро.\r\nФидел Алехандро Кастро Рус е кубински политик и държавник. Роден е на 13 август 1926 г. Организатор е на “Движение 26 юли” (1955-1956 г.). След комунистическия преврат през 1959 г. става министър-председател на Революционното правителство (до 1976 г.). Първи секретар на ЦК на КП на Куба от 1965 г., премиер-министър (1959-1976 г.). От 1976 г. председател на Държавния съвет и на МС на Куба. Председател на Движението на необвързаните страни (1976-1979 г.).\r\n1995 г.\r\nКамикадзе прониква в египетското посолство в Исламабад, и предизвиква мощна експлозия. Загиват 16 души, а над 60 са ранени.\r\n1990 г.\r\nЛидерите на НАТО и Варшавския пакт подписват първата Декларация за недопускане на взаимна агресия.\r\nНАТО е доброволна система за сигурност на независими държави. Северноатлантическият договор е подписан през 4 април 1949 г. във Вашингтон от външните министри на 12 държави (Белгия, Великобритания, Дания, Исландия, Италия, Канада, Люксембург, Норвегия, Португалия, САЩ, Франция, Холандия); Гърция и Турция се присъединяват през 1952 г., ФРГ - през 1955 г., Испания - през 1982 г., Унгария, Полша и Чехия - през 1999 г. На 29 март 2004 г. към НАТО се присъединяват България, Румъния, Литва, Латвия, Естония, Словения и Словакия. Договорът създава съюз за колективна отбрана по смисъла на член 51 от Хартата на ООН .\r\nНа 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военнополитическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР - И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат.\r\n1985 г.\r\nВ Женева е осъществена първата среща на президента на САЩ Роналд Рейгън с генералния секретар на ЦК на КПСС Михаил Горбачов. Резултатите от срещата на високо равнище не водят до конкретни споразумения. Те имат по-скоро морален и психологически характер, и показват желанието на двете суперсили за промяна на курса на външна политика “по пътя към един по-сигурен свят”.\r\n1969 г.\r\n“Аполо 12” каца на Луната, а Чарлз Конрад и Алън Бийн стават третия и четвъртия човек стъпили на най-близкото до Земята небесно тяло. Това е второто кацане на Луната. Мисията е изпълнена от астронавтите Чарлз Конрад (командир), Ричард Гордън (пилот на командния модул) и Алън Бийн (пилот на лунния модул).\r\nЧарлз Конрад (на снимката) е американски астронавт, капитан I-ви ранг от ВМС (в оставка). Завършва Принстънския университет, служи във ВМФ. В групата на астронавтите на НАСА е от 1962 г. Лети на “Джемини-5” (август 1965 г.), “Джемини-11” (септември 1966 г.), “Аполо-12” с който каца на Луната, и орбиталната станция “Скайлъб” (май - юни 1973 г.).\r\n1961 г.\r\nЗапочва Третата асамблея на Световния съвет на църквите, който продължава до 6 декември. Форумът се провежда в Индия, а Българската православна църква е приета за член на съвета.\r\nСветовният съвет е създаден в Амстердам през 1948 г. по време на Първата асамблея на икуменическото движение и е негов главен орган. Целта е обединение на всички християнски църкви. По своята същност икуменизма произхожда от римокатолическата църква като движение на римокатолическото мисионерство, негови форми се срещат и по линия на различни протестантски обединения, откъдето се разпространява и придобива организационни и идейни форми. Българската православна църква напуска Световния съвет през 1998 г.\r\n1949 г.\r\nКоронован е принцът на Монако Рение III. Той е роден на 31 май 1923 година. На 18 април 1956 г. се жени за холивудската актриса Грейс Кели. Двамата имат три деца Каролина, Алберт и Стефани. Принц Рение III умира в Монако на 6 април 2005 г.\r\nМонако възниква като финикийска колония. През втората половина на XI век - територията на Монако е завладяна от генуезците. През 1215 г. те построяват крепост на мястото на днешната столица. През 1297 г. начело на Монако застава генуезкият род Грималди. От 1419 г. Монако е самостоятелно княжество. От 1641 г. до 1793 г. е протекторат на Франция, до 1815 г. то е фактически присъединено към нея. От 1815 г. до 1817 г. става протекторат на Сардиния. Договорът между Монако и Франция от 1918 г. налага режим близък до протектората. По договор от 1963 г. съществува парична и данъчна обвързаност между двете страни. Монако е наблюдател към ООН от 1956 г. и пълноправен член на организацията от 28 май 1993 г.\r\n1946 г.\r\nВ Париж се провежда първата Генерална конференция на ЮНЕСКО.\r\nЮНЕСКО е международна организация по въпросите на просветата, науката и културата при ООН, създадена през ноември 1945 г. В състава й влизат: Австралия, Австрия, Аржентина, Афганистан, Беларус, Белгия, Бирма, България, Боливия, Бразилия, Великобритания, Венецуела, Виетнам, Гватемала, Германия, Гърция, Дания, Доминиканска република, Египет, Еквадор, Етиопия, Израел, Индия, Индонезия, Йордания, Ирак, Иран, Испания, Италия, Камбоджа, Канада, Китай, Колумбия, Южна Корея, Коста Рика, Куба, Лаос, Либерия, Либия, Ливан, Люксембург, Мароко, Мексико, Монако, Непал, Нидерландия, Никарагуа, Нова Зеландия, Норвегия, Пакистан, Панама, Парагвай, Перу, Полша, Румъния, Русия, Салвадор, Саудитска Арабия, Сирия, Судан, САЩ, Тайланд, Тунис, Турция, Украйна, Унгария, Уругвай, Филипини, Финландия, Франция, Хаити, Хондурас, Чехия, Чили, Швейцария, Швеция, Шри Ланка, Сърбия, Япония. Съгласно Устава целта на ЮНЕСКО е да съдейства за мира и безопасността по пътя на развитие и сътрудничеството между страните в областта на просветата, науката и културата. Висш орган на ЮНЕСКО е Генерална конференция, която се събира не повече от един-два пъти годината, а в периодите между сесиите - Изпълнителен съвет, избиран от Генералната конференция за 4 години (събира се два пъти годишно) в състав от 24 члена, от които 1/2 се преизбират на всеки 2 години. За осъществяване решенията на органите на ЮНЕСКО е създаден постоянно действащ секретариат в Париж, начело с генерален директор. В секретариата съществуват следните департаменти: просвета, естествени науки, социални науки, култура, масова информация, служба за документи и печатни издания и бюро за връзка с държавите членове. България е член от 17 май 1956 г. Сред обектите под закрилата на ЮНЕСКО в България са гробницата в с. Свещари, Рилският манастир, Боянската църква, Старият град в Несебър, Мадарският конник, Скалният манастир в Иваново, Казанлъшката гробница, резерватите “Сребърна” и Пирин.\r\n1943 г.\r\nАнглийската авиация задейства секретната система “Фидо”, помагаща при навигацията на самолетите при полети в мъгла.\r\nПо време на Втората световна война, при бомбардировки над Германия, Системата за разсейване на мъгла “Фидо”, служи за осигуряване на безопасно приземяване на самолетите. Възпламеняваща се течност се изпомпва по система от тръби, минаващи по дължината на пистата. Течността се впръсква през дюзи, намиращи се на няколко метра една от друга. Изпаренията се запалват от серия горелки, които създават \"коридор\" от пламъци. Произведената топлина кара мъглата да се издигне нагоре. За целта системата “Фидо” използва огромно количество гориво.\r\n1942 г.\r\nЗапочва вторият, настъпателен етап в Сталинградската битка по време на Втората световна война (1939-1945 г.). Съветската армия обкръжава шеста германска армия, част от силите на четвърта танкова армия, трета и четвърта румънска армия и осма италианска армия. Първият етап от Сталинградската битка - 17 юли - 18 ноември 1942 г. е отбранителен. Победата на съветските войски слага началото на прелома във военните действия на съветско-германския фронт във Втората световна война.\r\n1926 г.\r\nЛев Троцки и Григорий Зиновиев са изключени от ръководството на комунистическата партия по обвинение в измяна на целите на партията. През 1925 г. те организират опозицията срещу Сталин. Лев Троцки е член на Централния комитет (1917-1927 г.) и на Политбюро на Централния комитет (1919-1926 г.) на Комунистическата партия (болшевики). От 1925 г. той се противопоставя на нарастващата власт на Сталин, обявява се против възможността социализмът да бъде изграден в една-единствена страна. Критикува режима на Сталин като бюрократично израждане на пролетарската власт. Обвинен е в антисъветска дейност. Изключен е от партията през 1927 г. и е заточен в Алмати. През 1929 г. е експулсиран и живее в емиграция. Основава IV-ти интернационал през 1938 г. Лев Троцки е убит в Мексико.\r\nПрез януари 1935 г. Зиновиев е осъден на 10 години затвор по обвинение за убийство. Осъден е на смърт и през 1936 г. е кзекутиран.\r\n1916 г.\r\nИмператорът на Австро-Унгария - Франц Йосиф предоставя автономия на Галиция.\r\nГалиция е име на част от западно-украинските и полски земи, присъединени към Австрийската империя през 1772 г. Между 1772-1918 г. Галиция е със статут на австро-унгарска провинция. От 1918 г. е в границите на Полша. През 1939 г. Източна Галиция е присъединена към Украинска ССР, съгласно договора Молотов-Рибентроп.\r\n1911 г.\r\nМежду Италия и Ню Йорк е осъществена първата радиовръзка.\r\n1893 г.\r\nВ неделния брой на вестник \"New York World\" е публикувана първата цветна притурка.\r\n1885 г.\r\nВ хода на Сръбско-българската война в битката при Гургулят на 19 ноември 1885 г. (по стар стил 07 ноември) е разгромена сръбската Моравска дивизия. Тя разполага с 2 полка, 13 батальона, 2 планински батареи и 1 ескадрон - всичко 12 000 пехотинци, 120 конници и 24 оръдия. Срещу нея се изправя отрядът на капитан Хр. Попов в състав: 2 дружини от 1-ви пехотен Софийски полк, 4-та Пловдивска дружина, полубатарея от 1 батарея и 3 ескадрон от 2 конен полк. С ловко маневриране и плътен пушечен артилерийски огън българските войски спират сърбите и минават в контраатака, при която отблъскват противника и го преследват до Брезник. Така отрядът осигурява близкия рубеж (участък от местност, чиито естествени особености благоприятстват воденето на военни действия) на Сливнишката позиция.\r\n1867 г.\r\nВъв Франция руският капитан на артилерията Николай Телешов патентова първия реактивен самолет тип “Делта” с “топлороден духомет” към него. Това е първообразът на съвременните реактивни самолети. Новият летателен апарат представлява моноплан с триъгълно крило, разположено отгоре. Двигателят е пулсиращ въздушно-реактивен, задвижван от течно гориво. Преди да постъпи в горивната камера горивото се смесва с въздух, за целта е приспособено устройство, подобно на съвременния карбуратор. За да полети самолетът би трябвало да се движи по релси на колела. В Русия работата на Телешов не получава признание и самолетът така и не е построен.\r\n1858 г.\r\nПровъзгласено е създаването на последната английска колония в Северна Америка – Британска Колумбия (Канада). На същата дата, но през 1867 г., Англия отхвърля молбата на Британска Колумбия да бъде присъединена към Канада.\r\nБританска Колумбия е една от 11-те провинции на Канада. През 17 в. французите (1605 г.) и англичаните (1623 г.) основават първите си селища в Канада, което поставя начало на активна френска и британска колонизация. През 1763 г. след Седемгодишната война (1756-1763 г.) Канада става английска колония. През 1791 г. е приет конституционен акт за оформяне на границите на Канада. Страната е разделена на две провинции: Горна Канада - с английско население, и Долна Канада - с френско население. В годините 1837-1838 г. избухват въстания в двете провинции срещу британското господство, ръководени от Л. Папино и У. Маккензи. През 1840 г. Великобритания обединява Горна и Долна Канада, като успява да създаде и правителство. През 1867 г. е приет Акт за Британска Северна Америка. Канада първа от британските колонии получава статут на доминион. В края на 19 в. завършва създаването на централизирана държава с образуването и присъединяването на провинциите Манитоба (1870 г.), Британска Колумбия (1871 г.), остров Принс Едуард (1873 г.), Албърта (1905 г.).\r\n1644 г.\r\nВ Нова Англия е основано първото протестантско духовно общество.\r\n1523 г.\r\nЮлий Медичи е избран за папа под името Климент VII. Той заема мястото на починалия Адриан VI (1523 г.). Понтификатът му (1523 г. – 1534 г.) е период, през който Папството лавира между френския крал и император Карл V и се опитва чрез интриги и дипломация да запази позициите си в Европа. Климент VII подписва съюз с френския крал Франсоа I (1526 г.). След разоряването на Рим от имперската армия (1527 г.) подписва договор с император Карл V в Барселона (1529 г.). През неговия понтификат се разпространяват реформаторските учения в Германия, Скандинавия и швейцарските кантони. Покровителства изкуството и много художници и скулптори, като Рафаело, Микеланджело и Бенвенуто Челини.\r\n1493 г.\r\nХристофор Колумб открива остров Пуерто Рико. Това става по време на неговата втора експедиция, която се осъществява в периода 1493-1496 г. Христофор Колумб оглавява тази експедиция с чин адмирал. Тя се състои от 17 кораба с повече от 1 500 души екипаж. По пътя си експедицията открива островите Доминик и Гваделупа, а след това на северозапад - още около 20 от Малките Антилски острови. След откриването на остров Пуерто Рико, експедицията акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес де ла Рейна, полуостров Сапата и остров Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юли се завръща в Кастилия.\r\nХристофор Колумб е роден през 1451 г. в Генуа. Провежда четири експедиции, като по време на първата на 12 октомври 1492 г. открива Америка. Христофор Колумб умира на 20 май 1506 г.\r\n1316 г.\r\nФилип V Дълги е провъзгласен за крал за Франция. Той е коронован на 9 януари 1317 г. Възползвайки се от т. нар. Салическа правда, според която жените не могат да наследяват престола, успява да стане крал на Франция. Филип потушава бунта на едрите феодали (1317 г.) и селското въстание (1320 г.). През 1320 г. сключва мирен договор с Фландрия, като присъединява към кралството териториите Лил, Дуе и Бетюн. Филип V провежда поредица от административни реформи.На тази дата са родени:\r\n1961 г.\r\nРодена е Мег Райън – американска киноактриса. Филмовият дебют на Мег Райън е през 1981 г. в игралния филм “Богати и известни”. Следват участия в телевизионни сериали, най-известният сред които е “Докато свят светува”. В телевизионни филми се снима до 1983 г. Слава й носи ролята в “Когато Хари срещна Сали”. За този филм получава “Златен глобус” за най-добра актриса. Другите известни филми, в които участва са \"Безсъници в Сиатъл\" (за който получава втори “Златен глобус”), \"Имате поща\", \"Град на ангели\" с Никълъс Кейдж, \"Болни от любов\", “Доказано жив” с Ръсел Кроу и др.\r\n1942 г. \r\nРоден е Келвин Клайн - моден дизайнер, известен с моделите си джинси и бельо, и рекламите към тях. Клайн завършва Нюйоркския моден институт по технологии през 1964 г. и създава собствена компания, която има голям успех с дънковите си облекла през 70-те години на миналия век. Бельото с неговата марка започва да придобива популярност през 80-те години, което се дължи на рекламните билбордове. Рекламите на Келвин Клайн съдействат за увеличаването на популярността на звезди като Кейт Мос, Марк Уолбърг и Кристи Търлингтън. По-късно Клайн пуска на пазара и други продукти, като например парфюма “Obsession”. През 2002 г. компанията му е закупена от корпорацията Филипс-Ван Хойсен.\r\n1938 г.\r\nРоден е Тед (Робърт Едуард) Търнър III - американски медиен магнат и филантроп. Тед Търнър е основател на медийната корпорация CNN.\r\n1917 г.\r\nРодена е Индира Ганди - индийски общественик и държавник. Дъщеря е на Джавахарлал Неру, един от основателите на независима Индия. Индира Ганди е премиер на Индия от 1966 г. до 1977 г. и от 1980 г. до 1984 г. Участва в националноосвободителното движение на Индия. От 1938 г. е член на партията Индийски Национален Конгрес, а в годините 1959-1960 г. и от 1978 г. до смъртта си е председател на партията. От 1964 г заема различни министерски постове. Осъществява важни социални реформи в страната. Индира Ганди е убита на 31 октомври 1984 г.\r\n1888 г.\r\nРоден е Фернан Кромелинк – белгийски драматург. Най голяма популярност се ползва пиесата му “Великодушният рогоносец” (1920 г.). Автор е на пиесите: “Ние вече няма да отидем в гората” (1906 г.), “Скулптор на маски” (1908 г.), “Търговец на съжаления” (1913 г.), “Карин” (1929 г.), “Топло и студено” (1934 г.) и др.\r\n1839 г.\r\nВ град Пилзен е роден Емил Шкода – инженер и индустриалец, един от основателите на едно от най-големите машиностроителни предприятия. По време на двете световни войни, производството на предприятието изцяло е ориентирано към оръжейната индустрия. Емил Шкода умира на 8 август 1900 г. в Амщетен, Австрия.\r\n1831 г.\r\nРоден е Джеймс Абрахам Гарфилд - американски общественик, политик и държавник. Гарфилд е Двадесетият Президент на САЩ (1880 г.). По време на Гражданската война (1861 г.-1865 г.) е един от командирите в армията на Съюза (Северните щати). Член е на Конгреса от 1862 г. и лидер е на Републиканците.\r\nДжеймс Гарфилд е първият левичар сред американските президенти, както и първият държавен глава в историята на САЩ, който владее чужд език (испански), освен английския. Умира на 19 септември 1881 г. от раните си в следствие на извършено срещу него покушение.\r\n1805 г.\r\nРоден е Фердинанд Мари дьо Лепес – френски дипломат и юрист. Заедно с египетския вицекрал Мохамед Саид паша организира прокопаването на Суецкия канал (открит на 17 ноември 1869 г.). Фердинанд Мари дьо Лепес умира на 7 декември 1894 г.\r\n1794 г.\r\nРоден е Сергей Строганов – руски граф, почетен член на Петербургската Академия на науките (1827 г.). Сергей Строганов е московски генерал губернатор в периода 1859-1860 г. Основател е на Строгановското художествено училище ( 1825 г.) и Археологическата комисия ( 1859 г.). През 1860 г. е поканен в императорския двор, където активно се занимава с обучението и възпитанието на бъдещият император Александър III. Умира на 9 април 1882 г. в Санкт Петербург.\r\n1770 г.\r\nРоден е Иван Фьодорович Крузенщерн - руски мореплавател, адмирал (1842 г.), член на Петербургската Академия на науките от 1806 г. Завършва Морски кадетски корпус през 1788 г. и участва в Хохландското сражение. Изучава морското дело в Англия (1793 г.). Плава на руски военни кораби в Атлантическия, Тихия и Индийския океан, след което се завръща в Кронщат (1799 г.). Назначен е за началник (1802 г.) на първата руска околосветска експедиция (1803 г.-1806 г.), в която влизат корабите “Надежда” (под негово командване) и “Нева” (с командир Ю. Ф. Лесянски). Крузенщерн провежда широки океанографски и метеорологични изследвания, поставя началото на системни дълбоководни изследвания. Описва част от Курилските острови, крайбрежието на остров Сахалин, Камчатка и някои японски острови. Резултатите от океанологичните и етнографските му изследвания са публикувани в тритомния труд “Пътешествия около света през 1803 г.-1806 г. с корабите “Надежда” и “Нева”. Става инспектор (1811 г.), а по-късно директор на Морския кадетски корпус (1827 г.-1842 г.). Публикува двутомен “Атлас на Южното море” (1823 г.-1826 г.), съдържащ историко-географски анализ на много руски и чуждестранни източници. Крузенщерн е учредител на Руското географско дружество и член е на Лондонското географско дружество. Неговото име носят географски обекти (проливи, острови, планини, носове) в Тихия океан. Иван Фьодорович Крузенщерн умира през 1846 г.\r\n1711 г.\r\nРоден е Михаил Ломоносов - руски учен енциклопедист и поет, първият руски академик на Петербургската академия на науките (1745 г.). Професор Ломоносов работи в областта на геологията, химията, металургията, астрономията, метеорологията и езикознанието. През 1748 г. открива закона за запазване на масата и формулира философския принцип за запазване на материята и движението, развива схващането за корпускулярен (молекулен) строеж на веществата През 1761 г. открива съществуването на атмосфера на Венера. Конструира метеорологични уреди, разработва учение за цветовете и прави опити за получаване на цветно стъкло. Автор е на исторически и филологически трудове. Михаил Ломоносов умира през 1765 г.\r\n1600 г.\r\nРоден е Чарлз I – английски крал от 1625 година, от династията Стюарти. Чарлз I провежда политика на абсолютизъм, която поражда вражда между него и парламента. Тази вражда по-късно прераства в гражданска война. Кралската армия губи битката срещу силната и модерна армия на Оливър Кромуел, Чарлз I е предаден на парламента, където е обвинен в държавно предателство и е обезглавен ( 1649 г.).На тази дата умират:\r\n1988 г.\r\nВследствие на злоупотреба със сънотворни умира Кристина Онасис, дъщеря на гръцкия милиардер Аристотел Онасис.\r\n1828 г.\r\nУмира Франц Петер Шуберт - австрийски композитор. Шуберт е роден е през 1797 г. в Лихтентале. Неговите първи учители по музика са баща му (по цигулка), по-големият му брат Игнац (по пиано) и енорийският свещеник М. Холцер (по пеене). На 11-годишна възраст започва да пее в придворния хор. Завършва учителска семинария (1813 г.-1814 г.) и работи като помощник-учител при своя баща до 1818 г., след което се отделя от семейството. Започва да издава музикалните си произведения през 1821 г. През 1818 г. и 1820 г. като учител по музика на дъщерите на граф И. Естерхази посещава Унгария, където се запознава с унгарските народни песни и циганската музика. Шуберт създава около 600 песни по текстове на повече от 100 поети.За изготвянето на историческата справка на Агенция “Фокус” са използвани следните източници:За изготвянето на историческата справка на Агенция “Фокус” са използвани следните източници:", "date": "2017.11.19", "title": "Денят 19 ноември в световната история"}
{"url": "http://www.focus-news.net/news/2017/11/19/2458587/ipn-v-kishinev-shte-se-provede-referendum-za-otstranyavaneto-na-kmeta-na-grada-ot-posta-mu.html", "text": "Жителите на молдавската столица ще участват на референдум, на който ще отговорят на въпроса „дали освобождават Дорин Киртоаке от длъжността му на кмет на Кишинев“, предава IPN.\r\nРеферендумът ще бъде приет за валиден, ако поне една трета от гласоподавателите в столицата гласуват. 307 избирателни секции ще са отворени на 19 ноември между 7 и 21 часа местно време (съвпада с българското). Предварителните резултати от местния референдум ще бъдат обявени в полунощ. \r\nПлебисцитът е организиран от инициативен комитет на Социалистическата партия, която е събрала 80 хил. подписа за провеждането му. Киртоаке е разследван за злоупотреба с влияние и пасивна корупция.  Виктор Турмаков", "date": "2017.11.19", "title": "IPN: В Кишинев ще се проведе референдум за отстраняването на кмета на града от поста му"}
{"url": "http://www.focus-news.net/news/2017/11/19/2458588/suhopatnite-voyski-chestvat-svoya-boen-praznik.html", "text": "Днес по традиция Сухопътните войски честват своя боен празник. Това съобщиха от пресцентъра на Министерство на отбраната. Тази година той съвпада с отбелязването на 132-ата годишнина от Сръбско-българската война.\r\n19 ноември е определен за Празник на сухопътните войски на българската армия с Решение 477 на Министерския съвет от 16 ноември 1992 г. по повод блестящата победа на младата българска войска при Сливница на по време на Сръбско-българската война. Това е първата голяма победа на войската след възстановяването на българската държава от 1878 г. Впоследствие с победата в Сръбско-българската война е защитен актът на Съединението между Източна Румелия и Княжество България и правото на българския народ да живее обединен и свободен.", "date": "2017.11.19", "title": "Сухопътните войски честват своя боен празник"}
{"url": "http://www.focus-news.net/news/2017/11/19/2458589/ministar-valentin-radev-razporedi-analiz-na-prichinite-za-patnite-intsidenti-v-oblast-lovech-i-zasilvane-na-politseyskoto-prisastvie-v-rayona.html", "text": "На мястото на поредната тежка катастрофа край с. Български извор, с фактическата обстановка се запознаха министърът на вътрешните работи Валентин Радев, главният секретар Младен Маринов, директорът на ОДМВР-Ловеч комисар Милен Маринов, областният управител, представители на \"Пътна полиция\" и АПИ. Това съобщиха от пресцентъра на МВР. След оперативен анализ бе решено да се засили присъствието на пътни полицаи и светлинна сигнализация на патрулите. Разпореден бе анализ за причините на пътните инциденти в района от последните два дни. Главният секретар на МВР Младен Маринов за пореден път обърна внимание на шофьорите да спазват пътната маркировка и знаци, както и да изпреварват разумно. Той призова шофьорите да мислят как ще стигнат, а не колко бързо.", "date": "2017.11.19", "title": "Министър Валентин Радев разпореди анализ на причините за пътните инциденти в област Ловеч и засилване на полицейското присъствие в района"}
{"url": "http://www.focus-news.net/news/2017/11/19/2458590/sofiya-v-hram-sv-nikolay-sofiyski-shte-se-provede-kurs-po-verouchenie-za-detsa-i-mladezhi.html", "text": "От днес започва курс по вероучение за деца и младежи при храм „Св. Николай Софийски“, предаде репортер на Агенция \"Фокус\". В храм „Св. Николай Софийски“(София, ул. \"Пиротска\" №76), с благословението на Негово Светейшество Софийския митрополит и Български патриарх Неофит, ще започне неделното училище по вероучение. Начало на занятията в храма ще бъде дадено с тържествен водосвет, отслужен от председателя на храма – ставрофорен иконом Спас Михайлов и останалите свещеници при храма след св. Литургия. \r\nНикола ПЕТКОВ", "date": "2017.11.19", "title": "София: В храм „Св. Николай Софийски“ ще се проведе курс по вероучение за деца и младежи"}
{"url": "http://www.focus-news.net/news/2017/11/19/2458591/reuters-kitayskata-armiya-sazdade-internet-sayt-v-koyto-da-se-dokladvat-iztichaniya-na-informatsiya-i-falshivi-novini.html", "text": "Китайската армия създаде интернет сайт, който приканва обществото да докладва изтичания на информация и фалшиви новини, както и нелегални дейности в интернет, извършени от военен персонал, предава  Reuters.\r\nПекин засилва мерките за засилването на сигурността онлайн и поддържа строга цензура – процес, който е ускорен преди провеждания на пет години Национален конгрес, който се проведе през октомври.\r\nНовият интернет сайт е част от мерките за прилагането на духа на конгреса и ще помага при поддръжката на „чистото интернет пространство“ около армията. Гражданите са подканяни да докладват интернет съдържание, което оспорва позициите на армията и изкривява историята ѝ. Случаи, при което военни нелегално използват профили в интернет и публикуват неоторизирана информация също трябва да бъдат докладвани. \r\nПрезидентът на Китай Си Дзинпин направи „кибер-суверенитета“ свой приоритет. Той потвърди ролята на управляващата Китайска комунистическа партия при ограничаването и воденето на онлайн-дискусиите.  Виктор Турмаков", "date": "2017.11.19", "title": "Reuters: Китайската армия създаде интернет сайт, в който да се докладват изтичания на информация и фалшиви новини"}
{"url": "http://www.focus-news.net/news/2017/11/19/2458592/denyat-19-noemvri-v-balgarskata-istoriya.html", "text": "19 ноември е определен за Празник на сухопътните войски на българската армия с Решение 477 на Министерския съвет от 16 ноември 1992 г. по повод блестящата победа на младата българска войска при Сливница на по време на Сръбско-българската война. При решителното сражение край Сливница на 19 ноември 1885 г. (07.11 по стар стил) по време на Сръбско-българската война, българската войска сразява нашествениците. Така тя защитава достойно Съединението на България и правото на нашия народ да живее обединен и свободен.\r\n2013 г.\r\nПрисъжда се Орден „Св. св. Кирил и Методий” втора степен на Михаил Вълов „за неговата активна дейност в областта на просветата и културата и по повод навършването на 60-годишна възраст“.\r\n2009 г.\r\nЙорданка Фандъкова е избрана за кмет на Столичната община. Освободена е от поста министър на образованието, младежта и науката. Постът е зает от Сергей Игнатов, дотогава зам.-министър в Министерството на образованието, младежта и науката.\r\n2008 г. \r\nПрисъжда се Орден „Стара планина” първа степен на Дражен Вуков-Цолич „за изключително големите му заслуги за развитие на българо-хърватските отношения и по повод окончателното му отпътуване от страната.“\r\n2001 г.\r\nПрезидентът присъжда Орден „Стара планина” на:\r\n1. Иван Дренков – първа степен\r\n2. Георги Янакиев – втора степен\r\n3. Люзант Касабян – втора степен\r\n1944 г.\r\nВ хода на Втората световна война българските 12-а пехотна и 2-ра конна дивизия освобождават Прищина.\r\nБългария обявява война на хитлеристка Германия на 8 септември 1944 г., като участието на страната във войната срещу Хитлеристка Германия преминава в две фази.\r\nПървата обхваща времето от септември до края на ноември 1944 г. Мобилизирането на българската армия започва на 18 септември и приключва в края на същия месец. На 5 октомври 1944 г. е сключена спогодба между България и Югославия в Крайова за военно сътрудничество между двете съседни страни. Пред българската армия е поставена задачата да разгроми противниковите сили в Сърбия и Вардарска Македония и да прекъсне пътя за отстъпление на Група \"Е\" от хитлеристките армии по долините на р. Морава, Вардар и Ибър, в чиито състав влизат 10 дивизии, 8 бригади и други войскови подразделения. Срещу тях България мобилизира 455 хиляди души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната 7-ма СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и други селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар.\r\nВтората фаза започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят боеве между реформираната Първа българска армия и хитлеристките войски в района на р. Драва. От края на март до средата на април военните действия се водят главно в района на р. Мур. Последните сражения с хитлеристките войски се водят на австрийска земя от края на април до началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хиляди души убити и ранени войници и офицери.\r\n1935 г.\r\nПравителството на Андрей Тошев приема наредба-закон за създаване на Земеделски стопански задруги - казионни селски профсъюзи. Според наредбата всички мъже над 21 години, които се занимават със земеделие, трябва да плащат членски внос на Земеделските задруги. От лятото на 1937 г. в задругите членуват и жени. През същата година всички местни, околийски и областни задруги се обединяват в Общ съюз на земеделските стопански задруги (ОСЗСЗ). Към тях се създава взаимоспомагателен и пенсионен фонд. От 1942 г. се отпускат минимални пенсии за членовете им, които са навършили 65 години. Земеделските задруги съществуват до декември 1944 г.\r\n1926 г.\r\nЛев Троцки и Григорий Зиновиев са изключени от ръководството на комунистическата партия по обвинение в измяна на целите на партията. През 1925 г. те организират опозицията срещу Сталин. Лев Троцки е член на Централния комитет (1917-1927 г.) и на Политбюро на Централния комитет (1919-1926 г.) на Комунистическата партия (болшевики). От 1925 г. той се противопоставя на нарастващата власт на Сталин, обявява се против възможността социализмът да бъде изграден в една-единствена страна. Критикува режима на Сталин като бюрократично израждане на пролетарската власт. Обвинен е в антисъветска дейност. Изключен е от партията през 1927 г. и е заточен в Алмати. През 1929 г. е експулсиран и живее в емиграция. Основава IV-ти интернационал през 1938 г. Лев Троцки е убит в Мексико.\r\nПрез януари 1935 г. Зиновиев е осъден на 10 години затвор по обвинение за убийство. Осъден е на смърт и през 1936 г. е кзекутиран.\r\n1922 г.\r\nПровежда се референдум за започване на съдебен процес срещу министрите от кабинетите Гешов-Данев и Малинов-Костурков. Целта е да се проведе всенародно допитване за наказване на виновниците, довели България до Първата национална катастрофа (1913 г.) и Втората национална катастрофа (1918 г.) На 14 октомври 1922 г. ХIХ-тото ОНС приема Закон за допитване до народа за виновността на министрите от кабинетите на Ив. Евстр. Гешов (на снимката)-(16 март 1911 г. – 1 юни 1913 г. ), д-р Ст. Данев (1 юни 1913 г.– 4 юли 1913 г. ) и Ал. Малинов (21 юни 1918 г. – 18 октомври 1918 г. ) за водените от тях войни и последвалите ги национални катастрофи. Законът предвижда гласуването да се осъществи посредством два вида бюлетини: черни, които означават \"невинен\", и бели - за \"виновен\". Предвидено е ако резултатите от допитването докажат вината на министрите, те да бъдат съдени от Държавен съд. Във връзка с референдума Министерският съвет приема постановление, според което министрите от правителствата на Ст. Данев и Ал. Малинов са арестувани, а върху имуществото им е наложен запор. От 926 000 избиратели за осъждане с бяла бюлетина гласуват 647 000 (по призива на БЗНС и БКП), за оправдаване, с черна бюлетина - 224 000 (по призива на партиите от Конституционния блок), а 55 000 са недействителните бюлетини (по призива на БРСДП (о) и националлибералите).\r\n1915 г.\r\nПо време на Първата световна война (1914-1918 г.) българските войски принуждават съглашенската армия да отстъпи на гръцка територия (07-08 ноември по стар стил).\r\nПървата световна война се води между т. нар. - Троен съюз и Съглашението. Породена е от неравномерното икономическо развитие в края на XIX и началото на ХХ в., което изтласкало на преден план въпроса за преразпределение на колониалните владения в света. Формален повод за войната става убийството на австро-унгарския престолонаследник в Сараево от членове на сръбска националистическа организация.\r\nБългария се включва във войната през 1915 г., след като на 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България.\r\nСтраната ни капитулира в края на септември 1918 г., с което става първата страна от Тройния съюз, която напуска полесражението.\r\n1908 г.\r\nВ Цариград е свикан Светият синод на Българската екзархия от митрополитите Авксентий Велешки, Козма Дебърски, Иларион Неврокопски и Герасим Струмишки.\r\nСпоразумението за създаване на паралелен Цариградски Свети синод е постигнато през септември 1908 г. Решението е взето от делегация на Светия синод и българските архиереи от Македония.\r\nПървият Свети синод след Освобождението е създаден през 1881 г. За негови членове са избрани митрополитите Григорий Доростоло-Червенски, Симеон Варненско-Преславски, Панарет Пловдивски и Серафим Сливенски. Съставянето на Свети синод в Княжеството е регламентирано с Екзархийския устав от 26 февруари 1883 г. Възстановени са и църковните настоятелства в Княжеството. На 28 юни 1902 г. екзарх Йосиф I обнародва такрир за съставяне на Свети синод и на Смесен съвет в Цариград на основата на четирите епархии във вилаетите.\r\n1885 г.\r\nВ хода на Сръбско-българската война в битката при Гургулят на 19 ноември 1885 г. (по стар стил 07 ноември) е разгромена сръбската Моравска дивизия. Тя разполага с 2 полка, 13 батальона, 2 планински батареи и 1 ескадрон - всичко 12 000 пехотинци, 120 конници и 24 оръдия. Срещу нея се изправя отрядът на капитан Хр. Попов в състав: 2 дружини от 1-ви пехотен Софийски полк, 4-та Пловдивска дружина, полубатарея от 1 батарея и 3 ескадрон от 2 конен полк. С ловко маневриране и плътен пушечен артилерийски огън българските войски спират сърбите и минават в контраатака, при която отблъскват противника и го преследват до Брезник. Така отрядът осигурява близкия рубеж (участък от местност, чиито естествени особености благоприятстват воденето на военни действия) на Сливнишката позиция.\r\n1858 г.\r\nПровъзгласено е създаването на последната английска колония в Северна Америка – Британска Колумбия (Канада). На същата дата, но през 1867 г., Англия отхвърля молбата на Британска Колумбия да бъде присъединена към Канада.\r\nБританска Колумбия е една от 11-те провинции на Канада. През 17 в. французите (1605 г.) и англичаните (1623 г.) основават първите си селища в Канада, което поставя начало на активна френска и британска колонизация. През 1763 г. след Седемгодишната война (1756-1763 г.) Канада става английска колония. През 1791 г. е приет конституционен акт за оформяне на границите на Канада. Страната е разделена на две провинции: Горна Канада - с английско население, и Долна Канада - с френско население. В годините 1837-1838 г. избухват въстания в двете провинции срещу британското господство, ръководени от Л. Папино и У. Маккензи. През 1840 г. Великобритания обединява Горна и Долна Канада, като успява да създаде и правителство. През 1867 г. е приет Акт за Британска Северна Америка. Канада първа от британските колонии получава статут на доминион. В края на 19 в. завършва създаването на централизирана държава с образуването и присъединяването на провинциите Манитоба (1870 г.), Британска Колумбия (1871 г.), остров Принс Едуард (1873 г.), Албърта (1905 г.).На тази дата са родени:\r\n1964 г.\r\nРоден е Любен Любенов Дилов–син - български журналист и политик. Дилов завършва 32-ра столична гимназия, а след това и журналистическия факултет на СУ \"Св. Климент Охридски\", специалност \"Печатни медии\". Работи като редактор във в. \"АБВ\", в. \"Поглед\" и сп. \"Литературна академия\". Собственик и главен редактор е на в. \"Ку-ку\", а след това е главен редактор на в. \"Експрес\". От 1996 г. е работещ съдружник в \"ТриВоДи\" ООД , “7/8” АД и \"Българска музикална компания\" ООД. Любен Дилов-син е създател и главен редактор на предаванията - \"Ку-ку\", \"Каналето\", \"Хъшове\", \"Шоуто на Слави Трифонов\". Създател е на движение “Гергьовден” и негов председател от декември 2003 г. В два поредни мандата е лидер на групата съветници на “Гергьовден” в столичния парламент. Ползва немски и руски език. Женен е с три деца. Любен Дилов-син е носител на наградата \"Златен пъпеш\" (1996 г.) и наградата \"Златно перо\" (1997 г.).\r\n1936 г.\r\nРодена е Надежда Николова Хвойнева - българска народна певица; солистка на Ансамбъла на БНР (1958 г.), както и в “Мистерия на българските гласове” (1987 г.). Изнася множество солови концерти в Европа, САЩ, Канада, Египет, Судан, Израел, Индия, Либия. Има над 300 записа на родопски народни песни за БНР и “Балкантон”. Последната й аудио касета е “Родопска изповед” (1992 г.). Надежда Николова Хвойнева има пет творчески портрета за БНТ. Носител е на множество награди, сред които и “Грами” с хор “Мистерия на българските гласове”. Надежда Хвойнева умира на 25 ноември 2000 г.\r\n1925 г.\r\nРоден е Костадин Спасов Кюлюмов - български писател, сценарист. Създател и главен редактор е на алманах “Струма” (от 1980 г.). Автор е на белетристични книги от областта на криминално-разузнаваческия и военно-приключенския жанр, на редица драми и сценарии за игрални филми, в които се опитва психологически да мотивира и героизира образа на комуниста-революционер. Сценарист е на филмите “Златният зъб” (1961 г.), “Школникът” (1965 г.), “Опасен полет” (1967 г.), “Слънце над Пирин” (1973 г.), “Четвърта оперативна зона” (1974 г.); съсценарист на тв-сериалите “С пагоните на дявола” (1966 г.), “На всеки километър” (1966-1972 г.). Автор е на драмите Вечерен гост” (1965 г.), “Последният шанс” (1969 г.) и др. Книги: “Момичето и предателят” (1964 г., в съавт. с В. Диаватов), “Урок по толерантност” (1973 г.), “Момъкът и планината” (1974 г.), “Залезът” (1975 г.), “Безсънни нощи” (1976 г.), “Скалите на пролетта” (1977 г.), “Не отбивай водата” (1978 г.), “Възшествието” (1978 г.), “Тихи утрини” (1979 г.), “Разлюлени сенки” (1979 г.), “Да дочакаш слънцето” (1980 г.), “Записки на Иван Козарев” (1980 г.), “Мисли на майстора” (1981 г.), “Младостта на инспектора” (1982 г.), “Яне” (1982 г.), “Скендер войвода” (1983 г.), “Срещу вятъра” (1983 г.), “Фаталният изстрел” (1985 г.), “Душманин на империята” (1985 г.), “Смърт за надежда” (1987 г.), “Полковникът” (1989 г.), “Убийството на хан Кубер” (1992 г.) и др. Костадин Кюлюмов умира на 6 март 1998 г.\r\n1889 г.\r\nРоден е Димитър Иванов Шишманов – български писател, драматург и литературен критик. Завършва гимназия в София (1907 г.), а по-късно право в Женева. От 1919 г. работи в различни съдебни ведомства. През 1919 г. е началник на комисията по репарациите. През 1923 г. е началник на съдебен отдел в Министерството на външните работи. В годините 1935-1940 г. е извънреден пратеник и пълномощен министър в Гърция. В периода 1940-1943 г. е главен секретар (зам.-министър) в Министерството на външните работи и вероизповеданията. От октомври 1943 г. до май 1944 г. е в министерството на външните работи. Осъден на смърт от т. нар. Народен съд за провеждането на “пронемска политика”. През 1996 г. присъдата е отменена. Автор е на книгите: “Хайлайф” (1919 г.), “Депутатът Стоянов” (1919 г.), “Разкази” (1919 г.), “Странни хора” (1934 г.), “Зограф Павел” (1938 г.), “Блянове край Акропола” (1938 г.), “Пламъчета над делника” (1942 г.), драмата “Панаирът в Стародол” (изиграна през 1942 г.). През 1993 г. са публикувани неговите дневници “Писма до самия мен”. Димитър Шишманов умира на 1 февруари 1945 г.\r\n1868 г.\r\nРоден е Никола Иванов Генадиев - политически и държавен деец, юрист, журналист и публицист. Той е роден в Битоля (днес в Република Македония). Завършва право с докторат в Брюксел. След завръщането си в България се отдава на адвокатска практика. През 1890 г. заедно с брат си Харитон издават в Пловдив в. \"Балканска зора\", който първоначално е опозиционно настроен против управлението на Стефан Стамболов, но по-късно минава на стамболовистки позиции. В края на ХIХ и началото на ХХ в. е един от редакторите на печатния орган на Народнолибералната партия (стамболовисти) – в. \"Нов век\". След идването на власт на втория стамболовистки режим е министър на правосъдието (5 май 1903 – 30 януари 1904 г.), управляващ Министерството на търговията и земеделието (20 август 1903 – 30 януари 1904 г.), титуляр на същото министерство (30 януари 1904 г. – 22 октомври 1906 г. и 23 октомври 1906 г.– 22 февруари 1907 г.). От 27 февруари до 3 март 1907 г. отново е управляващ министерството, а от 3 март 1907 г. до 16 януари 1908 г. пак е негов титуляр. В коалиционния кабинет на Д-р В. Радославов е министър на външните работи и изповеданията (4 юли – 17 декември 1913 г.), а от 4 юли до 23 септември 1913 г. е управляващ Министерството на земеделието и държавните имоти. След убийството на Д. Петков прави неуспешен опит да заеме лидерския пост на Народно-либералната партия. Обявява се против въвличането на България в Първата световна война 1914–1918 г. на страната на Австро-Унгария и Германия. Във връзка с Деклозиеровата афера през лятото на 1915 г. е арестуван и освободен от затвора чак през есента на 1918. Пуснат на свобода, продължава политическата си дейност. Като един от водачите на Народно-либералната партия дава съгласието си за сливането й с други либерални партии и образуването на Национал-либерална партия (1920 г.) участвайки в нейното централно ръководство. През септември 1923 г. неочаквано напуска не само ръководството на партията, но и самата партия и заедно с група свои съмишленици полага основите на нова политическа формация, наречена Народно единство. Скоро след това, на 30 октомври 1923 г., е убит пред дома си в центъра на столицата.На тази дата умират:\r\n1996 г.\r\nУмира Пламен Анжел Вагенщайн - български кинооператор. Пламен Анжел Вагенщайн е роден през 1945 г. Завършва висшето училище за кино и телевизия \"Бабелсберг\" в ГДР (1970 г.), специалност \"Операторско майсторство\". През 1970 г.-1990 г. работи като оператор в СИФ \"Бояна\". Син е на Анжел Вагенщайн.\r\nФилми: \"Силна вода\" (1975 г.), \"Да изядеш ябълката\" (1976 г.), \"Вината\" (1976 г.), \"Всички и никой\" (1978 г.), \"Черешова градина\" (1979 г.), \"Голямото нощно къпане\" (1980 г.), \"Дами канят\" (1980 г.), \"Предупреждението\" (1982 г.), \"Опасен чар\" (1984 г.), \"Бронзовият ключ\" (1984 г.), \"Мъгляви брегове\" (1986 г.), \"Нощем по покривите\" (1988 г.) и др.\r\n1967 г.\r\nПри злополука загива Владимир Дамянов Башев – български поет и преводач. Той е роден на 28 юли 1935 г. в София. Завършва специалност \"Българска литература\" в СУ \"Св. Климент Охридски\". Редактор е във в-к \"Народна младеж\", в-к \"Работническо дело\", в-к \"Пулс\", зам.-главен редактор на в-к \"Литературен фронт\", член е на УС на СБП., на ГК на ДКМС в София и на ЦК на ДКМС. Носител на Димитровска награда (1967 г.). Автор е на \"Тревожни антени\" (1957 г.), \"Преодоляване на гравитацията\" (1960 г.), \"Желязно време\" (1962 г.), \"Нецелунати момичета\" (1963 г.), \"Магазин за часовници\" (1964 г.), \"Възраст\" (1966 г.), \"Ателие\" (1967 г.) и др.\r\n1912 г.\r\nУмира Христо Ганчев (Х. Г. Велев) - български драматичен артист. Сред май-известните му роли са тези на Подколесин (в \"Женитба\"), Арпагон (в \"Скъперникът\"), Симеонов-Пищик (във \"Вишнева градина\"), Раксин (в \"Към пропаст\"), Осип и Градоначалникът (в \"Ревизор\"), Македонски (в \"Хъшове\") и др.\r\nХристо Ганчев е роден на 26 февруари 1877 г. в Провадия. Той е съпруг на актрисата Адриана Будевска.За изготвянето на историческата справка на Агенция “Фокус” са използвани следните източници:За изготвянето на историческата справка на Агенция “Фокус” са използвани следните източници:", "date": "2017.11.19", "title": "Денят 19 ноември в българската история"}
{"url": "http://www.focus-news.net/news/2017/11/19/2458593/vazpomenatelna-panihida-v-pamet-na-zhertvite-na-katastrofi-shte-bade-otsluzhena-v-hram-pametnik-aleksandar-nevski.html", "text": "Възпоменателна панихида в памет на жертвите на катастрофи ще бъде отслужена в храм-паметник \"Александър Невски\", съобщиха от пресцентъра на Българския червен кръст. На 19 ноември 2017 г. в целия свят се отбелязва Денят за възпоменание на жертвите от пътнотранспортни произшествия и се почита паметта на хилядите загинали при пътни злополуки. Българският червен кръст, ГД „Национална полиция” - МВР, Държавно обществената консултативна комисия по проблемите на безопасността на движението по пътищата, Съюзът на българските автомобилисти и други, с подкрепата на Българската православна църква, организират от 11.00 часа в храм-паметник “Александър Невски” възпоменателна панихида в памет на жертвите от катастрофи и молебен за здраве.\r\n\"Нека почетем заедно паметта на загиналите при пътни злополуки, да обединим усилия за намаляване на жертвите и да направим пътища по-безопасни за всички нас\", призовават от БЧК.", "date": "2017.11.19", "title": "Възпоменателна панихида в памет на жертвите на катастрофи ще бъде отслужена в храм-паметник \"Александър Невски\""}
{"url": "http://www.focus-news.net/news/2017/11/19/2458594/anadolu-agency-spored-nachalnik-shtaba-na-turskata-armiya-sayuzat-na-stranata-s-nato-ne-tryabva-da-bade-podkopavan.html", "text": "Според началник-щаба на турската армия ген. Хулуси Акар съюзът на Анкара с НАТО не трябва да бъде подкопаван, предаде  Anadolu Agency.\r\n„На скоро, по време на едно от ученията на НАТО ние имахме неприятно и неприемливо събитие, извършено от лице, което може да бъде подкрепяно от Терористичната организация на гюленистите“, заяви ген. Акар. „Администрацията на Алианса реагира навреме и правилно. Не трябва да позволяваме никому да подкопава нашия съюз и солидарност“, добави той.\r\nАгенция „Фокус“ припомня, че по-рано Турция изтегли частите си от учение на НАТО в Норвегия, след како името на турския президент Реджеп Тайип Ердоган се появи в списъка с „условните врагове“. По-късно генералният секретар на Алианса Йенс Столтенберг се извини.  Виктор Турмаков", "date": "2017.11.19", "title": "Anadolu Agency: Според началник-щаба на турската армия съюзът на страната с НАТО не трябва „да бъде подкопаван“"}
{"url": "http://www.focus-news.net/news/2017/11/19/2458595/smolyan-v-grada-shte-se-provede-natsionalen-festival-po-boyni-sportove-za-kupata-na-sv-arhangel-mihail.html", "text": "В града ще се проведе Национален фестивал по бойни спортове за Купата на „Св. Архангел Михаил\". Това съобщиха от пресцентъра на Община Смолян. Официалното откриване на състезанието ще бъде в 12.00 часа днес в Спортната зала. Надпреварите започват в 9.30 часа. Входът е свободен  \r\nНадпреварите се провеждат в Спортна зала „Величко Чолаков\". Очаква се на откриването да присъстват народни представители, министри, духовни лица и др.  Умения на тепиха ще демонстрират 300 състезатели. Стиловете са няколко. Карате по правилата на WKF, Джу-Джицу Файтинг, Полицейска лична защита, Дуо и Дуо шоу по правилата на IJJF. \r\nМащабното спортно събитие е организирано от Община Смолян, Спортен клуб \"БУДОКА - България\", Българска федерация по полицейска лична защита (БФПЛЗ), Българска федерация \"Джиджицу\" и Българска карате федерация.", "date": "2017.11.19", "title": "Смолян: В града ще се проведе Национален фестивал по бойни спортове за Купата на „Св. Архангел Михаил\""}
{"url": "http://www.focus-news.net/news/2017/11/19/2458596/bbc-v-chili-se-provezhdat-prezidentski-izbori.html", "text": "Жителите на Чили ще гласуват, за да изберат наследник на настоящия си президент Мишел Башелет, предава ВВС.\r\nКандидатите са осем, но за фаворит се смята милиардерът-консерватор Себастиан Пинера, президент на страната между 2010 и 2014 г. Кандидатът на социалистите Алехандро Гуилие се смята за негов най-реалистичен претендент.\r\nСпоред социологическите проучвания Пинера води, макар и да няма да успее да събере повече от 50% от гласовете, което означава, че в страната най-вероятно ще се проведе балотаж.  Виктор Турмаков", "date": "2017.11.19", "title": "BBC: В Чили се провеждат президентски избори"}
{"url": "http://www.focus-news.net/news/2017/11/19/2458597/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-troitsa-v-selo-dinkata.html", "text": "Днес, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в храм \"Св. Троица\" в село Динката, предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2017.11.19", "title": "Пазарджик: Константийският епископ Яков ще оглави архиерейска света Литургия в храм \"Св. Троица\" в село Динката"}
{"url": "http://www.focus-news.net/news/2017/11/19/2458598/dobrich-obshtinata-shte-otbelezhi-svetovniya-den-za-vazpomenanie-na-zhertvite-ot-patnotransportnite-proizshestviya.html", "text": "Община Добрич ще отбележи Световния ден за възпоменание на жертвите от пътнотранспортните произшествия, съобщиха от пресцентъра на Общината. По решение на Генералната асамблея на Организацията на обединените нации, всяка трета неделя на месец ноември се отбелязва Световния ден за възпоменание на жертвите от пътнотранспортните произшествия. Всяка година вследствие на пътнотранспортни произшествия загиват и биват тежко наранявани и трайно инвалидизирани деца, младежи, пълнолетни и възрастни хора. Част от катастрофите са в следствие употреба на алкохол и наркотични вещества и много от тези катастрофи са били предотвратими. \r\nВ 11.00 часа днес в храм „Света Троица“ ще бъде отслужена панихида в памет на загиналите, след което ще бъдат положени цветя на Оброчния кръст в двора на църквата.", "date": "2017.11.19", "title": "Добрич: Общината ще отбележи Световния ден за възпоменание на жертвите от пътнотранспортните произшествия"}
{"url": "http://www.focus-news.net/news/2017/11/19/2458599/ria-novosti-ruski-deputat-predlozhi-zabranata-na-dublazha-po-televiziite-v-stranata.html", "text": "Руският депутат Владимир Петров предложи в руските телевизии да се забранят дублираните филми и програми, предава РИА Новости.\r\nТой е изпратил вече предложението си на министерството на науката. Според него всички чуждестранни продукции трябва да се излъчват на оригиналния си език, съпроводени със субтитри на руски език. Петров смята, че така руснаците ще бъдат стимулирани да изучават чужди езици и така телевизията ще има не само развлекателна, но и образователна функция.\r\nДепутатът подчерта, че при одобряване на инициативата той лично ще пристъпи към разработването на необходимите правни и законодателни актове за нейната реализация. Виктор Турмаков", "date": "2017.11.19", "title": "РИА Новости: Руски депутат предложи забраната на дублажа по телевизиите в страната"}
{"url": "http://www.focus-news.net/news/2017/11/19/2458600/blagoevgrad-v-grada-shte-se-provede-shestoto-izdanie-na-turnira-po-pluvane-gd-cup-2017.html", "text": "Шестият турнир по плуване „GD cup 2017“ ще се проведе в Благоевград, съобщиха от пресцентъра на Община Благоевград. Събитието ще се състои в закрития плувен басейн в спортен комплекс „Пирин“, който се намира в кв. „Еленово“. Целта на спортната инициатива е да популяризира плувният спорт сред децата, да се обмени опит, създадат и укрепват връзките между плувните клубове. Идеята е да се провокира интересът при децата за участие в състезание и предоставяне възможност на треньорите в спортните клубове за подбор и селекция на деца с перспективи за спортно развитие. Стиловете плуване, които ще бъдат представени в тазгодишния турнир ще бъдат на 50 и 100 метра. Програмата ще включи свободен стил, бруст, гръб и бътерфлай. Всички участници ще получат медал и подарък - изненада. Индивидуално класиране ще има за първо, второ и трето място. Те ще бъдат наградени с медали. \r\nБасейнът, с размери 50 метра, има 10 коридора, а температурата на водата е 26 ºC.", "date": "2017.11.19", "title": "Благоевград: В града ще се проведе шестото издание на турнира по плуване „GD cup 2017”"}
{"url": "http://www.focus-news.net/news/2017/11/19/2458601/predsedatelyat-na-ns-tsveta-karayancheva-dimitar-glavchev-postapi-darzhavnicheski-s-ostavkata-si-i-pokaza-che-ne-darzhim-da-badem-na-postove-na-vsyaka-tsena.html", "text": "Димитър Главчев постъпи държавнически с оставката си и показа, че не държим да бъдем на постове на всяка цена. Това каза в предаването „Събуди се“ по Нова телевизия председателят на Народното събрание Цвета Караянчева. „Честито за новата длъжност, която имам, но наистина заемането на тази позиция беше предшествана от много скандали. Предварително с мен не е имало разговори. Сутринта, когато имаше председателски съвет, имаше обмяна на мнения. Някъде там усетих, че нещата отиват в тази посока, защото г-н Главчев накрая реши, че ще подаде оставка. Подкрепям решението му, защото той постъпи държавнически. Имаше много колебания и в мен. Защото не исках да подава оставка. Той е добър председател, има необходимите качества и можеше да продължи ситуацията, в която се намирахме беше сложна и той постъпи държавнически“, коментира Караянчева и добави, че също е използвала остър език към опонентите на ГЕРБ, но не бива да се прави по този начин, а да се отстоява с аргументи, без личностни нападки. „Опитвам се да бъдат много по-обрана в изказванията си, защото не приляга на един зам.-председател да говори по този начин. Трудно е. Ако кажа, че не ме е страх и не съм притеснена, ще излъжа. Скочих в нещо, за което нямах време да размисля. Моите хора от Кърджали се притесняват да не ме загубят. Когато трябва ще бъда твърда, когато имам възможност ще бъда и по-мека“, заяви председателят на парламента. \r\nПо думите й, когато пристигне Антонио Таяни в парламента, не е добре, когато опозицията отсъства от залата. „Посещението във вторник се прави 6 седмици преди началото и на всяко председателство. Ще бъдат и председателите на всички политически сили и щяха да влязат в празен парламент. Спомена се и това сутринта, когато говорихме, но г-н Главчев беше решил да постъпи така“, допълни тя.\r\nНа въпрос дали Караянчева е щяла да постъпи по същия начин като Димитър Главчев и да изгони Конрнелия Нинова, председателят на парламента отговори, че това никой не може да каже. „От началото на това НС има много напрежение и личностни нападки, понякога много брутални изрази, направо хамалски език понякога се използва. Затова сме виновни и ние като ръководство, и народните представители. Трябва да намерим добрия тон и да спорим върху политики. Може би от натрупаното напрежение не мога да кажа, че е допуснал грешка, не успя да овладее ситуацията“, коментира Караянчева и подчерта, че оставката е показала, че не държат да бъдат на постове на всяка цена. По думите й за съжаление това не се вижда в опозицията. „Надявам се, че в залата ще има конструктивен тон, поне в началото на председателството, на моето председателство. Не бих искала да се налага да карам някой да напусне залата, но всичко зависи от нас самите. Поведението ни в парламента е пример за поведение и в обществото. Там са ни изпратили българските избиратели. Трябва да покажем, че държим да се случват добри неща и да направим така, че политиките ни да работят в полза на българските граждани. Лично аз помолих Главчев да остане в парламента“, каза още Цвета Караянчева.", "date": "2017.11.19", "title": "Председателят на НС Цвета Караянчева: Димитър Главчев постъпи държавнически с оставката си и показа, че не държим да бъдем на постове на всяка цена"}
{"url": "http://www.focus-news.net/news/2017/11/19/2458602/reuters-poveche-ot-30-dushi-sa-osvobodeni-ot-plen-na-talibanite-v-afganistan.html", "text": "Афганистански и чуждестранни специални части са атакували затвор в южната провинция Хелманд, където талибаните са държали в плен най-малко 30 души и са ги освободили, предава  Reuters.\r\nСред освободените има четири деца на 12-годишна възраст, както и двама полицейски служители. 20 души са били арестувани от талибаните заради това, че са помагали на правителството или са били членове на семейството на афганистански полицаи и военни.\r\nТалибаните заявиха в официално свое заявление, че спасените хора са престъпници, обвинени в грабежи, отвличания и други престъпления.  Виктор Турмаков", "date": "2017.11.19", "title": "Reuters: Повече от 30 души са освободени от плен на талибаните в Афганистан"}
{"url": "http://www.focus-news.net/news/2017/11/19/2458603/pss-sravnitelno-dobri-sa-usloviyata-za-turizam-v-niskite-chasti-na-planinite.html", "text": "Сравнително добри са условията за туризъм в ниските части на планините. Това съобщиха за Агенция „Фокус“ от Планинската спасителна служба (ПСС) при БЧК. По билата има преминаваща мъгла. Сутрешните температури са от минус 4 до плюс 3 градуса. Духа слаб вятър. Лифтовите съоръжения не работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.19", "title": "ПСС: Сравнително добри са условията за туризъм в ниските части на планините"}
{"url": "http://www.focus-news.net/news/2017/11/19/2458604/ria-novosti-rusiya-e-registrirala-shest-narusheniya-na-primirieto-v-siriya-za-poslednoto-denonoshtie.html", "text": "Според информационен бюлетин на руското министерство на отбраната центърът на страната по наблюдаване на примирието в Сирия е регистрирал шест нарушения на примирието в страната за последното денонощие, предаде РИА новости.\r\n„Обстановката в зоните на деескалация се оценява като стабилна. Регистрирани са три случая на стрелба в провинцията Латакия, два в Хомс и един в Ел Кунейтра“, пише в документа, публикуван на интернет страницата на министерството.  Виктор Турмаков", "date": "2017.11.19", "title": "РИА Новости: Русия е регистрирала шест нарушения на примирието в Сирия за последното денонощие"}
{"url": "http://www.focus-news.net/news/2017/11/19/2458605/plovdiv-moleben-za-chadorodie-shte-se-otsluzhi-v-tsarkvata-sv-bogoroditsa-uspenie-zlatna-yabalka-v-asenovgrad.html", "text": "Негово Преосвещенство Знеполски епископ Арсений ще отслужи молебен за чадородие в църквата „Св. Богородица Успение – Златна ябълка“ в кв. „Горни Воден“ на Асеновград. Това съобщиха за Радио „Фокус“ – Пловдив инициаторите от Фондация „Искам бебе“.  Молебенът ще се отслужи за трета поредна година и ще започне от 10.30 часа. „Храмът очаква с радост всички, които желаят да се помолят за Божието Благословение и милостта на Майката Божия за сбъдване на мечтата си за рожба“, призоваха инициаторите.\r\nЧудотворната икона на Майката Божия, наречена „Златна Ябълка” датира от 1620 година, зографът е неизвестен, но експерти и изкуствоведи предполагат, че произходът и е от Атон. Сребърната ризница на иконата е от по- късен период – 1834 година. Чудото, извършено от Майката Божия с безплодната жена, е станало през 1765 година и е описано от Ананий Клинис, тогавашен игумен на манастира „Св. св. Кирик и Юлита”. След чудото с безплодната жена възниква и празникът посветен на това събитие, който се чества и до днес на петата събота от Великия пост. Чудотворната икона на Божията Майка се обкичва с венци от ябълки още от първия петъчен акатист на поста. На чудотворната икона те престояват до празника, тоест 5 седмици, и след прочитането на последния акатист и отслужването на празничната литургия в събота, те се раздават на безплодните жени, за да се сдобият с рожба.\r\nОт 2008 година ежегодно за празника във възхвала на Пресвета Богородица и Нейната чудотворна икона, наречена „Златна ябълка”, се отслужва Божествена света литургия лично от Негово Високопреосвещенство Пловдивския Митрополит Николай, а от 2012 година празникът е обявен за всебългарски и е упоменат официално в Българския православен църковен календар. От 2015 година, със съдействието на Фондация „Искам бебе“, в чест на Въведение Богородично също се отслужва молебен за чадородие.\r\n„Многобройни са случаите, в които „Златната ябълка” е помогнала на жени да се сдобият с дете. Много от родителите идват след това с подаръци в знак на благодарност към Божията майка или кръщават тук децата, които са родени с нейната чудодейна помощ“, казаха още от фондацията.\r\nТони МИХАЙЛОВ", "date": "2017.11.19", "title": "Пловдив: Молебен за чадородие ще се отслужи в църквата „Св. Богородица Успение – Златна ябълка“ в Асеновград"}
{"url": "http://www.focus-news.net/news/2017/11/19/2458606/ipn-referendumat-v-kishinev-proticha-bez-intsidenti.html", "text": "Всичките 307 избирателни секции в Кишинев са отворили врати на време и без инциденти. Час след началото на плебисцита, избирателната активност е 0,45%, предаде  IPN.\r\nЗа да бъде обявен за състоял се, на референдума за отстраняването на кмета на молдавската столица Дорин Киртоаке трябва да гласуват най-малко 210 хил. души. Заместник-председателя на РИК на Кишивен Виталие Мирон съобщава, че до момента няма инциденти.  Виктор Турмаков", "date": "2017.11.19", "title": "IPN: Референдумът в Кишинев протича без инциденти"}
{"url": "http://www.focus-news.net/news/2017/11/19/2458607/dobrich-v-darzhaven-kuklen-teatar-dora-gabe-shte-se-sastoi-praznenstvo-po-povod-80-godini-ot-rozhdenieto-na-opernata-pevitsa-maestra-konstantina-petkova.html", "text": "В Държавен куклен театър „Дора Габе“ ще се състои празненство по повод 80 години от рождението на оперната певица, педагог и благодетел Маестра Константина Петкова. Това съобщиха от пресцентъра на Община град Добрич. Събитието ще се проведе от 17.00 часа днес. Инициативата е под патронажа на Кмета на Община град Добрич Йордан Йорданов. Организатор е Инициативният комитет.", "date": "2017.11.19", "title": "Добрич: В Държавен куклен театър „Дора Габе“ ще се състои празненство по повод 80 години от рождението на оперната певица Маестра Константина Петкова"}
{"url": "http://www.focus-news.net/news/2017/11/19/2458608/pazardzhik-uchastnik-v-izvarshvaneto-na-telefonni-izmami-e-zadarzhan-ot-politsiyata-v-peshtera.html", "text": "Участник в извършването на телефонни измами е задържан в резултат на усърдна и упорита работа на служители от РУ - Пещера, съобщиха от ОДМВР - Пазарджик. Поради зачестилите опити и случаи на телефонни измами на територията на Пещера и Батак служителите на местното полицейско управление предприели действия за пресичане на подобна противозаконна дейност. Жертвите основно са възрастни хора, които били въведени в заблуждение. Използвана е добре познатата вече схема, при която непознатият от другата страна на слушалката се представя пред бъдещата си жертва за полицай разследващ телефонни измами. Той информирал доверчивите възрастни мъже и жени, че са станали обект на внимание от страна на телефонните измамници и те ще направят опит да ги измамят. Мнимият полицай уверява, че полицията прави всичко необходимо, като трябва пенсионерите да дадат всичките си спестявания, за да примамят „лошите” и те да бъдат заловени. За целта на адреса на жертвата щял да дойде цивилен криминалист, който да вземе парите, а след като бъдат задържани извършителите сумата щяла да бъде възстановена обратно. В крайна сметка рано или късно всички потърпевши разбирали, че са измамени. Ако и за миг бъдещата жертва се усъмни в истинността на разказа била заплашвана с брутална саморазправа. В хода на извършените оперативно-издирвателни действия е засечен лек автомобил, който да обикаля в района. Полицаите му устроили капан и в него попаднал 36-годишен мъж от София с инициали К. Н. Той е с множество криминални прояви, включително и за притежание на наркотични вещества. До момента е установено, че през последния месец мъжът, който изпълнявал ролята на посредник в схемата на измамите е прибрал суми в размер на общо 3 600 лева и 1 500 евро. Жертвите са три жени от Батак и Пещера на възраст между 77 и 88 години. Продължават усилията на органите на реда от РУ - Пещера за изясняване и на други случаи на територията на региона, при които К. Н. е участвал активно в извършване на престъпления по подобен род.", "date": "2017.11.19", "title": "Пазарджик: Участник в извършването на телефонни измами е задържан от полицията в Пещера"}
{"url": "http://www.focus-news.net/news/2017/11/19/2458609/plovdiv-27-godishna-zhena-e-bolnitsa-sled-kato-se-e-preobarnala-s-avtomobila-si-v-podleza-na-vodnata-palata-v-grada.html", "text": "27-годишна жена от село Строево е болница, след като се е преобърнала с автомобила си в подлеза на Водната палата в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за преобърнал се лек автомобил „Нисан Микра“ е получен към 05.20 часа тази сутрин. 27-годишната жена е настанена в болница. С дрегер е установено, че е употребила алкохол – 1.28 промила. В момента се извършва оглед от служители на „Пътна полиция“.\r\nТони МИХАЙЛОВ", "date": "2017.11.19", "title": "Пловдив: 27-годишна жена е болница, след като се е преобърнала с автомобила си в подлеза на Водната палата в града"}
{"url": "http://www.focus-news.net/news/2017/11/19/2458610/tass-nay-malko-19-dushi-sa-zaginali-pri-pozhar-v-predgradie-na-pekin.html", "text": "Силен пожар е избухнал в пекинското предградие Синцзян. Според местните медии цитирани от ТАСС, най-малко 19 души са загинали, а още осем са ранени. \r\nПострадалите са хоспитализирани. Властите установяват причините за инцидента. Разследването е поето под личния контрол на секретаря на партийния комитет на Пекин Цай Ци.  Виктор Турмаков", "date": "2017.11.19", "title": "ТАСС: Най-малко 19 души са загинали при пожар в предградие на Пекин"}
{"url": "http://www.focus-news.net/news/2017/11/19/2458611/yambol-vremenno-e-ogranicheno-dvizhenieto-po-pat-7-elhovo-gkpp-lesovo-poradi-patnotransportno-proizshestvie.html", "text": "Временно е ограничено движението по път I-7 Елхово - ГКПП \"Лесово\" поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\". Обходният маршрут за леки автомобили е по път IV-70078 (село Лесово - ГКПП \"Лесово\"). Тежкотоварните автомобили е необходимо да изчакват на място.", "date": "2017.11.19", "title": "Ямбол: Временно е ограничено движението по път I-7 Елхово - ГКПП \"Лесово\" поради пътнотранспортно произшествие"}
{"url": "http://www.focus-news.net/news/2017/11/19/2458612/afp-livanskiyat-vanshen-ministar-shte-propusne-sreshtata-na-arabskata-liga-posvetena-na-iran.html", "text": "Ливанският министър на външните работи Гебран Басил няма да участва на извънредното събрание на Арабската лига, свикано от Саудитска Арабия, за да се обсъдят „нарушенията“, извършени от Иран, предава  AFP.\r\nВъншните министри на Арабската лига ще се съберат в Кайро по молба на Рияд, който бележи ескалация в регионалната си вражда с Иран. Според източници от ливанското МВнР Басил няма да се присъедини към колегите си. \r\n„Тази сутрин бе взето решение Ливан да бъде представен от Антоан Азам, постоянния представител на страната в Арабската лига. Министър Гебран Басил няма да участва“, уточниха източниците. \r\nСаудитска Арабия свика срещата на Арабската лига, след като на 4 ноември нейната ПВО прихвана ракета, за която се твърди, че е изстреляна от подкрепяните от Иран йеменски бунтовници-хути.  Виктор Турмаков", "date": "2017.11.19", "title": "AFP: Ливанският външен министър ще пропусне срещата на Арабската лига, посветена на Иран"}
{"url": "http://www.focus-news.net/news/2017/11/19/2458613/dimitar-margaritov-kzp-ima-spetsialni-pravila-za-sdelkite-ot-razstoyanie-i-izvan-targovski-obekt.html", "text": "Никой потребител не може да бъде принуждаван да прави разходи или да се чувства обвързан в договорни отношения с търговец само въз основа на обаждане по телефон или защото е присъствал на демонстрация на продукти в обществена зала. Това коментира председателят на Комисията за защита на потребителите (КЗП) Димитър Маргаритов пред „Дарик” радио, където разясни правилата при сделки от разстояние и извън търговски обект, съобщиха от пресцентъра на КЗП. „При отправяне на оферти по телефона, дори потребителят да е приел предложението на търговеца с всички представени условия, договорът не се счита за сключен преди да бъде подписан от двете страни. Понякога търговците се опитват да твърдят, че са налице договорни отношения, без да изпращат писмения текст. Ако потребителите не са достатъчно добре информирани за правата си, могат да се подведат”, заяви Маргаритов. Той припомни, че допреди няколко години законът е предоставял такава възможност, но впоследствие тя е отпаднала „предвид факта, че не се гарантира в достатъчна степен интересът на потребителя и може да бъдат правени произволни твърдения за това кой на какви договорни условия се е съгласил”. По думите му задължение на търговците е да информират всеки свой клиент още когато му предлагат своята стока или услуга, че може да се откаже от сключената сделка без някакви специални причини в срок от 14 дни, както и да удовлетворят претенцията му, когато е пожелал да се възползва от това свое право. \r\nПри проверки, включително и по повод жалби на потребители във връзка с отправяни по време на презентации анонси за покупка на определени стоки с благотворно влияние върху здравословното състояние Комисията е установявала и санкционирала случаи, в които продуктите не притежават рекламираните характеристики. Контролният орган има произнасяния и по повод телефонните обаждания на представители на телекомуникационните компании с обещания за поевтиняване на абонаментния план, в резултат на които основно по-възрастни хора се оказват с по-неизгодни от предишните договори. \r\nМаргаритов обясни, че при сделките от разстояние и извън търговски обект всички потребителски права са на разположение на гражданите. Когато търговецът препятства упражняването им, Комисията е в готовност да реагира, да констатира нарушенията, да санкционира търговеца и същевременно да способства претърпелият вреди потребител да получи компенсация.", "date": "2017.11.19", "title": "Димитър Маргаритов, КЗП: Има специални правила за сделките от разстояние и извън търговски обект"}
{"url": "http://www.focus-news.net/news/2017/11/19/2458614/kardzhali-den-na-traur-e-obyaven-v-momchilgrad-v-pamet-na-naim-syuleymanoglu.html", "text": "Кметът на община Момчилград Сунай Хасан обяви днешния неделен ден за ден на траур в памет на Наим Сюлейманоглу, съобщиха от пресцентъра на общината. Многократният световен шампион по вдигане на тежести е почетен гражданин на община Момчилград от 2000 година. Със заповедта си кметът Сунай Хасан отмени всички публични тържества и радостни ритуали в неделя.  Националният флаг пред всички административни сгради е свален наполовина на пилоните.\r\n\"За съжаление загубихме най-известният момчилградчанин. В негово лице жителите на Момчилград имаха един добър приятел, който в годините винаги е бил съпричастен към родния си край\", заяви Сунай Хасан Делегация от Момчилград, водена от кмета Сунай Хасан отпътува за Истанбул, където ще отдаде последна почит на Наим Сюлейманоглу и ще присъства на погребението му. В делегацията са включени общински съветници, представители на администрацията, кметове на населени места и граждани, както представител на община Кърджали - заместник кмета Мюмюн Али.", "date": "2017.11.19", "title": "Кърджали: Ден на траур е обявен в Момчилград в памет на Наим Сюлейманоглу"}
{"url": "http://www.focus-news.net/news/2017/11/19/2458615/afp-mladezhkata-organizatsiya-na-upravlyavashtata-partiya-v-zimbabve-iska-ostavkata-na-prezidenta-robart-mugabe.html", "text": "Влиятелната младежка лига на управляващата партия в Африкански национален съюз на Зимбабве – Патриотичен фронт иска президентът на страната Робърт Мугабе да предаде оставка и заедно със съпругата му Грейс да бъдат отстранени от партията, предава  AFP.\r\nДосега младежката лига бе лоялна на 93-годишния Мугабе, но след като миналата седмица военните поеха контрол над властта, тя заяви, че президентът трябва да подаде оставка „за да може да си почине, както се полага на един възрастен държавник“.  Виктор Турмаков", "date": "2017.11.19", "title": "AFP: Младежката организация на управляващата партия в Зимбабве иска оставката на президента Робърт Мугабе"}
{"url": "http://www.focus-news.net/news/2017/11/19/2458616/pazardzhik-rzi-ustanovi-zavisheno-sadarzhanie-na-nitrati-v-piteynata-voda-v-selo-smilets.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 1 до 15 ноември 2017 година от 13 населени места в региона. От тях 1 проба не отговаря по химични показатели на Наредба № 9 от 16 март 2001 г. за качеството на водата, предназначена за питейно-битови цели. Тя е от село Смилец, община Стрелча, където е констатирано повишено съдържание на нитрати. Във връзка с констатираните наднормени стойности на нитрати в питейните води е осъществена среща с ръководителите на В и К дружествата и представители на общините, за търсене на алтернативи за водоснабдяване на засегнатите места (в случая село Смилец, община Стрелча). От „В и К – С” ЕООД, град Стрелча са информирали РЗИ, че са изготвили проектно предложение за воден цикъл, но до момента няма развитие.\r\nОт страна на РЗИ са изготвени здравно-информационни материали за възможните рискове за здравето, при консумиране на вода със съдържание на нитрати над нормата с цел информиране на населението, чрез общината. Съставени са и две предписания за хигиенни мероприятия. Здравните инспектори са изследвали и 14 водни проби от минерални източници. При тях не е констатирано отклонение от нормативните изисквания.\r\nВаня НИКОЛОВА", "date": "2017.11.19", "title": "Пазарджик: РЗИ установи завишено съдържание на нитрати в питейната вода в село Смилец"}
{"url": "http://www.focus-news.net/news/2017/11/19/2458617/yambol-tyaloto-na-60-godishen-mazh-e-otkrito-na-patya-elhovo-gkpp-lesovo-po-parvonachalna-informatsiya-toy-e-blasnat-ot-avtomobil.html", "text": "Тялото на 60-годишен мъж е открито на пътя Елхово-ГКПП „Лесово“, по първоначална информация човекът е блъснат от автомобил. Това съобщиха за Агенция „Фокус“ от пресцентъра на ОДМВР-Ямбол. Служители на ОДМВР-Ямбол изясняват обстоятелствата около инцидента. Тази сутрин в 4.15 часа от тел. 112 в полицията е постъпил сигнал, че на главен път I-7 на около 2 км от ГКПП „Лесово“ в посока Елхово на платното има лежащ човек. Отзовалите се на сигнала служители са установили на мястото починал около 60-годишен мъж. По първоначални данни мъжът е ударен от пътно превозно средство, чийто шофьор е напуснал местопроизшествието. Към момента продължава провеждането на процесуално-следствени действия по случая. \r\nЛюба АЛЕКСИЕВА", "date": "2017.11.19", "title": "Ямбол: Тялото на 60-годишен мъж е открито на пътя Елхово-ГКПП „Лесово“, по първоначална информация той е блъснат от автомобил"}
{"url": "http://www.focus-news.net/news/2017/11/19/2458618/tass-v-antaliya-zapochna-sreshtata-na-vanshnite-ministri-na-iran-turtsiya-i-rusiya-posvetena-na-siriya.html", "text": "В Анталия започнаха преговорите между външните министри на Турция, Русия и на Иран Мевлют Чавушоглу, Сергей Лавров и Мохамад Джавад Зариф, които са посветени на мирното разрешаване на конфликта в Сирия, предава ТАСС.\r\nСрещата също така цели подготовката на срещата между президентите на трите страни, която ще се проведе в Сочи на 22 ноември. \r\nПреди началото на срещата министрите обмениха ръкостискания. Беседата им ще се проведе в закрит за пресата режим.  Виктор Турмаков", "date": "2017.11.19", "title": "ТАСС: В Анталия започна срещата на външните министри на Иран, Турция и Русия, посветена на Сирия"}
{"url": "http://www.focus-news.net/news/2017/11/19/2458619/chez-elektro-balgariya-prizovava-kam-razumno-potreblenie-na-elektroenergiya-i-prilagane-na-merki-za-energiyna-efektivnost.html", "text": "С понижаването на температурите в последните дни потреблението на електроенергия се повиши. Това съобщиха от пресцентъра на ЧЕЗ. Броят на домакинствата в България, които се отопляват на електричество, е значително по-висок от този в останалите страни от Европейския съюз. Статистиката показва, че през зимата консумацията на електроенергия отбелязва ръст от 30 - 40% спрямо потреблението през септември. Това, разбира се, се отразява и върху размера на месечните фактури. Тъй като консумацията е основен фактор при формиране на сметката за ток, „ЧЕЗ Електро България“ АД призовава към разумно потребление и прилагане на мерки за енергийна ефективност.\r\nСанирането на жилището ни, изключването на електроуредите, които не се ползват, изборът на уреди с висок енергиен клас са мерки, които се изплащат сравнително бързо и освен до намаляване на месечните сметки за ток, водят и до повишаване на комфорта в дома. \r\n„ЧЕЗ Електро България“ АД от няколко месеца предлага на клиентите си електронната услуга „Енергиен мениджър“, нов продукт за оптимизиране на енергийното потребление. Чрез него потребителите получават справка за потреблението на електроенергия за 36 месеца назад, анализ на консумацията и идентифициране на възможностите за спестяване на разходи.\r\nНаскоро Дружеството предложи на своите клиенти и ексклузивна оферта за покупка на висок клас климатици с отстъпка от 331 лв. Офертата е налична на сайта на компанията www.cez.bg и в центровете за обслужване на клиенти на „ЧЕЗ Електро България“ АД.", "date": "2017.11.19", "title": "„ЧЕЗ Електро България“ призовава към разумно потребление на електроенергия и прилагане на мерки за енергийна ефективност"}
{"url": "http://www.focus-news.net/news/2017/11/19/2458620/plovdiv-mitropolit-nikolay-shte-otsluzhi-vazpomenatelna-panihida-v-tsarkvata-sv-marina-v-pamet-na-zhertvite-na-katastrofi.html", "text": "Областният управител на Пловдив Здравко Димитров ще присъства на възпоменателна панихида в църквата „Св. Марина“ в памет на жертвите на катастрофи. Това съобщиха за Радио „Фокус“ – Пловдив от отдел „Връзки с обществеността“ на Областната администрация.  Възпоменателната панихида ще бъде отслужена в 12.00 часа от Пловдивският митрополит Николай.\r\nС резолюция на Общото събрание на Организацията на обединените нации от 2005 година, всяка трета неделя на месец ноември е определена като Световен ден на възпоменание за жертвите от пътнотранспортните произшествия. За първи път е отбелязан през 1993 година в Обединеното кралство от организацията „Мир на пътя“. На този ден се отдава почит на жертвите и техните семейства, работи се за повишаване на обществената отговорност за спазване на правилата за движение по улиците и пътищата.\r\nТони МИХАЙЛОВ", "date": "2017.11.19", "title": "Пловдив: Митрополит Николай ще отслужи възпоменателна панихида в църквата „Св. Марина“ в памет на жертвите на катастрофи"}
{"url": "http://www.focus-news.net/news/2017/11/19/2458621/alsat-m-makedoniya-evropeyskiyat-komisar-po-razshirenieto-shte-poseti-makedoniya.html", "text": "Европейският комисар по разширяването и политиката за добросъседство Йоханес Хан ще посети на 20 и 21 ноември Македония за срещи с представителите на политиката и на гражданския сектор в страната, предаде македонската медия \"Алсат-М\" .\r\nХан ще проведе срещи с министър-председателя и председател на партия СДСМ Зоран Заев, с председателя на парламента Талат Джафери, с председателя на ДСИ Али Ахмети, на ВМРО-ДПМНЕ Никола Груевски и на Алианса на албанците Зиядин Села.\r\nВ рамките на посещението еврокомисарят ще се срещне и с представители на неправителствения сектор.\r\n\"С нетърпение очаквам своето посещение в Скопие през следващата седмица, в рамките на която ще имам политически срещи, както и срещи с представителите на гражданското общество\" съобщи Хан. \"Смятам, че правителството ще използва положителния момент и че до края на годината ще видим резултатите от по-нататъшните реформи. Това изисква конструктивно сътрудничество на всички политически сили, включително и на опозицията\" добави той. Виктор Турмаков", "date": "2017.11.19", "title": "\"Алсат-М\" (Македония): Европейският комисар по разширението ще посети Македония"}
{"url": "http://www.focus-news.net/news/2017/11/19/2458622/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-noemvri.html", "text": "„Софийска вода” временно ще прекъсне водоснабдяването в някои части на столицата на 20 ноември. Това съобщиха от пресцентъра на дружеството.\r\nВъв връзка с подмяна на спирателен кран на ул. „Солунска“, кв. „Център“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Христо  Ботев“ между ул. „Петър Парчевич“ и ул. „Алабин“; между бул. „Христо Ботев“, ул. „Уилям Гладстон“, ул. „Цар Самуил“, ул. „Солунска“; ул. „Солунска“ между бул. „Христо Ботев“ и ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо  Ботев“ на кръстовището с ул.  „Солунска“.\r\nВъв връзка с подмяна на уличен водопровод на ул. „Старата река“ и ул. „Минзухар“, с. Кривина се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Минзухар“ и ул. „Старата река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Минзухар“ на кръстовището с ул. „Искър“. След възстановяване на водоснабдяването е възможно временно повишаване мътността на водата.\r\nВъв връзка с подмяна на сградно водопроводно отклонение на ул. „Московска“, кв. „Център“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Московска“ от пл. „ Атанас Буров“ до ул. „ Георги С. Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Московска“ № 13.\r\nВъв връзка с изграждане на сградно водопроводно отклонение на ул. „Георги Сава Раковски“, кв. „Център“ се налага спиране на водоподаването от 9:30 до 16:00 часа на клиентите на „Софийска вода”, живеещи в района на: ул. „Панагюрище\" от ул. „Георги  Сава Раковски“ до ул. „Дунав\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панагюрище“ ъгъла с ул. „Дунав“.\r\nВъв връзка със строително-монтажни работи в жк. „Надежда“ 1 се налага спиране на водоподаването от 10:00 до 18:00 часа на клиентите на „Софийска вода”, живеещи в района между: ул. „Чипровско въстание“, бл. 173. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 173.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.19", "title": "„Софийска вода” временно ще прекъсне водоснабдяването в някои части на столицата на 20 ноември"}
{"url": "http://www.focus-news.net/news/2017/11/19/2458623/afp-v-keniya-sa-izbuhnali-sblasatsi-sled-otkrivaneto-na-martvi-tela-v-geto-na-nayrobi.html", "text": "Най-малко четири мъртви тела са открити в гето в столицата на Кения, като откритието е предизвикало сблъсъци, предава  AFP, позовавайки се на местните медии и полиция.\r\nТелата на трима мъже и на една жена са открити в гетото „Матахе“ едно от местата на напрежение, където избухна насилие по време на оспорваните президентски избори в страната, които бяха бойкотирани от опозицията. \r\nВсе още не е ясно каква е причината за смъртта им.  Виктор Турмаков", "date": "2017.11.19", "title": "AFP: В Кения са избухнали сблъсъци след откриването на мъртви тела в гето на Найроби"}
{"url": "http://www.focus-news.net/news/2017/11/19/2458624/d-r-nikola-petrov-astronom-balgariya-e-na-chetvarta-pozitsiya-v-sveta-po-izsledvane-na-dvoyni-zvezdi.html", "text": "България е на четвърта позиция в света по изследване на двойни звезди. Това каза директорът на Национална астрономическа обсерватория в Рожен д-р Никола Петров в интервю за Агенция „Фокус“. „Двойните звезди са наблюдавани от телескопа „Кеплер“, който е на околоземна орбита, както и от наши телескопи. Ние сме на четвърта позиция в света по брой публикации и резултати именно за такива двойни звезди – т.е. така, както Земята и луната обикалят една около друга, по същия начин можем да имаме и звезди, които се движат една около друга. Имаме много добри резултати и изследвания по отношение на тяхната интерпретация, тяхното моделиране, тяхната физика и това какво точно описват те като физични процеси. Разбира се, искаме и още“, каза Петров.\r\nТой обясни, че българските астрономи имат много добри резултати и относно изследвания в областта на галактиките, на млади и все още активни звезди и на комети. „Тази година успяхме да направим експедиции и наблюдения на пълното слънчево затъмнение в Съединените щати, благодарение на спонсориране. И имаме резултат, който много скоро ще излезе. За първи път си бяхме поставили наблюдателни задачи, от които резултатът е доста оптимистичен, но нека първо излезе черно на бяло и тогава можем да го обсъждаме. Гласим се и за подобни експедиции през 2019 г., дано да имаме отново успех с финансирането, но мисля, че и в областта на изследване на слънцето има с какво да се похвалим“, каза още астрономът.\r\nПо думите му през 2017 г. българските учени имат множество добри публикации, няколко защитили докторанти, както и докторанти от други държави, които са извършвали наблюдения в нашата обсерватория. „Всичко това показва, че Националната астрономическа обсерватория в Рожен изпълнява функцията на астрономически център за Източна Европа. Имаме практики, които се провеждат при нас, правим подготовка на ученици за олимпиади по астрономия, както и практики на студенти по астрономия“, обясни Петров.\r\nЦветилена СИМЕОНОВА", "date": "2017.11.19", "title": "Д-р Никола Петров, астроном: България е на четвърта позиция в света по изследване на двойни звезди"}
{"url": "http://www.focus-news.net/news/2017/11/19/2458625/varna-interkulturno-izlozhenie-shte-se-provede-v-yunashkiya-salon.html", "text": "В града ще се проведе интеркултурно изложение. Това съобщиха от Сдружение „Варна – Европейска младежка столица“. Събитието ще се състои от 14.00 часа днес в Юнашкия салон във Варна. Представители на различни националности ще представят своите държави чрез традиционни ястия, танци, песни, облекло и още много други интересни елементи от техните бит и обичаи. Гърция, Кипър, Бразилия, Мексико, Франция, Италия, Армения и още много други култури ще бъдат представени в изложението. Всеки посетител на събитието, организирано от Сдружение „Варна – Европейска младежка столица“, може да участва в игри и да спечели различни награди.", "date": "2017.11.19", "title": "Варна: Интеркултурно изложение ще се проведе в Юнашкия салон"}
{"url": "http://www.focus-news.net/news/2017/11/19/2458626/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: Георги Марков от ГЕРБ, министърът на труда и социалната политика Бисер Петков и Ивайло Крачунов от „Блиц\".\r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2017.11.19", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/11/19/2458627/fox-news-anarhisti-sa-razbili-politseyski-avtomobili-i-upravlenie-v-amerikanskiya-grad-filadelfiya.html", "text": "Анархисти са разбили полицейска станция  и два автомобила в град Филаделфия в американския щат Пенсилвания, предава  Fox News.\r\n„Листовки, съдържащи анархистка и антиполицейска пропаганда, също бяха разпръснати край управлението“, пише в официално заявление на полицията. Станцията е била замеряна с боя. \r\nНяма ранени. Извършителите, които са били маскирани, се издирват.  Виктор Турмаков", "date": "2017.11.19", "title": "Fox News: Анархисти са разбили полицейски автомобили и управление в американския град  Филаделфия"}
{"url": "http://www.focus-news.net/news/2017/11/19/2458628/premierat-boyko-borisov-svikva-sreshta-v-ministerski-savet-za-zachestilite-katastrofi-v-otsechkata-lovech-yablanitsa.html", "text": "Заради зачестилите пътнотранспортни произшествия в отсечката Ловеч - Ябланица министър-председателят Бойко Борисов свиква среща, на която да му докладват мерки и предложения за намаляването им. Това съобщиха от правителствената информационна служба. На извънредното съвещание ще присъстват министърът на вътрешните работи Валентин Радев, министърът на транспорта Ивайло Московски и министърът на регионалното развитие и благоустройството Николай Нанков. В обсъжданията ще участват още главният секретар на МВР Младен Маринов, директорът на Главна дирекция “Национална полиция” Христо Терзийски, както и представители на ДАИ и АПИ.\r\nЗа последните години пътнотранспортните произшествия в този участък са стотици. Единственият начин „триъгълника на смъртта“ да се премахне е спешното изграждане на магистрала „Хемус“ от Ябланица към Ловеч. Но докато стане това, премиерът Борисов ще настоява за повече камери и полицейски патрули, за се избегнат жестоките катастрофи.", "date": "2017.11.19", "title": "Премиерът Бойко Борисов свиква среща в Министерски съвет за зачестилите катастрофи в отсечката Ловеч - Ябланица"}
{"url": "http://www.focus-news.net/news/2017/11/19/2458629/iliana-benovska-g-n-borisov-g-zha-ninova-g-n-karadaya-vie-pishete-istoriyata-na-balgariya-no-koy-i-s-kakva-otgovornost.html", "text": "Г-н Борисов, г-жа Нинова, г-н Карадайъ, Вие пишете историята на България – но кой и с каква отговорност? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. \r\nГеорги Гергов, областният председател на БСП - Пловдив заяви:“ Ние в никакъв случай не трябва да си пишем историята на коляно. БСП, партия със 125-годишна история, не е писала така историята си. Сега има някои неща, които се случват, ей така, на бързи обороти.“ \r\nИ защото всеки ден, със страшна сила, отеква мълчанието на политиците по много теми днес ще питам:\r\nПърво: Трябваше ли ескпредседателят на 44 НС Димитър Главчев в положи главата си в краката на Корнелия Нинова, защото тя  шантажира ,че БСП нямало да бъдат в НС при посещението на председателя на ЕП Антонио Таяни?\r\nВторо: Корнелия Нинова не пришпорва ли раничко в галоп „кобилата“ на БСП, която още не може да подтичква в тръст – не е печелила избори в София от 1990 г., а в България от 2009-та -  та камо ли да предизвика и спечели предсрочни избори с вот на недоверие?\r\nТрето: Мустафа Карадайъ ще прояви ли присъщата на ДПС политическа уравновесеност и мъдрост, за да съхрани България да не изпадне  в политическото безвремие на служебен кабинет дни преди първото ни председателство на ЕС?\r\nЧетвърто: Гласовитите  критици на геополитиката на Борисов за обединение на Балканите, за хармонизиране на отношенията по осите Турция- Германия- Европа, САЩ- България- Русия що не заявят публично  за каква ,пък, политика са те и защо не успяват да спечелят властта?  \r\nВ днешния ден  на радост от Гришо и на скръб по Наим да  си отговорим – всеки за себе си – на въпроса на Гергов пишат  ли българските политици  историята на България „на коляно“ и ние, избирателите съгласни ли сме да го толерираме?\r\nИ да попитаме: Г-н Борисов, г-жа Нинова, г-н Карадайъ, Вие пишете историята на България – но кой и с каква отговорност?\r\nАз съм Беновска и питам.", "date": "2017.11.19", "title": "Илиана Беновска: Г-н Борисов, г-жа Нинова, г-н Карадайъ, Вие пишете историята на България – но кой и с каква отговорност"}
{"url": "http://www.focus-news.net/news/2017/11/19/2458630/a1on-makedoniya-v-kosovo-se-provezhda-vtori-krag-na-mestnite-izbori.html", "text": "В 19 общини в Косово се провежда втори кръг от местните избори, докато в Партеш в източната част на страната се води повторно гласуване, предава македонската медия „A1oN“.\r\nДемократичният съюз на Косово участва на изборите в 12 общини, Демократичната партия на Косово в девет, Движение „Самоопределение“ в шест, Алиансът  за бъдеще на Косово в пет, „Сръбска листа“ в две, докато „Съюз ново Косово“, „Инициатива за Косово“ и „Алтернатива за Косово“ в по една община всяка. Виктор Турмаков", "date": "2017.11.19", "title": "„A1oN“ (Македония): В Косово се провежда втори кръг на местните избори"}
{"url": "http://www.focus-news.net/news/2017/11/19/2458631/mvr-osem-dushi-sa-zaginali-a-32-sa-postradali-pri-katastrofi-v-stranata-prez-izminaloto-denonoshtie.html", "text": "Осем души са загинали, а 32 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 20 тежки пътнотранспортни произшествия. Трима от пострадалите са с опасност за живота. В София са регистрирани 53 леки и 6 тежки катастрофи, при които е загинал един човек и са пострадали осем души.", "date": "2017.11.19", "title": "МВР: Осем души са загинали, а 32 са пострадали при катастрофи в страната през изминалото денонощие"}
{"url": "http://www.focus-news.net/news/2017/11/19/2458632/d-r-nikola-petrov-astronom-za-parvi-pat-ot-sazdavaneto-na-astronomicheskata-observatoriya-v-rozhen-balgarski-upravlyavashti-otpusnaha-dopalnitelni-sredstva-za-neya.html", "text": "За първи път от създаването на астрономическата обсерватория в Рожен български управляващи отпуснаха допълнителни средства за нея. Това каза директорът на Национална астрономическа обсерватория в Рожен д-р Никола Петров в интервю за Агенция „Фокус“. В началото на тази година Министерски съвет одобри допълнително финансиране от държавния бюджет за обсерваторията в размер на 540 000 лв.  Д-р Петров изказа своята благодарност и уточни, че с тези средства са направени някои абсолютно належащи ремонти. „Ремонтирахме две от малките кули с наблюдателни телескопи в обсерваторията – това включваше външно саниране и вътрешно освежаване, което ни помогна да запазим и част от инструментите, започнали да се рушат от течове и недобро стопанисване на сградния ни фонд. Друго важно нещо, което успяхме да направим, е свързано с това, че една част – малка, но съществена, от водната мрежа, която е в обсерваторията, беше подменена. Успяхме да направим и саниране на резервоарите за вода. Може и на пръв поглед тези неща да не са кой знае какво, но миналата година стояхме три месеца без вода заради течове. А това лято беше по-сухо и от миналото и ако не бяхме направили това нещо, най-вероятно и тази година нямаше да има вода в обсерваторията“, каза той.\r\nПо думите му от 10 години не е правено ново отражателно покритие на огледалото на основния телескоп в обсерваторията, което е с диаметър 2 м. „Това нещо сега се случи, благодарение на допълнителното финансиране. Процедурата изисква телескопът да се разглоби и огледалото се откарва в заводи в Източна Германия, където се обработва, след това се връща обратно и се монтира. Тази процедура направихме и с едно от по-малките огледала на един от по-малките телескопи. Държа да вметна, че обикновено в обсерватории, които са свързани с по-силно икономически държави от нашата, тази процедура с подновяване на отражателния слой на огледалата се случва на максимум, ама абсолютен максимум, от 3 години. А ние го правим на около 10 години. Така че тези средства ни помогнаха“, коментира астрономът.\r\nД-р Петров уточни, че е обявена и обществена поръчка за покупка на нови приемници на светлина. „Това са цифрови камери, които трябва да обслужват телескопите на обсерваторията. Тези камери още не сме ги получили, но така или иначе заявката към тях е 6 месеца и се надяваме или до края на този месец, или в началото на следващия вече да бъдат при нас. Така че средствата, отпуснати от Министерския съвет, разбира се, че не могат да оправят всички проблеми, но бяха една много навременна глътка въздух за нас да направим някои належащи неща, свързани с обсерваторията“, каза той.\r\nЦветилена СИМЕОНОВА", "date": "2017.11.19", "title": "Д-р Никола Петров, астроном: За първи път от създаването на астрономическата обсерватория в Рожен български управляващи отпуснаха допълнителни средства за нея"}
{"url": "http://www.focus-news.net/news/2017/11/19/2458633/usgs-kray-bregovete-na-nova-kaledoniya-e-registrirano-zemetresenie-s-magnitud-67.html", "text": "Край бреговете на Нова Каледония е регистрирано земетресение с магнитуд 6,7 по скалата на Рихтер, показва справка на интернет страницата на Геоложката служба на САЩ USGS.\r\nЗеметресението е регистрирано в 20:25 часа местно време (11:25 часа българско време) на 74 км. източно от главния град на островите Тадине на дълбочина от 25,3 км. \r\nНяма данни за жертви и разрушения. Не се съобщава за появата на вълни-цунами.   Виктор Турмаков", "date": "2017.11.19", "title": "USGS: Край бреговете на Нова Каледония е регистрирано земетресение с магнитуд 6,7"}
{"url": "http://www.focus-news.net/news/2017/11/19/2458634/tsvetan-tsvetanov-gerb-vazhno-e-da-se-zasili-videokontrolat-po-patishtata-zashtoto-strahat-idva-ot-nepriyatnostite-koito-shte-imash-s-kontrolnite-organi.html", "text": "Важно е да се засили видеоконтролът по пътищата, защото страхът идва от неприятностите, които ще имаш с контролните органи. Това каза председателят на ПГ на ГЕРБ и зам.-председател на партията Цветан Цветанов пред журналисти в Боровец, след Националния форум на Предприемачи ГЕРБ „За стабилна държава и развита икономика“, предаде репортер на Агенция „Фокус“. „Всеки един от нас да знае, когато излиза на пътя, че не само трябва да мисли за себе си, а за тези които вози и участват в движението. Най-важното е, че българският водач някой път подценява ситуацията. В момента вече сме в един зимен сезон, даденото моторно превозно средство дали е достатъчно изправно, само те могат да гарантират. Разбира се, всеки един от нас, нека, когато се качва в автомобила си да знае, че трябва да кара със съответните ограничения, което е гаранция за намаляване на тази трагична и тежка статистика. Не бих искал да търся вината в институциите във момента, въпреки че някои от тези служители, които са карали, имат съответните лицензи и фирми, които са със съответната документация, дали изпълват със съдържание всичките си изисквания, които трябва да имат към съответните водачи, които те наемат на работа“, коментира Цветанов. По думите му при инцидента с деветте жертви в района на село Микре шофьорът е изпреварил и е навлязъл в насрещното движение без да има възможност да го направи с толкова много хора и с такъв автомобил. „Тук трябва да има и много информационни кампании. Мога да кажа, че много усилия полагах като вицепремиер и министър на вътрешните работи, когато бях, защото знаех, че това е кауза и тогава ангажирахме много известни публични личности, които да участват в информационните кампании. Тогава всъщност намалихме от 1000-1100 на 600 – нива, които за съжаление започнахме да правим отстъпление и за последните години тази статистика почва да се връща в негативната си тенденция. Убеден съм, че с общи усилия и с нивото на компетентност и отговорност на всеки един водач ние трябва да допринасяме за това“, допълни Цветанов и призова шофьорите да не бъдат агресивни на пътя. „Нека да знаем, че това, че ще изпревариш една кола, не означава, че ще стигнеш с 5 минути по-рано. Може да не стигнеш въобще до мястото, за което си тръгнал. А по този начин излагаш на риск и опасност живота на всички участници в движението. Държавата това, което може да направи, е да подобрява инфраструктурата, да се изграждат магистрали, защото знаете, че по статистика в световен мащаб на там жертвите са най-малко. Важно е видеоконтролът да бъде засилен и на интегриран подход, за да може всеки един участник в движението да бъде санкциониран и това да е една от възпитателните мерки, които могат да бъдат приложени. Знаете, че българинът, когато излезе по европейските пътища става много по-дисциплиниран, защото страхът и потискането идват от неприятностите, които ще имаш с контролните органи. Затова нека да имат просто повече отговорност всеки един, който кара“, каза още Цветан Цветанов.", "date": "2017.11.19", "title": "Цветан Цветанов, ГЕРБ: Важно е да се засили видеоконтролът по пътищата, защото страхът идва от неприятностите, които ще имаш с контролните органи"}
{"url": "http://www.focus-news.net/news/2017/11/19/2458635/v-hramovete-na-balgarska-patriarshiya-byaha-otsluzheni-zaupokoyni-molitvi-po-povod-svetovniya-den-za-vazpomenanie-na-zhertvite-ot-patnotransportnite-proizshestviya.html", "text": "По повод Световния ден за възпоменание на жертвите от пътнотранспортните произшествия - 19 ноември, по решение на Светия Синод в памет на всички загинали участници в движението по пътищата в Република България в храмовете в диоцеза на Българската православна църква – Българска Патриаршия, след св. Литургия, бяха отслужени заупокойни молитви. Това съобщиха от пресцентъра на Св. Синод на БПЦ. Светия Синод излезе със Обръщение в което се казва:\r\n\"Възлюбени в Господа чеда на светата ни Църква,\r\nВ третата неделя на ноември, когато светът си спомня за многобройните жертви, които даваме в пътно-транспортните инциденти, се обръщаме към вас с архипастирско послание за мир и утеха в душите и сърцата, за вяра и упование в Бога, за уважение към чуждия и нашия живот. Животът е велик Божи дар и благословение за всеки от нас, и не трябва да бъде отнеман с лекотата, на която, уви, сме свидетели всеки ден. Ценността на живота няма аналог в цялата йерархия на човешките ценности – животът на всеки от нас и на цялото творение е плод на безпределната Божия любов, поради която Бог сътвори света и поради която проводи в Него Своя Син, за да ни изкупи и спаси от робството на греха, смъртта и тлението. Земният живот на човека се дава от Бога като благословение и подготовка за вечния живот и затова не може да бъде безразсъдно прекъсван от никого. Ето защо, в този ден, като си спомняме молитвено за всички жертви на тази необявена, но всекидневно водена война по нашите пътища, призоваваме всички вас към разумно и отговорно отнасяне към безценния дар на живота, към мъдрост и благоразумие – така щото с Божията помощ и с нашите общи усилия тази война да се прекрати и да можем да живеем в мир със себе си и с нашите ближни, да се радваме на живота, възраствайки в истините и в добродетелите на християнската ни вяра и давайки пример на останалите за мъдро и благоразумно поведение и отношение към ценността на свише дарувания ни Божи дар.\r\nБожията любов и Неговата велика милост и щедрост да бъдат с всички нас!\".", "date": "2017.11.19", "title": "В храмовете на Българска Патриаршия бяха отслужени заупокойни молитви по повод Световния ден за възпоменание на жертвите от пътнотранспортните произшествия"}
{"url": "http://www.focus-news.net/news/2017/11/19/2458636/anadolu-agency-turtsiya-prodalzhava-da-razpolaga-vaorazheni-sili-v-siriyskata-provintsiya-idlib.html", "text": "Турската армия продължава да разполага части в северната сирийска провинция Идлиб и да установява постове, които да следят примирието в региона според мирния процес от Астана, предаде  Anadolu Agency.\r\nВоенен контрол е пристигнал в събота вечерта, за да установи нов периметър за наблюдение в селските области край Алепо, който лежи в зоната за деескалация на насилието в Алепо. Турските въоръжени сили са разположени и в Африн – община разположена край сирийско-турската граница.  Агенция „Фокус“ припомня, че турската армия започна да навлиза в региона, за да установи постове за наблюдение на примирието в зоната за деескалация в Идлиб. По време на скорошните преговори в казахстанската столица Астана трите страни-гаранти: Турция, Иран и Русия се споразумяха да установят зони за деескалация в Идлиб, Алепо, Латакия и Хама.  Виктор Турмаков", "date": "2017.11.19", "title": "Anadolu Agency: Турция продължава да разполага въоръжени сили в сирийската провинция Идлиб"}
{"url": "http://www.focus-news.net/news/2017/11/19/2458637/blagoevgrad-monti-i-ice-cream-byaha-gosti-na-tretiya-den-ot-festivala-na-greyanoto-vino-v-grada.html", "text": "След силния старт на Фестивал на греяното вино, който бе открит от популярната българска група Обратен ефект и изключителното представяне на Илия Ангелов от „Диана експрес“ във втората вечер, за доброто настроение на Фестивала в третия ден се погрижи Монти от Ice Cream. Това съобщиха от пресцентъра на Община Благоевград. Монти и Ice Cream предизвикаха незабравими емоции сред своите фенове, изпълнявайки любими хитове.\r\nГостите на третата фестивална вечер имаха възможност да избират между различни сортове вина и разнообразие от ястия. Фестивал на греяното вино продължава и днес, когато е и финалът. В последната вечер, групата, която ще радва жители и гости на Благоевград, е Хоризонт.", "date": "2017.11.19", "title": "Благоевград: Монти и Ice Cream бяха гости на третия ден от Фестивала на греяното вино в града"}
{"url": "http://www.focus-news.net/news/2017/11/19/2458638/tsvetan-tsvetanov-gerb-vcherashniyat-den-e-uspeh-na-darzhavata-zaradi-solidarnostta-ni-s-horata-ot-burgaska-oblast-a-ne-uspeh-na-bsp-zaradi-ostavkata-na-dimitar-glavchev.html", "text": "Вчерашният ден го удаваме повече като успех на държавата и солидарността, която направи ПП ГЕРБ заради това, което сполетя Бургаска област. Вчера предпочетохме да бъдем сред хората, да дадем помощта си и да бъдем съпричастни към техните проблеми. Това каза председателят на ПГ на ГЕРБ и зам.-председател на партията Цветан Цветанов пред журналисти в Боровец, след Националния форум на Предприемачи ГЕРБ „За стабилна държава и развита икономика“ във връзка с твърдението на БСП, че оставката на Димитър Главчев като председател на НС е абсолютна победа за тях, предаде репортер на Агенция „Фокус“. „Хората вчера ми казаха: „г-н Цветанов, от БСП говорят, че нямало държава и липсва държава, а ние видяхме какво значи държава. От първия ден досега държавата е плътно с нас. С подкрепата, която ни дадохте ни давате шанс да се върнем към нормалния начин на живот. Благодарим Ви, това означава държава“, посочи той. „Хората ни казаха, че не могат да повярват, че има такова добро и то може да се случи в България“, коментира Цветан Цветанов. „Раздадохме 419 електроуреда, 34 ще отидат за две детски градини в две от селата в Бургаска област“, уточни той. „Оценката на хората беше коренно различна от това, което е като оценка на Пленума на БСП“, заяви председателят на ПГ на ГЕРБ.", "date": "2017.11.19", "title": "Цветан Цветанов, ГЕРБ: Вчерашният ден е успех на държавата заради солидарността ни с хората от Бургаска област, а не успех на БСП заради оставката на Димитър Главчев"}
{"url": "http://www.focus-news.net/news/2017/11/19/2458639/aleksandar-simov-bsp-koruptsiyata-nyama-da-otpadne-ot-dnevniya-red-na-obshtestvoto.html", "text": "„Ако Борисов има данни за хора, които се занимават с наркотрафик в парламента, казал ли е той властите за това, а ако не е, не излиза ли че ги прикрива?” Това попита народният представител от „БСП за България”  Александър Симов по БНР, съобщиха от пресцентъра на НС на БСП. По думите му премиерът не може да хвърля просто така информация в пространството. „Ние тук сме свикнали Борисов да говори всякакви неща, без да ги премисля и никой да не се впечетлява от това”, каза Симов. Той коментира  модела на ГЕРБ за управление на държавата. „Аз съм избран от Кърджали и знам какво представлява моделът Цвета Караянчева там – моделът, който ГЕРБ градят навсякъде, модел на роднинските връзки. Затова аз гласувах против тя да заеме мястото на председателя на НС Димитър Главчев”, обясни народният представител от левицата.\r\nАлександър Симов каза, че по време на провелия се вчера Национален съвет на БСП Корнелия Нинова е получила мандат да подпише като съвносител допълнението в Конституцията по повод приватизацията в България, а парламентарната група на „БСП за България” няма да подкрепи предложениято на ГЕРБ. „Защото може да се окаже, че всичко това се прави от ГЕРБ, за да се разследва приватизацията само на Техноимпекс и срещу председателя на БСП. Затова лидерът на опозицията ще подпише, за да не бъде обвинявана после, че се прикрива”, обясни Александър Симов.  \r\nПо повод темата за искания вот на недоверие от БСП, Александър Симов каза, че именно корупцията няма да отпадне от дневния ред на обществото. „Тази тема интересува най-много хората. До този извод съм стигнал от разговорите с хората, които непрекъснато водя. Още повече, и филмът на Елена Йончева показва как лесно се преминава границата ни с Турция, което навежда на мисълта, че тя не е строена както трябва, а за нея са платени милиони”, посочи Симов.", "date": "2017.11.19", "title": "Александър Симов, БСП: Корупцията няма да отпадне от дневния ред на обществото"}
{"url": "http://www.focus-news.net/news/2017/11/19/2458640/yambol-vazstanoveno-e-dvizhenieto-po-pat-7-elhovo-gkpp-lesovo.html", "text": "Възстановено е движението по път I-7 Елхово - ГКПП \"Лесово\". Това съобщиха от пресцентъра на Агенция \"Пътна инфраструктура\".", "date": "2017.11.19", "title": "Ямбол: Възстановено е движението по път I-7 Елхово - ГКПП \"Лесово\""}
{"url": "http://www.focus-news.net/news/2017/11/19/2458641/tass-spored-ministara-na-otbranata-na-polsha-ruskite-ucheniya-zapad-2017-sa-bili-podgotovka-za-agresiya.html", "text": "Според полския министър на отбраната Антонин Мачеревич преминалите наскоро руско-белоруски учения „Запад-2017“, са свидетелство, че Москва се готви за „агресия“, предава ТАСС.\r\nМинистърът заяви, че ученията са включвали и изстрелвания на балистични ракети „Искандер“. „Руснаците се готвеха не за отбрана, а за агресия“, подчерта Мачеревич, добавяйки, че Полша трябва да смята тези учения не за Студена, а за „Гореща“ война.  Агенция „Фокус“ припомня,  че ученията „Запад-2017“ преминаха в Беларус и в Русия между 14 и 20 септември с участието на 12 700 военнослужещи, 680 единици бойна техника, около 70 хеликоптера и самолета и 10 кораба.   Виктор Турмаков", "date": "2017.11.19", "title": "ТАСС: Според министъра на отбраната на Полша руските учения „Запад-2017“ са били подготовка за агресия"}
{"url": "http://www.focus-news.net/news/2017/11/19/2458642/tsvetan-tsvetanov-gerb-reshenieto-na-bsp-za-promenite-v-konstitutsiyata-oznachava-che-nyamat-politicheska-volya-da-gi-podkrepyat-i-demonstrirat-nyakakva-fasadna-igra.html", "text": "Това е неискрено, което означава, че нямат политическата воля да го подкрепят. Само демонстрират някаква фасадна игра. Това каза пред журналисти председателят на ПГ на ГЕРБ и зам.-председател на партията Цветан Цветанов, който взе участие на Националния форум на Предприемачи ГЕРБ „За стабилна държава и развита икономика\" в Боровец, коментирайки решението на Пленума на БСП партията да се обявив против готвените от ГЕРБ промени в Конституцията, но да даде мандат на Корнелия Нинова да ги подпише като съвносител, предаде репортер на Агенция „Фокус“. „Нормално ли е да излезе изпълнителната комисия и да каже - ние няма да подкрепим парламентарната група за дадена законодателна инициатива, но нашият лидер ще я подкрепи с гласа си“, попита той. По повод думите на Стефан Данаилов, че ГЕРБ предлагат промените заради Корнелия Нинова Цветанов коментира: „Няма такова нещо. Ако те припознават Корнелия Нинова в този казус, тя трябва да даде обяснение дали може някой да предполага хипотези в тази посока“. „Правим го заради справедливостта и заради това, което не успяха да направят политиците на Прехода“, заяви зам.-председателят на ГЕРБ. „В не малка част от случаите активните участници в техните Пленуми са тези, които са се възползвали от тези приватизационни сделки, които са извършени на територията на страната“, посочи той и допълни, че ГЕРБ иска виновните лица, заемащи определени държавни длъжности, да си понесат отговорността, защото държавата и обществото имат нужда от това. На въпрос какъв знак биха били предсрочни избори по време на Председателството Цветан Цветанов поясни: „Бих цитирал Стефан Данаилов, който каза, че не е времето за предсрочни избори. Той може да бъде използван като мъдрец в БСП. Винаги, когато Корнелия Нинова очаква някаква партийна подкрепа се подпира на него“. „Дори една година след президентските избори при Румен Радев не отидоха всички от инициативния комитет, защото може би са се разочаровали от него, а отиде само Стефан Данаилов. Той е истински родолюбец, много искрен и почтен“, посочи той. В отговор на критиките, че ГЕРБ много лесно се разделя с ценни кадри зам.-председателят на партията заяви: „Димитър Главчев не е загубен за каузата, за парламентаризма. Не сме загубили позицията, която ГЕРБ заслужава като най-голяма ПГ. Трябваше да се направи тази политическа размяна, смяна на капитана на отбора с нов, от същия отбор шампион в Шампионска лига“. В отговор на въпрос приемат ли коалиционните партньори на ГЕРБ оставките Цветан Цветанов обясни: „Не съвсем. Много са и народните представители от парламентарната ни група, които също казаха, че това надали е най-доброто, което правим в момента. Когато излагаме всички аргументи и слагаме националните интереси на преден план загърбваме всичко лично и партийно. България е над всичко“.", "date": "2017.11.19", "title": "Цветан Цветанов, ГЕРБ: Решението на БСП за промените в Конституцията означава, че нямат политическа воля да ги подкрепят и демонстрират някаква фасадна игра"}
{"url": "http://www.focus-news.net/news/2017/11/19/2458643/pazardzhik-v-krizisniya-tsentar-za-litsa-i-detsa-zhertvi-na-nasilie-v-peshtera-shte-se-provede-beseda-za-preventsiya-na-trafika-i-nasilieto.html", "text": "По повод Световния ден за борба с насилието над деца -19 ноември, Фондът за превенция на престъпността ИГА - Пазарджик ще проведе беседа с децата, настанени в Кризисния център за лица и деца жертви на насилие в Пещера, управляван от Фонд ИГА. Това съобщи за Радио „Фокус“ – Пазарджик Валентина Гешева от неправителствената организация. Тя обясни, че целта е формиране на умения за идентифициране белезите на насилие и възможностите за получаване на подкрепа в подобни ситуации. Освен това ще бъде реализирана програма за превенция на трафика и насилието. „Тя е разработена от експерти на ИГА, съвместно с местни магистрати. Програмата ще бъде представена през месец ноември в няколко учебни заведения и социални услуги в региона. Целта е да се запознаят децата и младежите с рисковете от трафик и насилие и да им се помогне да формират умения за недопускане или справяне в критични ситуации, свързани с трафика или насилието“, коментира Гешева.\r\nВаня НИКОЛОВА", "date": "2017.11.19", "title": "Пазарджик: В Кризисния център за лица и деца жертви на насилие в Пещера ще се проведе беседа  за превенция на трафика и насилието"}
{"url": "http://www.focus-news.net/news/2017/11/19/2458644/tass-priklyuchi-sreshtata-v-astana-na-vanshnite-ministri-na-rusiya-iran-i-turtsiya.html", "text": "Преговорите между министрите на външните работи на Русия, Иран и Турция Сергей Лавров, Мохамад Джавад Зариф и Мевлют Чавушоглу приключихме срещата си в Анталия.  Срещата продължи два часа и бе посветена на разрешаването на сирийската криза, предава ТАСС.\r\n„Събрахме се за обсъждане на конкретните въпроси за подготовката на срещата между президентите на трите страни, която ще се състои на 22 ноември в Сочи“, заяви Лавров. Той определи работата на срещата в Анталия като „много полезна“ – „договорихме се по ключови въпроси“.\r\n„Като подготовка по военна линия преди срещата в Сочи ръководителите на генералните щабове на трите страни ще проведат отделна среща“, съобщи Лавров.  Виктор Турмаков", "date": "2017.11.19", "title": "ТАСС: Приключи срещата в Астана на външните министри на Русия, Иран и Турция"}
{"url": "http://www.focus-news.net/news/2017/11/19/2458645/targovishte-zadarzhan-e-izvarshitel-na-telefonna-izmama-otnel-5-700-lv-ot-vazrastna-zhena-v-popovo.html", "text": "Задържан е извършител на телефонна измама, отнел 5 700 лв. от възрастна жена в Попово. Това съобщиха от ОДМВР - Търговище. На 17 ноември 2017 г. след проведени в РУ - Попово оперативно-издирвателни действия е установен извършителят на измама след обаждане на стационарен телефон, извършена на 14 ноември 2017 г. в гр. Попово, при която след използване на сценария за необходимост да бъде оказано съдействие на полицията за задържане на извършители на телефонни измами, от владението на 71-годишна жена от гр. Попово е отнета сумата от 5 700 лв. Извършител на деянието е 59-годишният Р.Д. от с. Ясеновец, обл. Разград, който при реализиране на престъпната схема е играел ролята на куриер/муле/. Установена е съпричастността му при извършване на още две телефонни измами - в градовете Силистра и Исперих. \r\nР. Д. е задържан за срок до 24 часа в РУ - Попово. По случая е образувано досъдебно производство по описа на РУ - Попово. На Р. Д. е повдигнато обвинение на извършеното от него деяние.", "date": "2017.11.19", "title": "Търговище: Задържан е извършител на телефонна измама, отнел 5 700 лв. от възрастна жена в Попово"}
{"url": "http://www.focus-news.net/news/2017/11/19/2458646/pregled-na-mezhdunarodnite-novini-do-13-chasa-agentsiya-fokus.html", "text": "Преговорите между министрите на външните работи на Русия, Иран и Турция Сергей Лавров, Мохамад Джавад Зариф и Мевлют Чавушоглу приключихме срещата си в Анталия.  Срещата продължи два часа и бе посветена на разрешаването на сирийската криза.\r\n„Събрахме се за обсъждане на конкретните въпроси за подготовката на срещата между президентите на трите страни, която ще се състои на 22 ноември в Сочи“, заяви Лавров. Той определи работата на срещата в Анталия като „много полезна“ – „договорихме се по ключови въпроси“.\r\n„Като подготовка по военна линия преди срещата в Сочи ръководителите на генералните щабове на трите страни ще проведат отделна среща“, съобщи Лавров. \r\n*** Според началник-щаба на турската армия ген. Хулуси Акар съюзът на Анкара с НАТО не трябва да бъде подкопаван.\r\n„На скоро, по време на едно от ученията на НАТО ние имахме неприятно и неприемливо събитие, извършено от лице, което може да бъде подкрепяно от Терористичната организация на гюленистите“, заяви ген. Акар. „Администрацията на Алианса реагира навреме и правилно. Не трябва да позволяваме никому да подкопава нашия съюз и солидарност“, добави той.\r\nАгенция „Фокус“ припомня, че по-рано Турция изтегли частите си от учение на НАТО в Норвегия, след како името на турския президент Реджеп Тайип Ердоган се появи в списъка с „условните врагове“. По-късно генералният секретар на Алианса Йенс Столтенберг се извини. \r\n*** Афганистански и чуждестранни специални части са атакували затвор в южната провинция Хелманд, където талибаните са държали в плен най-малко 30 души и са ги освободили.\r\nСред освободените има четири деца на 12-годишна възраст, както и двама полицейски служители. 20 души са били арестувани от талибаните заради това, че са помагали на правителството или са били членове на семейството на афганистански полицаи и военни.\r\nТалибаните заявиха в официално свое заявление, че спасените хора са престъпници, обвинени в грабежи, отвличания и други престъпления. \r\n*** Силен пожар е избухнал в пекинското предградие Синцзян. Най-малко 19 души са загинали, а още осем са ранени. \r\nПострадалите са хоспитализирани. Властите установяват причините за инцидента. Разследването е поето под личния контрол на секретаря на партийния комитет на Пекин Цай Ци. \r\n*** Жителите на Чили ще гласуват, за да изберат наследник на настоящия си президент Мишел Башелет.\r\nКандидатите са осем, но за фаворит се смята милиардерът-консерватор Себастиан Пинера, президент на страната между 2010 и 2014 г. Кандидатът на социалистите Алехандро Гуилие се смята за негов най-реалистичен претендент.\r\nСпоред социологическите проучвания Пинера води, макар и да няма да успее да събере повече от 50% от гласовете, което означава, че в страната най-вероятно ще се проведе балотаж. \r\n*** Край бреговете на Нова Каледония е регистрирано земетресение с магнитуд 6,7 по скалата на Рихтер.\r\nЗеметресението е регистрирано в 20:25 часа местно време (11:25 часа българско време) на 74 км. източно от главния град на островите Тадине на дълбочина от 25,3 км. \r\nНяма данни за жертви и разрушения. Не се съобщава за появата на вълни-цунами.", "date": "2017.11.19", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/11/19/2458647/tsvetan-tsvetanov-gerb-bsp-sa-dokazali-che-ne-mogat-da-rabotyat-za-horata.html", "text": "БСП са доказали, че не могат да работят за хората. Единственото, което правят, е да вредят на държавата и да я отклоняват от единствения възможен път пред нея – европейския. Някога чували ли сте ги те да кажат една добра дума за премиера Борисов, който в цяла Европа е навсякъде приет и желан гост. Това заяви зам.-председателят на ГЕРБ и председател на ПГ на партията Цветан Цветанов, който изнесе лекция на тема „Обществено-политическата ситуация в страната“ в рамките на Националния форум на Предприемачи ГЕРБ „За стабилна държава и развита икономика“,съобщиха от пресцентъра на ПП ГЕРБ. Двудневната конференция се провежда в Боровец, а нейни организатори са ПГЕРБ, сдружение „Граждани за европейско развитие на България“ и фондация „Ханс Зайдел“. Цветан Цветанов подчерта, че от опозицията рушат държавността. „Те ще продължат да оборват политиките ни с компромати и манипулации, а не с аргументи“, допълни той.\r\n„Надеждата на БСП, че могат да имат управленски мандат на чело с Корнелия Нинова няма да ги напусне. Това е психическото разстройство на една политическа партия,  което няма да могат да преодолеят през целия наш 4 годишен мандат, защото ГЕРБ ще изкара мандата си до докрай“, категоричен бе Цветан Цветанов. По думите му БСП не могат да предложат реални политики и решения и филмът на Елена Йончева е бил поредната манипулация.\r\nЗам.-председателят на ГЕРБ напомни, че след президентските избори миналата година, ГЕРБ и премиерът Борисов са взели тежкото и непопулярно решение да подадат оставка. „Представяте ли си какво щеше да стане, ако бяхме останали на власт тогава – опозиционните сили щяха да се радикализират и стабилността на държавата в навечерието на европредседателството щеше да е под въпрос“, коментира Цветанов и отчете, че в крайна сметка е било взето правилното решение. „Трябва да благодаря и на всички наши структури в страната, които подходиха с изключителна мотивация и желание към това изпитание за ГЕРБ“, допълни той.\r\n„Преди два дни също взехме много тежко решение. Димитър Главчев подаде оставка като председател на Народното събрание. Искам да подчертая, че това бе негов личен акт, с който той доказа, че е отговорен политик, за когото егото не е по-важно от парламентаризма. Той, като всеки един нормален човек, се поддаде на емоциите си и допусна грешка. Делян Добрев също като него стана жертва на агресивния подход на опозицията“, сподели Цветанов. Той коментира, че от ГЕРБ не са отказват от председателския пост в парламента, а просто сменя капитана си. „Представяте ли си какво послание щяхме да отправим към европейските си партньори, ако следващата седмица председателят на ЕП Антонио Таяни беше говорил пред полупразна пленарна зала? С какви очи после можехме да кажем, че сме част от силна и обединена Европа?“, попита председателят на ПГ на ГЕРБ и коментира, че с избора на Цвета Караянчева за наследник на Главчев напрежението в парламента е било потушено и той е продължил нормално работата си.\r\nЦветан Цветанов сподели, че вчера е бил в Бургаско, където е участвал в разпределението на 419 електроуреда, закупени благодарение на 100-те хиляди лева, които ГЕРБ дари от партийна си субсидия в помощ на пострадалите от наводненията домакинства в областта. „Хората идваха при мен и казваха следното: от опозицията се изявяват като морални съдници и твърдят, че няма държава. „Когато обаче се случи бедствието, вие бяхте до нас. Държавата дойде и ни помогна да възстановим щетите и да преодолеем стреса““\r\n„Румен Радев каза, че евродокладът е витиеват. Очевидно е пропуснал какво се споменава в него, а именно, че политическата нестабилност по време на служебното правителство е спряло провеждането на реформи“, напомни лидерът на ПГ на ГЕРБ. Той анонсира, че ГЕРБ започва усилена подготовка за европейските избори след година и половина, за да докаже, че е достоен член на европейското семейство. По думите ми евродепутатите ни са страхотни хора и политици и работят единствено в интерес на държавата. „Да сте чули БСП някога да говорят за Западните Балкани? Те приветстваха ли подписването на исторически договор за добросъседство с Македония?“, попита Цветан Цветанов.\r\nТой се обърна към предприемачите от ГЕРБ и ги призова да бъдат все така инициативни. „Само така ще успеем да разширим периферията за подкрепа към ГЕРБ“, добави Цветан Цветанов. Той подчерта, че ГЕРБ е номер едно и ще остане номер едно. „Това е така, защото само ние можем да покажем реалните резултати от нашите политики“, категоричен бе зам.-председателят на партията. \r\n„В момента име недостиг на квалифицирана работна ръка и затова приоритет на правителството на Бойко Борисов е образованието. Ние непрекъснато увеличаваме парите в сектора, защото можем да се го позволим благодарение на по-добрата събираемост и икономическия ръст“, уточни Цветан Цветанов. Той коментира, че напоследък за зачестили пътнотранспортните произшествия и като причина за това посочи проблемите с пътната инфраструктура на места и балканският манталитет на водачите. „Каквото зависи от държавата ще продължим да го правим, а именно – ремонт на пътищата. Искам обаче да помоля шофьорите – бъдете по-търпеливи и не подценявайте ситуацията“, призова зам.-председателят на ГЕРБ.", "date": "2017.11.19", "title": "Цветан Цветанов, ГЕРБ: БСП са доказали, че не могат да работят за хората"}
{"url": "http://www.focus-news.net/news/2017/11/19/2458648/reuters-velikobritaniya-shte-predstavi-svoeto-predlozhenie-po-smetkata-za-brekzit-predi-sreshtata-na-es-prez-dekemvri.html", "text": "Британският финансов министър Филип Хамънд заяви, че страната ще предостави своите предложения как да уреди финансовите си задължения пред ЕС преди срещата на Съвета на Съюза през следващия месец, предава  Reuters.\r\nПо-рано министър-председателят на страната Тереза Мей заяви, че има още работа за вършене, за да започнат преговорите по Брекзит, докато ЕС напомни за крайния срок преди декемврийската среща тя да представи предложението си за „сметката по развода“.\r\n„Ние ще направим нашите предложения през ЕС на време за срещата на Съвета“, заяви Хамънд. \r\nМиналата седмица Тереза Мей се срещна с другите лидери на страните членки на ЕС по време на срещата на високо равнище в Готенбург в Швеция, за да се опита да разбие безизходицата относно това колко трябва да плати Великобритания при напускането си на Съюза след 16 месеца.  Виктор Турмаков", "date": "2017.11.19", "title": "Reuters: Великобритания ще представи своето предложение по „сметката“ за Брекзит преди срещата на ЕС през декември"}
{"url": "http://www.focus-news.net/news/2017/11/19/2458649/pernik-dnes-shte-badat-transportirani-telata-na-zaginalite-v-tezhkata-katastrofa-kray-selo-mikre.html", "text": "Днес докарват телата на загиналите в тежката катастрофа край село Микре. Това съобщиха от пресцентъра на Община Перник. Придвижването се организира от пернишките траурни агенции, които проявиха съпричастност към трагедия на своите съграждани. Община Перник ще обезпечи погребенията и ще бъде отпусната еднократна помощ по 325 лв. на почернените семейства.\r\nВ деня на траура - 20 ноември, ще бъдат погребенията на загиналите в нелепия пътно-транспортен инцидент.\r\nПерник е почернен, отменени са всички  увеселителни мероприятия, тържества и весели ритуали за периода от 8 до 24 часа в понеделник. На територията на общината националните и общинските знамена ще бъдат спуснати наполовина.\r\nТази жестока драма разтърси Перник. Всички сме в шок! Не можем да приемем загубата на нашите невинни съграждани. Никога не съм преживявала подобно нещо! Тази жестока катастрофа е трудна за осмисляне! - с тези думи изрази тъгата си кметът Вяра Церовска.", "date": "2017.11.19", "title": "Перник: Днес ще бъдат транспортирани телата на загиналите в тежката катастрофа край село Микре"}
{"url": "http://www.focus-news.net/news/2017/11/19/2458650/neven-boyanov-it-spetsialist-zachestyavat-sluchaite-na-kiber-prestapleniya-vav-velikotarnovski-region.html", "text": "Зачестяват случаите на кибер престъпления във Великотърновски регион. Това каза за Радио „Фокус“ – Велико Търново Невен Боянов, програмист от Велико Търново. По думите му сигнали за такъв тип престъпления се подават поне веднъж -два пъти месечно. Изградена стратегия за борбата с тях все още няма. Боянов заяви, че получава подобни оплаквания ежемесечно. „Тези престъпления съществуват без съмнение, а причината хората да не говорят публично за тях е, че те засягат лична информация, която все пак няма как, а и не трябва да бъде споделяна. Трябва да се води по-сериозна информационна кампания и сред населението, и сред фирмите, а и сред местните власти. Превенцията е най-важното нещо, защото след като вече се е случило нещо, тепърва да се търси кой какво е направил, с каква информация разполага и как ще я използва, е много трудно“, обясни специалистът. Боянов подчерта, че местните власти и фирмите в региона рядко се обръщат към експертите за помощ, ако няма на лице конкретен проблем. По думите му основният начин за превенция е честата смяна на паролите в различните акаунти. Той посъветва и да не се използва един и същи код за няколко сайта и приложения.\r\nЛуиза ТРАНЧЕВА", "date": "2017.11.19", "title": "Невен Боянов, IT специалист: Зачестяват случаите на кибер престъпления във Великотърновски регион"}
{"url": "http://www.focus-news.net/news/2017/11/19/2458651/tass-ministrite-na-vanshnite-raboti-na-rusiya-turtsiya-i-iran-obsadiha-dopuskaneto-na-kyurdite-do-natsionalniya-dialog-v-siriya.html", "text": "Руският външен министър Сергей Лавров съобщи, че по време на преговорите в Анталия заедно с колегите си от Иран и Турция Мохамад Джавад Зариф и Мевлют Чавушоглу са обсъдили въпроса дали кюрдите да участват в Конгреса за национален диалог в Сирия, предава ТАСС.\r\n„Обсъдихме всички въпроси“, заяви Лавров, отговаряйки на журналистически въпрос дали е бил обсъден въпроса за участието на кюрдите в дейността на Конгреса. „Не мога да се впускам в детайли. Нашите препоръки ще бъдат доложени на президентите на страните ни. Те ще вземат решенията по тези предложения, които ще бъдат внесени“, добави той.  Виктор Турмаков", "date": "2017.11.19", "title": "ТАСС: Министрите на  външните работи на Русия , Турция и Иран обсъдиха допускането на кюрдите до националния диалог в Сирия"}
{"url": "http://www.focus-news.net/news/2017/11/19/2458652/api-dvizhenieto-se-osashtestvyava-v-edna-lenta-po-pat-1-sofiya-botevgrad-v-rayona-na-yaz-bebresh-poradi-patnotransportno-proizshestvie.html", "text": "Движението се осъществява в една лента по път I-1 София - Ботевград, в района на яз. \"Бебреш\", поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.11.19", "title": "АПИ: Движението се осъществява в една лента по път I-1 София - Ботевград, в района на яз. \"Бебреш\", поради пътнотранспортно произшествие"}
{"url": "http://www.focus-news.net/news/2017/11/19/2458653/afp-zapochnaha-prezidentskite-izbori-v-chili.html", "text": "В Чили започна гласуването за първи кръг на президентските избори, като бившият президент Себастиан Пинера най-вероятно ще затвърди статута си на фаворит в наследяването на настоящия държавен глава Мишел Башелет, предава  AFP.\r\nВсе още не е ясно дали 67-годишният милиардер Пинера, който е президент между 2010 и 2014 г., ще успее да получи повече от 50% от гласовете на първи кръг или ще се изправи на балотаж срещу някой от другите претенденти – най-вероятно независимият, но подкрепян от социалистите Алехандро Гуилие.  Виктор Турмаков", "date": "2017.11.19", "title": "AFP: Започнаха президентските избори в Чили"}
{"url": "http://www.focus-news.net/news/2017/11/19/2458654/agentsiya-fokus-izlachva-na-zhivo-vav-feysbuk-brifinga-sled-izvanrednata-sreshta-v-ministerski-savet-za-zachestilite-katastrofi-v-otsechkata-lovech-yablanitsa.html", "text": "Агенция „Фокус“ излъчва на живо във „Фейсбук“ брифинга след извънредната среща в Министерски съвет за зачестилите катастрофи в отсечката Ловеч – Ябланица. \r\nВидеото може да гледате на живо в страницата на ИА „Фокус“ във „Фейсбук“", "date": "2017.11.19", "title": "Агенция „Фокус“ излъчва на живо във „Фейсбук“ брифинга след извънредната среща в Министерски съвет за зачестилите катастрофи в отсечката Ловеч - Ябланица"}
{"url": "http://www.focus-news.net/news/2017/11/19/2458655/hilari-klintan-kak-donald-tramp-uspyava-da-svarshi-rabota-mezhdu-pisaneto-na-komentari-v-tuitar-i-igrite-na-golf.html", "text": "Бившият държавен секретар на САЩ Хилари Клинтън заяви, че победилият я на изборите през 2016 г. президент Доналд Тръмп е „обсебен“ да я критикува. Тя изрази почуда как така той успява да свърши някаква работа „между писането в социалната мрежа „Туитър“ и игрите на голф“, пише The Hill.\r\n„Честно, между писането на коментари в „Туитър“ и голфа, той как успява да направи нещо? Не разбирам“, заяви Клинтън. Нейният коментар е в отговор на това, че Тръмп я нарече от профила си в социалната мрежа „най-големия и най-лош губещ на света“ и я предизвика да се изправи отново срещу него на президентските избори през 2020 г.  Виктор Турмаков", "date": "2017.11.19", "title": "Хилари Клинтън: Как Доналд Тръмп успява да свърши работа между писането на коментари в „Туитър“ и игрите на голф"}
{"url": "http://www.focus-news.net/news/2017/11/19/2458656/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На българо-турската граница, на ГКПП – Капитан Андреево и ГКПП – Лесово, трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2017.11.19", "title": "ГД \"Гранична полиция\": Интензивен е трафикът за товарни автомобили на изход на ГКПП – Капитан Андреево и ГКПП – Лесово"}
{"url": "http://www.focus-news.net/news/2017/11/19/2458657/api-vazstanoveno-e-dvizhenieto-v-dvete-lenti-po-pat-i-1-sofiya-botevgrad-v-rayona-na-yaz-bebresh.html", "text": "Възстановено е движението в двете ленти по път I-1 София - Ботевград, в района на яз. \"Бебреш\". Това съобщиха от пресцентъра на Агенция \"Пътна инфраструктура\".", "date": "2017.11.19", "title": "АПИ: Възстановено е движението в двете ленти по път I-1 София - Ботевград, в района на яз. \"Бебреш\""}
{"url": "http://www.focus-news.net/news/2017/11/19/2458658/reuters-robart-mugabe-e-uvolnen-ot-posta-predsedatel-na-upravlyavashtata-partiya-v-zimbabve.html", "text": "Президентът на Мугабе Робърт Мугабе е уволнен от управляващия Национален африкански съюза на Зимбабве – Патриотичен фронт, предава  Reuters, позовавайки се на източници, участвали на специална среща на партията, на която бе решена съдбата на държавния глава.\r\n„Той бе уволнен“, заяви делегат на срещата. „Емерсън Мнангагва е новият ни председател“, добави той. Трима други делегати потвърдиха информацията.  Виктор Турмаков", "date": "2017.11.19", "title": "Reuters: Робърт Мугабе е уволнен от поста председател на управляващата партия в Зимбабве"}
{"url": "http://www.focus-news.net/news/2017/11/19/2458659/smolyan-s-postavyane-na-tsvetya-varhu-peshehodnite-pateki-v-grada-beshe-pochetena-pametta-na-zaginalite-pri-katastrofi.html", "text": "С поставяне на цветя върху пешеходните пътеки в града беше почетена паметта на загиналите при катастрофи по повод Световния ден за възпоменание на жертвите при пътнотранспортни произшествия. Това съобщиха от пресцентъра на Община Смолян. Точно в 12.00 часа в цялата Смолянска област бяха задействани оповестителни сирени за една минута в памет на загиналите при катастрофи. Бяха поставени цветя на пешеходни пътеки. В инициативите се включиха кметът Николай Мелемов, зам.-областният управител Адриан Петров, директорът на ОД МВР – Смолян старши комисар Николай Димов, РД ПБЗН , “Пътна полиция”, БЧК – Смолян, Регионално управление на образованието, Регионална здравна инспекция, ученици, граждани и др.\r\nПо решение на Главната асамблея на Организацията на обединените нации всяка трета неделя на месец ноември се отбелязва Световния ден за възпоменание на жертвите от пътнотранспортни произшествия.\r\nВсяка година в следствие на пътнотранспортни произшествия загиват и биват тежко наранявани и трайно осакатявани деца, младежи, зрели и възрастни хора. Голяма част от тези катастрофи са били предотвратими. Те са свързани с грешки и нарушения на участниците в движението, както и с пропуски на проектантите на пътнотранспортна система. Много често хората, участващи в движението по пътищата забравят за себе си, за близките, за хората, които превозват и за останалите участници в движението. Пътните инциденти са най-безсмислената причина за смъртността сред хората. Катастрофите оставят трайна следа в живота на пострадалите. Мъката и страданията на семействата и близките на жертвите при катастрофи са неописуеми.\r\nНека на този ден споменем с добро хората, които са загинали, да изкажем съболезнования на техните семейства и призовем живите да пазят живота и здравето при движение по пътищата.\r\nНеобходимо е проблемите на безопасността по пътищата да намерят място в ежедневието на семействата, училищата, в отношенията и отговорността на участниците в движението, защото безопасността е споделена отговорност.", "date": "2017.11.19", "title": "Смолян: С поставяне на цветя върху пешеходните пътеки в града беше почетена паметта на загиналите при катастрофи"}
{"url": "http://www.focus-news.net/news/2017/11/19/2458660/adriana-grigorova-direktsiya-sotsialno-podpomagane-varna-uvelichava-se-broyat-na-semeystvata-koito-poluchavat-pomoshtite-si-v-chuzhbina.html", "text": "Увеличава се броят на семействата, които получават помощите си в чужбина. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. „985 са постъпилите заявления за първите девет месеца на 2017 година с искане за получаване на помощи в страни от ЕС. Това е една от причините за намаляването на броя на лицата, които получават семейни помощи“, посочи Адриана Григорова.\r\nЗа деветмесечието на годината социалната дирекция във Варна е подпомогнала 50 непълнолетни и малолетни майки. Според анализа за дейността на дирекцията през отчетния деветмесечен период са подпомогнати 1 185 деца са със трайни увреждания. Адриана Григорова подчерта, че обикновено процентът на децата с трайни увреждания остава непроменен.\r\nПо отношение на другата програма – за интеграция на хора с увреждания, 22 102 лица с трайни увреждания са получавали различни интеграционни добавки за периода. \"Наблюдава се намаление с около 5% на лицата, които подават заявки и получават интеграционни добавки\", отбеляза Адриана Григорова. По думите ѝ за деветмесечието 2 972 лица са подали заявление за отпускане на медицински и помощни средства, приспособления и  изделия. „10 167 лица с трайни увреждания са се възползвали от правото си да получат безплатни годишни винетки за моторни превозни средства“, каза още Адриана Григорова.\r\nМарияна ВАЛЕНТИНОВА", "date": "2017.11.19", "title": "Адриана Григорова, Дирекция „Социално подпомагане“ – Варна: Увеличава се броят на семействата, които получават помощите си в чужбина"}
{"url": "http://www.focus-news.net/news/2017/11/19/2458661/sofiya-remarke-na-tovaren-avtomobil-se-e-otkachilo-v-dvizhenie-na-patya-sofiya-botevgrad-nyama-postradali-ili-razpilyan-tovar.html", "text": "Ремарке на товарен автомобил се е откачило в движение на пътя София-Ботевград, в района на яз. \"Бебреш\". Това съобщиха за Агенция „Фокус“ от пресцентъра на МВР. Вследствие на случилото се няма пострадали хора и разпилян товар на пътното платно. Очаква се да дойде екип на „Пътна помощ“, за да изтегли ремаркето, а до тогава полицаи регулират движението.\r\nИван ЛАЗАРОВ", "date": "2017.11.19", "title": "София: Ремарке на товарен автомобил се е откачило в движение на пътя София-Ботевград, няма пострадали или разпилян товар"}
{"url": "http://www.focus-news.net/news/2017/11/19/2458662/politico-zhan-klod-yunker-potvardi-podkrepata-si-kam-ispanskiya-ministar-predsedatel-otnosno-kataluniya.html", "text": "Председателят на Европейската комисия Жан-Клод Юнкер подкрепи испанския министър-председател Мариано Рахой и начина, по който той се справя с кризата, предизвикана от опита на Каталуния да се отцепи, предава  Politico.\r\n„Като председател на ЕК, аз подкрепям позицията на испанското правителство. Знаете ли защо? Защото подкрепям тези, които уважават закона“, заяви Юнкер по време на интервю пред испански медии. „ЕС е основан на върховенството на закона, а моите каталунски приятели направиха именно обратното: нарушиха закона“, добави той.\r\nЮнкер допълни, че не е имал „и един личен контакт“ с бившия регионален лидер на Каталуния Карлес Пучдемон, който е обвинен в подстрекаване към бунт в Испания заради това, че обяви едностранно независимостта на областта и в момента. След това той се установи в Брюксел. \r\nСъщевременно председателят на ЕК предупреди каталунците да не се опитват да се отделят. „Историята ни учи, че не трябва да култивираме регионални капризи и да ги противопоставяме на националната идентичност. Човек не се бори така за регионалната си идентичност“, допълни той. „Подкрепят Европа на регионите, но не ми харесва идеята някой да напуска страните, когато си пожелае“, смята Юнкер.  Виктор Турмаков", "date": "2017.11.19", "title": "Politico: Жан-Клод Юнкер потвърди подкрепата си към испанския министър-председател относно Каталуния"}
{"url": "http://www.focus-news.net/news/2017/11/19/2458663/episkop-arseniy-zhivotat-e-bozhi-dar-i-ne-tryabva-da-bade-otneman-s-lekotata-na-koyato-sme-svideteli-vseki-den-po-patishtata.html", "text": "Животът е Божи дар и благословение за всеки от нас и не трябва да бъде отнеман с лекотата, на която сме свидетели всеки ден. Това каза епископ Арсений, който отслужи панихида за загиналите при катастрофи в митрополитския храм „Света Марина“ в Пловдив, в Световния ден на жертвите на пътнотранспортни произшествия, предаде репортер на Радио „Фокус“ - Пловдив. „Земният живот се дава като благословение и подготовка за вечния живот и затова не може да бъде безразсъдно прекъсван от никого“, каза Арсений и призова всички към разумно шофиране. „Когато си спомняме за всички жертви на тази необявена, но всекидневно водена война по нашите пътища, ви призовавам към разумно и отговорно отнасяне към безценния дар живота, към мъдрост и благоразумие, за да може с Божия помощ и общи усилия тази война да се прекрати и да живеем в мир с нашите близки и да се радваме на живота“, каза епископ Арсений.\r\nЦветана ТОНЧЕВА", "date": "2017.11.19", "title": "Епископ Арсений: Животът е Божи дар и не трябва да бъде отнеман с лекотата, на която сме свидетели всеки ден по пътищата"}
{"url": "http://www.focus-news.net/news/2017/11/19/2458664/ministar-valentin-radev-mvr-shte-predostavi-statistika-za-opasni-uchastatsi-ot-patishta-kadeto-da-badat-napraveni-podobreniya.html", "text": "МВР ще направи предписание за опасни участъци от пътища, какъвто е и този участък, близо до Ловеч. Такива места има на 66-ти км на магистрала „Марица“ и на други места, където знаем, че се случват повече катастрофи. Това каза вътрешният министър Валентин Радев на брифинг след извънредната среща в Министерски съвет заради зачестилите катастрофи в отсечката Ловеч-Ябланица, предаде репортер на Агенция „Фокус“. „МВР ще предостави на другите министерства статистиката. Там да бъдат направени подобрения на пътищата“, заяви той. „Дали с релефна маркировка или с други неща. Дори ако трябва и препроектиране на пътищата, за да избегнем обективни причини за пътно-транспортни произшествия. Ако трябва да се направят промени в законодателството“, посочи министърът. „От 1000 в България жертвите по пътищата намаляха до близо 600. След това се увеличиха малко. От една година наблюдаваме тенденция, сравнявайки днешния ден със същия ден от миналата година, 50-60 са по-малко убитите. Опитваме се да натискаме надолу това число, да няма толкова жертви, но това е статистиката“, обясни Валентин Радев. „Направени бяха промени в законодателството, очакваме подобрение в края на годината. Промените в Закона за движение по пътищата и Закона за МВР малко бавно, но да окажат своето влияние това число да намалява, жертвите по пътищата да не са толкова, да достигнем нивата до 600, ако може и надолу“, допълни той. „До 2020 година трябва да стигнем до половината от смъртните случаи, да се изравним с числата от Европа“, уточни вътрешният министър. „И премиерът, и всички ние изказваме съболезнования на близките на всички, които загинаха там“, заяви Валентин Радев. „С много тревога и загриженост говорихме и за последствията, за жертвите, за ранените, за икономическите последствия. Говорихме и за мерките, които ще вземем във всички области“, обясни той. „Всеки министър и главният секретар на МВР докладваха какво може да се направи, как може да продължи в добра посока работата на институциите, за да намалим натиска върху нарушителите, за да няма такива случаи“, каза още вътрешният министър.\r\nЛюба АЛЕКСИЕВА", "date": "2017.11.19", "title": "Министър Валентин Радев: МВР ще предостави статистика за опасни участъци от пътища, където да бъдат направени подобрения"}
{"url": "http://www.focus-news.net/news/2017/11/19/2458665/ria-novosti-12-dushi-sa-zaginali-pri-raketen-obstrel-v-siriyskiya-grad-homs.html", "text": "12 души са загинали, а 27 са ранени по време на ракетен обстрел по мелница за зърно в град Хомс в западната част на Сирия, предава РИА Новости.\r\n„Броят на загиналите е 12 души. Ранените са 27. Двете ракети, взривили се на територията на мелницата, станаха причина за големи разрушения. Затрупани са още много хора, затова и броят на ранените и загиналите може да се увеличи“, съобщава местната полиция. \r\nРайоните, разположени северно от Хомс, откъдето терористите водят огън, влизат в зоните за деескалация на насилието, договореността за които бе постигната в Астана.   Виктор Турмаков", "date": "2017.11.19", "title": "РИА Новости: 12 души са загинали при ракетен обстрел в сирийския град Хомс"}
{"url": "http://www.focus-news.net/news/2017/11/19/2458666/pazardzhik-uvelichavat-se-prihodite-ot-noshtuvki-v-mestata-za-nastanyavane-v-oblastta.html", "text": "Приходите от нощувки в местата за настаняване (хотели, мотели, къмпинги, хижи и други), в област Пазарджик са 2 449 750 лева, или с 8.0% повече в сравнение със същия период на миналата година. Това съобщи за Радио „Фокус“ – Пазарджик Гергана Спасова, главен експерт в отдел „Статистически изследвания“ – Пазарджик. Тя обясни, че е регистрирано увеличение на приходите от български граждани – с 10.8%  и намаление от чужди – с 4.9%. Общата заетост на леглата в местата за настаняване през септември 2017 година е 41.0%, като тя е по-висока в местата за настаняване с 3, 4 и 5 звезди – 54.4%, в сравнение със заетостта в местата за настаняване с 1 и 2 звезди (15.9%).  В сравнение със същия месец на предходната година общата заетост на леглата намалява с 2.7 процентни пункта, като при местата за настаняване с 3, 4 и 5 звезди намалението е с 1.3 процентни пункта, а при местата за настаняване с 1 и 2 звезди – с 6.1 процентни пункта.\r\nВаня НИКОЛОВА", "date": "2017.11.19", "title": "Пазарджик: Увеличават се приходите от нощувки в местата за настаняване в областта"}
{"url": "http://www.focus-news.net/news/2017/11/19/2458667/ministar-valentin-radev-uvelichihme-dva-pati-globite-za-previshena-skorost-i-se-opitvame-maksimalno-da-podobrim-rabotata-si-za-da-stigat-do-narushitelite.html", "text": "Всички граждани знаят, че увеличихме два пъти глобите за превишена скорост. Опитваме се максимално да подобрим работата си, за да стигат глобите до гражданите. Това каза вътрешният министър Валентин Радев на брифинг след извънредната среща в Министерски съвет заради зачестилите катастрофи в отсечката Ловеч-Ябланица, предаде репортер на Агенция „Фокус“. „Промени са направени, но не се спазват правилата. Обръщам се към всички граждани, като министър на вътрешните работи, отговорен пряко за нарушителите и наказанията, които се налагат“, заяви той. „Всеки трябва да бъде отговорен на пътя. Качвайки се в автомобила си да знае, че освен собствения си живот и на тези с него, застрашава и другите“, посочи вътрешният министър. „Надяваме се и много вярваме, че всички неща, които ще бъдат казани ще стигнат до гражданите и всички ще вземем мерки. До Нова година, а и след това, да намерим натиска върху произшествията и върху нарушителите“, коментира Валентин Радев. „Ще се опитаме да въведем и по-драстични мерки, от досегашните. И сега записаното в Закона за движение по пътищата и в другите нормативни документи има гаранции, че ако се спазва няма да такава ситуация по пътищата“, каза още той.\r\nЛюба АЛЕКСИЕВА", "date": "2017.11.19", "title": "Министър Валентин Радев: Увеличихме два пъти глобите за превишена скорост и се опитваме максимално да подобрим работата си, за да стигат до нарушителите"}
{"url": "http://www.focus-news.net/news/2017/11/19/2458668/burgas-shofyorite-da-se-dvizhat-s-povisheno-vnimanie-po-pat-ii-73-shumen-karnobat-v-rayona-na-selo-prilep-poradi-patnotransportno-proizshestvie.html", "text": "Шофьорите да се движат с повишено внимание, спазвайки указанията на служителите на \"Пътна полиция\" по път II-73 Шумен - Карнобат (Ришки проход), в района на село Прилеп, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Леките автомобили се движат с пропускателен режим.", "date": "2017.11.19", "title": "Бургас: Шофьорите да се движат с повишено внимание по път II-73 Шумен - Карнобат, в района на село Прилеп, поради пътнотранспортно произшествие"}
{"url": "http://www.focus-news.net/news/2017/11/19/2458669/reuters-siriyskata-armiya-osvobodi-za-vtori-pat-grad-abu-kemal-ot-islyamska-darzhava.html", "text": "Сирийската армия и нейните съюзници са успели да поемат пълен контрол над град Абу Кемал, последният по-значителен град в Сирия, контролиран от „Ислямска държава“, предаде  Reuters.\r\nСирийската армия обяви победа над ислямистите в града по-рано този месец, но те организираха контранастъпление, използвайки „спящи клетки“, скрити в града. Изгонването на „Ислямска държава“ от града означава, че само няколко села по река Ефрат, както и околната пустиня, както и няколко изолирани джобове по другите части на страната, остават под контрола на обявения през 2014. „халифат“. \r\n„Сирийската армия и нейните съюзници изгониха „Ислямска държава“ от последния ѝ бастион на сирийска земя“, съобщава ливанска медия, свързана с биещата се на страната на сирийското правителство шиитска групировка „Хизбулла“. \r\nБазираната в Лондон Сирийска обсерватория за правата на човека съобщи, че по-голямата част от ислямистите са се изтеглили от града, като боевете продължават в покрайнините на освободения град.  Виктор Турмаков", "date": "2017.11.19", "title": "Reuters: Сирийската армия освободи за втори път град Абу Кемал от „Ислямска държава“"}
{"url": "http://www.focus-news.net/news/2017/11/19/2458670/neven-boyanov-it-spetsialist-sotsialno-inzhenerstvo-e-edin-ot-osnovnite-pohvati-koito-kiber-prestapnitsite-u-nas-izpolzvat.html", "text": "„Социално инженерство“ е един от основните похвати, които кибер престъпниците у нас използват. То представлява събиране на лична информация чрез фалшиви онлайн пощи. Това обясни за Радио „Фокус“ – Велико Търново IT специалистът Невен Стефанов. Той уточни, че това е т. нар. индиректен начин за набавяне на лични данни и пароли. Причината хората да му се доверяват е, че те мислят, че кореспондират с познати. „Друг много често използван метод е пращането на имейли, които сдържат линкове за смъкване на приложения. Там също се използва „социално инженерство“. Пращат Ви линк, като вие понеже имате доверие на човека, от когото е изпратено, защото е използван фалшив имейл адрес и понеже не разбирате, си инсталирате приложението. То не прави нищо, освен да сканира това, което въвеждате чрез клавиатурата и по този начин, за определено време, това приложение успява да събере вашите пароли от различните сайтове“, обясни специалистът. По думите му основният проблем е, че повечето потребители и фирми си мислят, че са защитени. Начините за превенция са включването в различни разяснителни кампании и семинари. Такива се провеждат във Велико Търново поне два – три пъти в годината. Допълнителна информация за тях всеки може да открие чрез местния Клуб на програмистите.\r\nЛуиза ТРАНЧЕВА", "date": "2017.11.19", "title": "Невен Боянов, IT специалист: „Социално инженерство“ е един от основните похвати, които кибер престъпниците у нас използват"}
{"url": "http://www.focus-news.net/news/2017/11/19/2458671/ministar-ivaylo-moskovski-shte-zadalzhim-prevoznite-sredstva-koito-izvarshvat-obshtestven-transport-da-badat-oborudvani-s-videoregistratori-i-kolani.html", "text": "В наредби ще задължим в най-кратки срокове всички превозни средства, които изпълняват обществен превоз да се оборудват с видеорегистратори – камери, които заснемат в реално време периметъра извън превозното средство, тоест цялата пътна обстановка и биха могли да бъдат в голяма полза на колегите от МВР, ако се стигне до инциденти. Това ще са едни своеобразни „черни кутии“. Това каза министърът на транспорта, информационните технологии и съобщенията Ивайло Московски на брифинг след извънредната среща в Министерски съвет заради зачестилите катастрофи, предаде репортер на Агенция „Фокус“.   „На второ място като техническа препоръка без значение на годините на превозното средство да е задължено да се оборудват абсолютно всички седалки с колани“, допълни министър Московски. „На трето място – няма да слагаме ограничения на годините на превозните средства, но ще приложим изискване за евростандарт за технически характеристики с най-съвременните системи за безопасност“, отбеляза още той.  „Категорично ще бъдем безкомпромисни към водачи и събития, които могат да доведат до тежки произшествия“, подчерта министър Московски. „Ще направим преглед на цялата система за подготовка на водачите“, каза още той, като уточни, че ще бъде въведен механизъм, чрез който системите на ИА „Автомобилна администрация“ да бъдат информирани за промяна в здравословното състояние на водачите. „Това ще е посоката, колкото и да създаде дискомфорт на превозвачите, считаме, че човешкият живот трябва да бъде максимално гарантиран и обезопасен“, посочи министър Московски. По думите му  контролните органи на ИА „Автомобилна администрация“ ще засилят интензивността и динамиката на проверките на абсолютно всички пунктове за технически прегледи.  „В скоро време, може би седмици ще влезе и предложение за законопроект за създаване на регистрационен режим на автосервизите и автоморгите,  с което отново ще имаме правомощие да контролираме тяхната дейност. Всички това е от гледна точка на гарантиране на безопасност и на едно нормално техническо качество на превозните средства. Ако считаме, че към момента все още има празноти на контрола на пътя, при всички положения след въвеждането и на ТОЛ системата това ще бъде покрито“, коментира още транспортният министър. На въпрос в какви срокове ще бъда задължени  превозните средства, които извършват обществен транспорт, да бъда оборудвани с видеорегистратори и колани, той отговори, че това ще стане в близките няколко месеца. \r\nЛюба АЛЕКСИЕВА", "date": "2017.11.19", "title": "Министър Ивайло Московски: Ще задължим превозните средства, които извършват обществен транспорт, да бъдат оборудвани с видеорегистратори и колани"}
{"url": "http://www.focus-news.net/news/2017/11/19/2458672/st-komisar-atanas-ilkov-odmvr-plovdiv-patnata-obstanovka-v-plovdivsko-e-edna-ot-nay-tezhkite-v-stranata.html", "text": "Пътната обстановка в Пловдивско е една от най-тежките в страната. Това каза пред журналисти в Пловдив старши комисар Атанас Илков, директор на ОДМВР, след панихидата по повод Световния ден на жертвите на пътно-транспортни произшествия, предаде репортер на Радио „Фокус“ - Пловдив. „Въпреки намалението на загиналите и ранените през тази година, в сравнение с предишната, работата за превенция не бива да спира“, каза Илков. Той посочи, че ежедневно полицията е ангажирана с дейности за подобряване на пътната обстановка. „В непрекъснат контакт сме с общинската и областната администрация, когато имаме нужда от тяхното съдействие”, добави той.\r\n800 тежки пътни произшествия с травматизъм са станали от началото на годината до вчера в Пловдив и областта, съобщи инспектор Ботьо Гиргинов, от КАТ „Пътна полиция”. Загинали са 49 души, а 1021 са ранени. Според Гиргинов активните съвместни действия на институциите и неправителствените организации срещу войната по пътищата трябва да продължи. „Борбата трябва да продължи и в семейството при възпитание на децата“, каза Гиргинов.\r\nОбластният управител Здравко Димитров каза, че ще настоява за всички районни управления в областта да бъдат осигурени 10 000 лева за една година, за да се закупят дрегери за проверка за употреба на наркотици. „Те са също толкова опасни, както алкохола, и трябва да са налични при проверка на улицата“, добави Димитров.\r\nЦветана ТОНЧЕВА", "date": "2017.11.19", "title": "Ст. комисар Атанас Илков, ОДМВР-Пловдив: Пътната обстановка в Пловдивско е една от най-тежките в страната"}
{"url": "http://www.focus-news.net/news/2017/11/19/2458673/gl-komisar-mladen-marinov-vodachite-izvarshili-tezhko-patno-narushenie-shte-se-izvezhdat-ot-avtomobilniya-potok-i-nakazvat-v-nay-blizkoto-rayonno-upravlenie.html", "text": "Разпоредил съм от днес водачите, които са извършили тежко пътно нарушение да се извеждат от автомобилния поток и да се наказват в най-близкото районно управление. Това каза главният секретар на МВР гл. комисар Младен Маринов, на брифинг в Министерския съвет, след среща при премиера Бойко Борисов във връзка със зачестилите катастрофи в участъка Ловеч-Ябланица, предаде репортер на Агенция „Фокус“. „Снощи с министър Радев бяхме на място на трите инцидента в трасето към Ловеч. Идеята беше да проверим на място дали има нещо, което не сме направили, дали нещо липсва по инфраструктурата на пътното съоръжение. Установихме, че пътното съоръжение е направено по европейски стандарт с ясно видима маркировка, трасирано със светлоотразителни знаци и мантинели, абсолютно всичко, което е необходимо, е извършено. Към този момент през 20 км имаше пост на полицията, по цялото трасе и въпреки всичко се оказа, че това не е достатъчно и пак се случи пътнотранспортно произшествие с човешки жертви“, коментира Маринов. По думите му в името на човешкия живот ще се предприемат още по-рестриктивни мерки към нарушителите на Закона за движение по пътищата. \r\n„Анализът за тези пътнотранспортни произшествия показа, че те са се случили единствено и само от грубо незачитане на Закона за движение по пътищата от водачите. В тази връзка съм разпоредил и от днес ще се изпълнява при констатирано тежко нарушение на Закона за движение по пътищата водачите да се извеждат от автомобилния поток и наказанията да се налагат в най-близкото районно управление на МВР“, допълни главният секретар и уточни, че в извън населени места може да не е толкова близко. „Призивът ми е, ако искате да стигнете на време, не нарушавайте правилника. В противен случай ще бъде необходимо да посетите районното управление, което е в този участък“, каза още гл. комисар Младен Маринов. \r\nЛюба АЛЕКСИЕВА", "date": "2017.11.19", "title": "Гл. комисар Младен Маринов: Водачите, извършили тежко пътно нарушение, ще се извеждат от автомобилния поток и наказват в най-близкото районно управление"}
{"url": "http://www.focus-news.net/news/2017/11/19/2458674/bbc-frenski-politsay-ubi-trima-dushi-na-ulitsata-sled-tova-se-samoubi.html", "text": "Френски полицай уби трима души на улицата, след което се самоуби, предаде BBC. Инцидентът е станал в събота във френския град Сарсел, близо до Париж. При стрелбата са ранени неговата приятелка, майка й и сестра й. Загиналите са бащата на момичето и двама минувачи, които не са имали никаква връзка с нападателя. По данни на местните власти, полицаят е стрелял със служебното си оръжие. \r\nСпоред кмета на града, полицаят наскоро се е разделил с приятелката си.  Калина Жекова", "date": "2017.11.19", "title": "BBC: Френски полицай уби трима души на улицата, след това се самоуби"}
{"url": "http://www.focus-news.net/news/2017/11/19/2458675/smolyan-kmetat-nikolay-melemov-otkri-natsionalniya-festival-po-boyni-sportove-za-kupata-na-sv-arhangel-mihail.html", "text": "Кметът Николай Мелемов откри Националния фестивал по бойни спортове за Купата на „Св. Архангел Михаил”, който се провежда в Спортната зала „Величко Чолаков”. Община Смолян е домакин на мащабното спортно събитие и е сред основните организатори. Това съобщиха от пресцентъра на Общината. „Като кмет съм щастлив, че ще открия този Национален фестивал, който се провежда за първи път и то в град Смолян. Винаги съм казвал, че спортът е много важен, защото той формира основни качества на всяка личност. Желая на всички състезатели здраве, воля, успехи”, каза градоначалникът и откри състезанието. Той получи плакет от останалите организатори за това, че Общината е домакин и организатор на първи си по рода си Национален фестивал по бойни спортове.\r\nАрхимандрит Висарион отслужи водосвет за здраве и благоденствие на турнира, който е на името св. Архангел Михаил. В откриването участваха талантите от ОДК и Общинския духов оркестър.\r\nАтрактивните състезания стартираха, а умения на тепиха демонстрират 300 състезатели. Стиловете са няколко. Карате по правилата на WKF, Джу-Джицу Файтинг, Полицейска лична защита, Дуо и Дуо шоу по правилата на IJJF.\r\nСред организаторите са и Спортен клуб \"БУДОКА-България\", Българска федерация по полицейска лична защита (БФПЛЗ), Българска федерация \"Джиджицу\" и Българска карате федерация.", "date": "2017.11.19", "title": "Смолян: Кметът Николай Мелемов откри Националния фестивал по бойни спортове за Купата на „Св. Архангел Михаил”"}
{"url": "http://www.focus-news.net/news/2017/11/19/2458676/ministar-nikolay-nankov-500-000-lv-samo-tazi-godina-sa-investirani-v-patniya-uchastak-lovech-yablanitsa.html", "text": "500 000 лв. само тази година са инвестирани в пътния участък Ловеч-Ябланица. Това каза министърът на регионалното развитие и благоустройството Николай Нанков на брифинг в Министерския съвет след среща при премиера Бойко Борисов във връзка със зачестилите катастрофи в участъка Ловеч-Ябланица, предаде репортер на Агенция „Фокус“. „Контролните механизми, които и понастоящем функционират, по никакъв начин не можем да кажем, че не са ефективни, напротив. Но забелязвам обратна пропорционалност между качеството на пътната инфраструктура и честотата на ПТП. Пътят София-Варна, в участъка на област Ловеч, от село Сопот до разклона Ловеч-Троян-с. Ябланица, е основно ремонтиран през 2015 г. Това е един от най-добрите републикански пътища в страната от гледна точка на пътна безопасност и инфраструктура. Само тази година за полагане на маркировка, ограничителни системи, мантинели, знаци, за изчистване на храсти, дерета, по-добра видимост на пътя, са инвестирани 500 000 лв.“, коментира Нанков и уточни, че за тези години, в които има по-добро качество на пътя, са повишени и то с проценти, дори в пъти, тежките пътнотранспортни произшествия, включително и жертвите. „Още не са приключили следствените действия, но в тези хипотези се говори наистина за човешка грешка, неправилни изпреварвания на наистина пътна инфраструктура, която отговаря на всички съвременни изисквания, специално в този участък. Трябва да си дадем ясна сметка, че тук все пак говорим за републикански път през последните 15 години и трафикът по него е нараснал с над 70%, а тежкотоварният почти три пъти, което е един от факторите да ни дава основание денонощно да форсираме и да работим с максимални усилия за бързото стартиране на реалната реализация на автомагистрала „Хемус“, каза още Николай Нанков. \r\nЛюба АЛЕКСИЕВА", "date": "2017.11.19", "title": "Министър Николай Нанков: 500 000 лв. само тази година са инвестирани в пътния участък Ловеч-Ябланица"}
{"url": "http://www.focus-news.net/news/2017/11/19/2458677/pavel-pavlov-kmet-na-s-kochevo-obsht-sadovo-yazovirat-v-seloto-e-v-otlichno-sastoyanie-poddarzha-se-i-ne-predstavlyava-opasnost-za-naselenieto.html", "text": "Язовирът в село Кочево е в отлично състояние, поддържа се и не представлява опасност за населението. Това каза за Радио „Фокус“ – Пловдив кметът на населеното място Павел Павлов. По думите му водоемът е отдаден под наем. „Миналата седмица му бе извършена проверка от компетентните органи. Те дадоха положителна оценка на състоянието му. Никога досега язовирът не е бил толкова добре поддържан“, коментира Павел Павлов.\r\nКметът на Кочево посочи, че към днешна дата жителите на селото са между 400 и 500. Основният отрасъл на хората е земеделието. В село Кочево доминира отглеждането на фъстъци, царевица, жито и пъпеши. Селището има автобусни линии със Садово и Асеновград, а железопътни – със Садово и Пловдив. В селото има храм, наречен „Св, Георги Победоносец“, построен около 1887 година. Всяка година на 6 май – Гергьовден в църквата има служба и курбан, като се събират много хора от цялото село. Традиционният събор на Кочево е на 28 август, когато жителите почитат Успение на Пресвета Богородица по стар стил.\r\nТони МИХАЙЛОВ", "date": "2017.11.19", "title": "Павел Павлов, кмет на с. Кочево, общ. Садово: Язовирът в селото е в отлично състояние, поддържа се и не представлява опасност за населението"}
{"url": "http://www.focus-news.net/news/2017/11/19/2458678/reuters-vlastite-v-ankara-zabraniha-izlachvaneto-na-filmi-ili-obshtestveni-proyavi-na-gey-tematika.html", "text": "Властите в турската столица Анкара забраниха излъчването на филми или обществени прояви на гей тематика, предаде Reuters. В изявление на кметството се съобщава, че считано от 18 ноември 2017 г. се забраняват всякакви събития, свързани с лесбийки, гей, бисексуални и трансджендър хора в кина и театри, а също обществени осъждания, интервюта и изложби. Според властите, подобни прояви биха могли да предизвикат омраза и враждебност сред обществеността, което на свой ред представлява опасност пред обществената сигурност. \r\nВ сряда Анкара забрани германски филмов фестивал на хомосексуална тематика, като изтъкна като причина за решението си обществената сигурност и терористична заплаха. \r\nЗабраната ще засили притесненията сред правозащитниците и западните партньори на Турция за състоянието на гражданските свободи под управлението на Партията на справедливостта и развитието на президента Реджеп Тайип Ердоган.   Калина Жекова", "date": "2017.11.19", "title": "Reuters: Властите в Анкара забраниха излъчването на филми или обществени прояви на гей тематика"}
{"url": "http://www.focus-news.net/news/2017/11/19/2458679/pazardzhik-samo-edin-lichen-lekar-obsluzhva-zhitelite-na-rodopskoto-selo-pobit-kamak-stomatolog-i-apteka-nyama.html", "text": "Само един е личният лекар в родопското село Побит камък, съобщи за Радио „Фокус” – Пазарджик Антон Мехов, кмет на населеното място. Стоматолог няма, използва се този в общинския център Сърница. Аптека също няма. „Общопрактикуващият лекар успява да обхване всички жители на селото. Има медицинска сестра, която е на разположение за децата от детската градина и учениците от началното училище. Проблем остава единствено Спешната помощ. Има изнесен екип през работните дни в Сърница, който се отзовава на сигнали, но през двата почивни дни се чака линейка от Велинград, която пристига в селото за над 1 час”, уточни Мехов. Село Побит камък има около 650 жители, разположено е на над 1300 м надморска височина, на 10 км от общинския център Сърница.\r\nАлбена ЖИЛЕКОВА", "date": "2017.11.19", "title": "Пазарджик: Само един личен лекар обслужва жителите на родопското село Побит камък, стоматолог и аптека няма"}
{"url": "http://www.focus-news.net/news/2017/11/19/2458680/afp-vanshnite-ministri-na-iran-rusiya-i-turtsiya-obsadiha-situatsiyata-v-siriya.html", "text": "Високопоставени дипломати от Иран, Русия и Турция се срещнаха в Анталия, за да обсъдят гражданската война в Сирия преди тристранната среща на върха в руския град Сочи в сряда, предаде AFP. Турският външен министър Мевлют Чавушоглу се срещна с колегите си от Русия и Иран, Сергей Лавров и Мохамед Джауад Зариф, на закрити врата. В изявление сред разговорите Лавров определи срещата като „много продуктивна“ и заяви, че представителите на трите страни са постигнали съгласие по всички основни въпроси, но не даде повече подробности. \r\nСрещата идва на фона на затихването на насилието в продължаващата вече шест години война в Сирия, въпреки което политическото решение на кризата все още изглежда далеч.  Калина Жекова", "date": "2017.11.19", "title": "AFP: Външните министри на Иран, Русия и Турция обсъдиха ситуацията в Сирия"}
{"url": "http://www.focus-news.net/news/2017/11/19/2458681/stara-zagora-deset-horovi-sastava-ot-stranata-shte-vzemat-uchastie-v-natsionalniya-horov-festival-petko-staynov-v-kazanlak.html", "text": "Десет хорови състава от Павел Баня, София, Пловдив, Шумен, Дупница, Хасково, Русе, Стара Загора, Ямбол и Свищов ще вземат участие във второто издание на Националния хоров фестивал в рамките на Музикални празници „Петко Стайнов“, каза за Радио „Фокус“ диригентът Младен Станев, един от организаторите на проявата. Той поясни, че участниците във фестивала са подбрани чрез селекция, като важно условие за подбора е изпълнението на произведения от Петко Стайнов. Във връзка с това в края на музикалната проява Фондация „Петко Стайнов“ ще присъди своята награда за най-добро изпълнение на Стайнова творба. В тазгодишното издание на фестивала ще вземе участие и хор от Гърция, като идеята на организаторите е в бъдеще той да прерастне в международен. \r\nСтайновите празници ще се проведат в Казанлък в дните от 1 до 3 декември.\r\nВ рамките на фестивала на 1 декември в залата на ИМ „Искра“ от 17.00 часа ще се състои концертът „Музиката е светлина“ с участието на Хор на слепите „Академик Петко Стайнов“, Детска вокална група „Усмивки“ при училището за незрящи „Луи Брайл“ – София и индивидуални изпълнителни – певци и инструменталисти.\r\nНа 2 декември от 11.30 часа в Исторически музей „Искра“ ще се състои Хоров концерт с участието на солисти, оркестър, хор „Петко Стайнов“, хор „Родина“ – Стара Загора, които под диригентството на Негово Високопреосвещенство Митрополит Киприан ще изпълнят „Миса Криола“ от Ариел Рамирес.\r\nОт 15.00 часа в Информационния център на ул. „Искра“4 ще бъде прожектиран филм за Петко Стайнов. След прожекцията организаторите предвиждат дискусия за творчеството на композитора. По време на дискусията ще бъдат разисквани теми за интерпретационни особености на стила на Стайнов, значимост на творчеството 40 години след кончината на композитора, връзката на композитора и образованието в училище. Модератор ще бъде д-р Галина Луканова, председател на Българския хоров съюз. От 17.30 часа в Исторически музей „Искра“ ще се състои I-ви хоров концерт с участието на Детско-девически хор „Евмолпия“ – Пловдив, Представителен мъжки хор „Св. Иван Рилски“ – Дупница, Хор „Аве Музика“ – София. \r\nНа 3 декември от 11.30 часа в Дом „Петко Стайнов“ ще се състои Камерен концерт на вокалната студия на Стефка Минева, а от 13.30 часа в Исторически музей „Искра“ – II-ри хоров концерт, с участието на хор „Касиана Доместика“ – Шумен, Общински хор – Димитровград и Хор „Севтополис“ – Казанлък.\r\nСлавяна ГАЙДАРОВА", "date": "2017.11.19", "title": "Стара Загора: Десет хорови състава от страната ще вземат участие в Националния хоров фестивал „Петко Стайнов“ в Казанлък"}
{"url": "http://www.focus-news.net/news/2017/11/19/2458682/anadolu-agency-turskata-armiya-prodalzhava-da-razpolaga-voenna-tehnika-v-severozapadna-siriya.html", "text": "Турската армия продължава да разполага военна техника в северозападната част на Сирия за създаване на наблюдателни постове в зоната на деескалация в Идлиб, съобщи Anadolu Agency. Военната техника се дислоцира от различни райони на Турция и се струпва в турската провинция Хатай на границата със Сирия. Поредният конвой с военна техника е преминал на сирийска територия в събота вечерта. \r\nПодразделения на Въоръжените сили на Турция се разполагат на границата на провинция Иддлиб и района Африн, който е под контрола на кюрдските сили. \r\nОт генералния щаб на турската армия посочват, че разполагането на войски в Идлиб ще продължи.  Калина Жекова", "date": "2017.11.19", "title": "Anadolu Agency: Турската армия продължава да разполага военна техника в Северозападна Сирия"}
{"url": "http://www.focus-news.net/news/2017/11/19/2458683/ministar-nikolay-nankov-v-rayona-na-yablanitsa-vav-vtornik-shte-polozhim-pilotno-shumyashta-markirovka.html", "text": "В района на Ябланица вторник пилотно ще положим шумяща маркировка. Това каза министърът на регионалното развитие и благоустройството Николай Нанков на брифинг в Министерския съвет след среща при премиера Бойко Борисов във връзка със зачестилите катастрофи в участъка Ловеч-Ябланица, предаде репортер на Агенция „Фокус“. „Автомагистрала „Хемус“ е едно от основните решения не само като икономически и социални ползи за Северна България, но и от гледна точка на пътната безопасност. Затова стартирахме още тази година 9,3 км от Ябланица до разклона за Тетевен. Проектираме  и останалите 50 км до разклона Ловеч-Плевен, за да можем до година да стартираме с обществената поръчка за избор на строител и 2018-2019 г. в този участък автомагистрала „Хемус“ да започнем с реално физическо изпълнение. Да облекчим веднъж трафика и втори път да създадем необходимите условия за сигурно, безопасно и бързо преминаване през ловешка и плевенска област по направлението София-Варна и София-Русе“, коментира Нанков. По думите му основната презумпция и функционална характеристика на ТОЛ системата е да се даде справедлив модел да се генерират достатъчно ресурси за подобряване качеството на републиканските пътища и основно с фокус върху пътната безопасност. „Тя ще даде възможност и да имаме в реално време изключително добър контрол и на лекотоварни, но и на тежкотоварния трафик, включително с въвеждането и монтирането на трафик камери ще можем да отчитаме и средна скорост на преминаване по автомагистралните участъци. Нашата основна цел, освен довършването на автомагистрала „Хемус“, е 2018 г. да имаме изградена функционираща ТОЛ система, което ще има и добавена стойност от гледна точка и на пътната безопасност и сигурността на движение и преминаване“, допълни той и уточни, че отделно от това настоящият участък не се нуждае от допълнително обезопасяване. „Изключвам една малка отсечка от „Хемус“ в посока Варна, в района на Ябланица, още във вторник, съобразено с метеорологичните условия, ще положим пилотно напречна хоризонтална маркировка (т.нар. шумяща маркировка). Така ще може да подобрим безопасността и да се намалят случаите като снощния инцидент със заспал шофьор на тежкотоварен автомобил, който предизвика ПТП“, каза още Николай Нанков. \r\nЛюба АЛЕКСИЕВА", "date": "2017.11.19", "title": "Министър Николай Нанков: В района на Ябланица във вторник ще положим пилотно шумяща маркировка"}
{"url": "http://www.focus-news.net/news/2017/11/19/2458684/narodnite-predstaviteli-ot-gerb-v-plovdiv-shte-provedat-priemni-na-20-noemvri.html", "text": "Народните представители от  ГЕРБ-Пловдив ще приемат граждани от избирателния си район в понеделник, 20 ноември, съобщиха от пресцентъра на ПП ГЕРБ. Менда Стоянова – председател на Комисията по бюджет и финанси в 44-тото Народно събрание, ще се среща с граждани от 16.00 в централния офис на  ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще приема от 16.30 часа в офиса на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, ще има приемна от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика, организира приемна от 16.00 в офиса на  ГЕРБ на ул. \"Коста Паница\" № 5.", "date": "2017.11.19", "title": "Народните представители от ГЕРБ в Пловдив ще проведат приемни на 20 ноември"}
{"url": "http://www.focus-news.net/news/2017/11/19/2458685/ministar-valentin-radev-ima-edni-hora-koito-ne-znayat-kakvo-pravyat-na-patishtata-sreshtu-tyah-shte-uvelichim-natiska.html", "text": "Има едни хора, които не знаят какво правят на пътищата и върху тях се опитваме да има натиск с начините, правилата и законът, който позволява държавата. Това каза министърът на вътрешните работи Валентин Радев на брифинг в Министерския съвет след среща при премиера Бойко Борисов във връзка със зачестилите катастрофи в участъка Ловеч-Ябланица, предаде репортер на Агенция „Фокус“. „Държавата застава зад тези, които не нарушават правилата, които продължават да действат в законите и нормативните уредби.  Ще бъдем по-стриктни при изискванията и при плащането и вземането на парите от глобите, което е добра мярка, но тя разхлабва дисциплината. Увеличавайки този натиск, това е само срещу онези, които са нарушители. С тях ще бъдем безкомпромисни, така че всички останали да не се притесняват. Всеки един, който не нарушава правилата по пътищата, не води до травми и жертви, той няма от какво да се притеснява“, коментира Радев и подчерта, че усилието им е само и единствено срещу тези, които драстично нарушават пътищата, не се съобразяват със законите и водят до жертви. \r\n„На ден в София само по 900 автомобила се регистрират. Трябва да си говорим колко много са станали автомобилите и въобще превозните средства в държавата или вече да говорим и за нарушителите.  Защо шофьорите не се стряскат? Трябва да спазваме правилата и се опитваме, спазвайки ги, това да даде ефект. Тези промени, които направихме са за два пъти увеличение на глобите за скоростта. Какво да направим, да ги увеличим 4 пъти? Знаем какво правят сърбите и това обсъждахме, ако искате и това да кажа. Там какви са рестрикциите, как съдът веднага осъжда и т.н. Е, някои неща при нас се правят по европейски, не могат да станат толкова бързо. Отиваме да видим какво да направим още, за да засилим натиска върху тези, които нарушават правилата по демократичен начин“, обясни Радев и подчерта, че не могат да правят нещата от днес за утре, защото така им се иска. „Премиерът това каза одеве: „Да, знам, че не може да стане веднага, иска ни се на всичките, но направете го по правилата. Направете каквтото трябва в парламента, внесете го пак закона“. Нямаме друг начин. По време на демокрация какво да правим – да почнем да стреляме по тях? Вчера бях там. Гледаме тоя път, аз изобщо го избягвам, а минавам по магистралата, ами то една забележка никой не можа да направи. Отстрани ленти, вътре маркировки, всичко му има. Как станаха там тези нарушения? Гледаме и не вярваме, че се е случило това нещо“, каза още Валентин Радев. \r\nЛюба АЛЕКСИЕВА", "date": "2017.11.19", "title": "Министър Валентин Радев: Има едни хора, които не знаят какво правят на пътищата – срещу тях ще увеличим натиска"}
{"url": "http://www.focus-news.net/news/2017/11/19/2458686/ministar-nikolay-nankov-shte-poseti-oblast-ruse.html", "text": "На 20 ноември (понеделник) министърът на регионалното развитие и благоустройството Николай Нанков ще посети област Русе, съобщиха от пресцентъра на МРРБ. Визитата ще започне от гр. Бяла, където в 10.00 часа министърът ще провери ремонтните дейности на Беленски баир на главен път Ι-5 Русе – ГКПП Маказа. По-късно, в 11.00 часа, в сградата на Общината, Николай Нанков ще проведе работна среща с кмета на Русе Пламен Стоилов и народни представители от региона, с които ще обсъди важни за града инфраструктурни обекти. В 11.45 часа при ж.п. прелеза на речна гара до ул. „Мостова” министърът ще присъства на първата копка на обект: „Рехабилитация и изграждане на зона за обществен отдих по крайбрежната ивица в района на ж.п. прелеза на речна гара до ул. „Мостова”, гр. Русе - първи, втори и трети етап” по проект: „Реконструкция и рехабилитация на пешеходната среда и изграждане на зони за обществен отдих”, финансиран по Програма „Региони в растеж” 2014-2020. След това, в 12.15 часа министър Николай Нанков ще посети кръговото кръстовище при бул. „Придунавски” и бул. „Фердинанд” (хотел „Рига”), където ще провери напредъка  на изпълнението на строително-монтажните  работи по проект „Интегрирана система за градски транспорт на гр. Русе – етап 2”, финансиран по ОП „Региони  в растеж” 2014-2020 г. По-късно, в 14.30 часа, регионалният министър ще посети блок „Русия” в града, където ще се срещне с представителите на Сдружението на собствениците (ул. „Шести септември” 90).", "date": "2017.11.19", "title": "Министър Николай Нанков ще посети област Русе"}
{"url": "http://www.focus-news.net/news/2017/11/19/2458687/mevlyut-chavushoglu-moskva-ankara-i-teheran-sa-postignali-seriozen-napredak-v-pregovorite-za-siriya.html", "text": "Москва, Анкара и Техеран са постигнали сериозен напредък в преговорите за Сирия. Това заяви министърът на външните работи на Турция Мевлют Чавушоглу след среща с своите руски и ирански колеги Сергей Лавров и Мохамед Джауад Зариф в Анталия, предаде РИА Новости. \r\n„Успяхме съществено да сближим позициите си по отношение на примирието и снижаването на напрежението в зоните на деескалация. Ситуацията в Сирия  се е подобрила значително в сравнение с миналата година“, каза Чавушоглу пред журналисти. Той отбеляза, че кризата в Сирия няма друго решение, освен политическото, и напомни за чувствителността на Турция по отношение на сирийската кюрдска партия Демократически съюз, която Анкара разглежда като терористична организация, свързана със забранената в страната Кюрдска работническа партия. „Нашата чувствителност по темата за Демократическия съюз е известна. Това, че за нас тяхното участие в мероприятията за търсене на политическо решение на кризата в Сирия е неприемливо, ние сме заявявали не само пред нашите колеги, но и в женевския формат. Русия и Иран добре разбират нашата чувствителност“, добави турският външен министър. \r\nСрещата на дипломатите идва преди тристранната среща на върха между Турция, Русия и Иран за Сирия. Тя ще се проведе на 22 ноември в Сочи.  Калина Жекова", "date": "2017.11.19", "title": "Мевлют Чавушоглу: Москва, Анкара и Техеран са постигнали сериозен напредък в преговорите за Сирия"}
{"url": "http://www.focus-news.net/news/2017/11/19/2458688/ruse-andrey-novakov-i-plamen-nunev-otkriha-oborudvana-staya-v-ag-otdelenieto-na-mbal-yuliya-vrevska-byala.html", "text": "Евродепутатът от ГЕРБ/ЕНП Андрей Новаков и народният представител от ГЕРБ-Русе и областен координатор на партията Пламен Нунев откриха днес новооборудвана стая в отделението по акушерство и гинекология на УМБАЛ „Юлия Вревска“, съобщиха от пресцентъра на ПП ГЕРБ. Преустройството и обзавеждането е извършено с лични средства на евродепутата. Там е извършен основен ремонт, като са поставени две легла за родилки и две за новородени, други нови мебели, апаратура и битови електроуреди.\r\nПри откриването Андрей Новаков пожела здраве и успешно полагане на грижите от страна на всички лекари и медицински персонал за новото поколение.\r\nСъбитието бе уважено от председателя на Общински съвет – Бяла Мариан Антонов, общински съветници, кмета на Община Бяла Димитър Славов, неговите заместници, управителя на дружеството и екипа на лечебното заведение.", "date": "2017.11.19", "title": "Русе: Андрей Новаков и Пламен Нунев откриха оборудвана стая в АГ - отделението на МБАЛ „Юлия Вревска“ – Бяла"}
{"url": "http://www.focus-news.net/news/2017/11/19/2458689/hasan-tahirov-bnapsh-v-balgariya-se-razviva-nay-kachestveniyat-shafran-na-svetovno-nivo.html", "text": "Направихме лабораторен анализ, който показа, че в България се развива най-качественият шафран на световно ниво. Това каза в интервю за Агенция „Фокус“ Хасан Тахиров, председател на Българската национална асоциация на производителите на шафран и биологични шафранови продукти (БНАПШШП). „С жена ми решихме да опитаме как ще вирее шафранът в България. Доставихме първите луковици от Русия и Иран. Първите 4 години сами пробвахме как ще расте, експериментирахме на държавни опитни полета във Враца, Русе, Пловдив, Бял извор, Кърджали“, обясни той. „След това дадохме луковици на 40-50 села в Кърджалийска област, за да видим как ще се развие, тъй като има различно почвено съдържание в региона“, посочи Хасан Тахиров и допълни, че шафранът вирее идеално навсякъде. „Бях в министерството на земеделието, в различни институции за семеизпитване като Института по земеделие със световноизвестния професор по земеделие Атанас Атанасов. С тяхна подкрепа и с помощта на медиите успяхме да стигнем до хората. Да им покажем, че отглеждането на шафран има бъдеще и наистина е много доходно“, заяви той. „Бързата възвръщаемост е най-важното. С едни луковици се започва от началото на юли до края на септември. През октомври започваш да получаваш обратно инвестицията си. При нашите климатични условия всяка развита луковица се умножава на от 6-8 до 15 броя“, каза още председателят на асоциацията. \r\nБиляна ИВАНОВА", "date": "2017.11.19", "title": "Хасан Тахиров, БНАПШ: В България се развива най-качественият шафран на световно ниво"}
{"url": "http://www.focus-news.net/news/2017/11/19/2458690/afp-alzhirskata-bregova-ohrana-e-spryala-blizo-300-migranti-opitvashti-se-da-dostignat-evropa.html", "text": "Алжирската брегова охрана е спряла близо 300 мигранти, опитващи се да достигнат европейския бряг на Средиземно море, предаде AFP. За периода от четвъртък до неделя службата е прихванала и спасила общо 286 алжирски граждани от плавателни съдове във водите край западния крайбрежен град Оран, се казва в изявление на министерството на отбраната. \r\nВ края на септември италианската брегова охрана спря 165 алжирски мигранти южно от Сардиния.  Калина Жекова", "date": "2017.11.19", "title": "AFP: Алжирската брегова охрана е спряла близо 300 мигранти, опитващи се да достигнат Европа"}
{"url": "http://www.focus-news.net/news/2017/11/19/2458691/gartsiya-otdeli-120-mln-evro-za-razvitie-na-malkiya-biznes-v-alternativniya-turizam.html", "text": "Гръцкото правителство отдели 120 млн. евро за развитие на малкия бизнес в алтернативния туризъм, предават гръцките медии, като уточняват, че програмата ще бъде активирана в средата на декември т.г. \r\nСредствата ще бъдат насочени предимно към селския и спортния туризъм, както и към други специфични области. Целта е да се създаде висококачествена услуга и да се открият нови работни места, предава Радио „Фокус“ в рубриката „Балкански туристически часовник“. \r\nСпоред плановете на Министерството на туризма фирмите ще могат да разчитат на помощ от 25 000 до 400 000 хиляди евро, като за проекти с по-висока стойност ще се търсят допълнителни начини на финансиране - собствени средства или кредит. Проекти на стойност под 25 000 евро няма да се финансират. \r\nДържавното участие в инвестициите е до 45 %, като може да достигне и до 50 %, ако се предвижда откриването на нови работни места.", "date": "2017.11.19", "title": "Гърция отдели 120 млн. евро за развитие на малкия бизнес в алтернативния туризъм"}
{"url": "http://www.focus-news.net/news/2017/11/19/2458692/pernik-na-20-noemvri-v-grada-shte-bade-otsluzhena-liturgiya-v-pamet-na-zaginalite-v-katastrofata-kray-loveshkoto-selo-mikre.html", "text": "В Перник ще бъде отслужена литургия в памет на загиналите в ужасяващата катастрофа край ловешкото село Микре, съобщиха от пресцентъра на Община Перник. Църковният ритуал ще бъде на 20 ноември от 9.00 часа в централния храм \"Св. Иван Рилски\". \r\nНа литургията ще присъства кметът Вяра Церовска и нейният екип, както и много граждани, които ще отдадат почит към загиналите 9 перничани, които загубиха живота си в нелепия инцидент, този петък, край село Микре. \r\n20 ноември е обявен и за ден на траур на територията на Община Перник.", "date": "2017.11.19", "title": "Перник: На 20 ноември в града ще бъде отслужена литургия в памет на загиналите в катастрофата край ловешкото село Микре"}
{"url": "http://www.focus-news.net/news/2017/11/19/2458693/varna-dvama-mazhe-sa-zadarzhani-za-grabezh-i-ubiystvo-v-selo-voyvodino.html", "text": "Двама мъже са задържани за грабеж и убийство на самотно живеещ мъж в село Войводино, съобщиха от пресцентъра на МВР. В резултат на денонощни усилия на служители на ОДМВР – Варна, осъществени под наблюдението на окръжната прокуратура, са задържани И.М. (29 г.) и А.П. (27 г.) от Вълчи дол. Двамата са привлечени като обвиняеми за грабеж, придружен с убийството на 59-годишен самотно живеещ мъж във варненското село Войводино.\r\nТежкото криминално престъпление било извършено в нощта срещу 17 ноември. Сигналът бил подаден около обяд от съседка, която забелязала отворен прозорец на къщата на мъжа. Повикала го по име, и след като той не се обадил, уведомила кмета на селото и полицията. На място незабавно се отзовали полицейски служители, които открили тялото на жертвата с наранявания от тъп предмет. Предприетите незабавни оперативно-издирвателни действия и процесуално-следствени действия довели до разкриване на извършителите.\r\nСпоред данните от разследването, двамата мъже проникнали в дома с намерението да извършат грабеж. Те били усетени от собственика на имота, който се е опитал да им окаже съпротива.\r\nНа И.М. и А.П. са наложени мерки за неотклонение за срок до 72 часа. Предстои Окръжна прокуратура - Варна да внесе искане във Варненския окръжен съд за вземане на постоянна мярка за неотклонение спрямо двамата.", "date": "2017.11.19", "title": "Варна: Двама мъже са задържани за грабеж и убийство в село Войводино"}
{"url": "http://www.focus-news.net/news/2017/11/19/2458694/burgas-vazstanoveno-e-dvizhenieto-za-tovarni-avtomobili-po-pat-ii-73-shumen-karnobat-pri-s-prilep.html", "text": "Възстановено е движението за товарни автомобили по път II-73 Шумен - Карнобат (Ришки проход), при с. Прилеп. Това съобщиха от пресцентъра на Агенция \"Пътна инфраструктура\".", "date": "2017.11.19", "title": "Бургас: Възстановено е движението за товарни автомобили по път II-73 Шумен - Карнобат, при с. Прилеп"}
{"url": "http://www.focus-news.net/news/2017/11/19/2458695/elisaveta-shapkareva-pradyado-mi-kuzman-shapkarev-vinagi-se-e-opredelyal-kato-balgarin.html", "text": "Самият Кузман Шапкарев винаги се е определял като българин. Това каза правнучката на фолклориста Кузман Шапкарев и заместник-председател на Българското сдружение на родовете от Македония Елисавета Шапкарева, в интервю за Агенция „Фокус“ за прадядо си, какъв човек е бил и какви трудности е срещал в живота си. „Странно е, че в Република Македония все още определят Кузман Шапкарев като „македонски преродбеник, истакнат фолклорист, етнограф, публицист и учебникар“ и дори твърдят, че „На свој начин тој е зачетник на македонизмот““, коментира Шапкарева. По думите ѝ нейният прадядо винаги се е определял като българин. „Както казва: „Ние българите сме един народ, а нашето отечество е България. Още три неща трябва да любим и да крепим яко: първо - народността, второ – езикът, на който сме се родили и трето – пресветата християнска вяра”. В “Градиво за български речник” Кузман Шапкарев е за отстояване на българщината в Македония: “Ние, славяните в Македония, българи сме и такива желаем да останем. Нови кумове да ни прекръщават не искаме”. Това е неговият категоричен отговор на първите опити за създаване на македонски език и македонска нация“, коментира Елисавета Шапкарева. Тя поясни, че последният му завет преди смъртта му на 18 март 1909 г. е: “Мили мои, пазете българщината в Македония!”.\r\nДеница КИТАНОВА", "date": "2017.11.19", "title": "Елисавета Шапкарева: Прадядо ми Кузман Шапкарев винаги се е определял като българин"}
{"url": "http://www.focus-news.net/news/2017/11/19/2458696/makedoniya-agentsiyata-za-podkrepa-i-razvitie-na-turizma-zapochva-initsiativata-vashata-snimka-ot-makedoniya.html", "text": "Македонската Агенцията за подкрепа и развитие на туризма започва инициативата \"Вашата снимка от Македония\", предава скопското електронно издание МКД. \r\nПредвижда се конкурсът да продължи от 5 ноември до 6 декември 2017 г., като целта е да се провокира и насърчи търсенето на нестандартен поглед към природните и историческите забележителности на страната, както и на различни теми - туристическа дестинация, национални паркове, екстремен туризъм, гурме мотиви и др., предава Радио „Фокус“ в рубриката „Балкански туристически часовник“. \r\nИдеята на Агенцията за подкрепа и развитие на туризма включва откупуването на 215 фотографии, които да бъдат издадени в албум за красотата на Македония. \r\nЦената на всяка откупена фотография ще бъде 1 380 денара (около 23 евро).", "date": "2017.11.19", "title": "Македония: Агенцията за подкрепа и развитие на туризма започва инициативата \"Вашата снимка от Македония\""}
{"url": "http://www.focus-news.net/news/2017/11/19/2458697/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. В понеделник, 20 ноември,  с граждани ще се срещат:\r\n-\tДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А\r\n-\tСпартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5\r\n-\tВихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5\r\n-\tВера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n-\tАлександър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2. \r\n-\tАтанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А\r\nОбщинският съветник от  ГЕРБ в Общински съвет – Пловдив, Иван Вичков ще приема граждани във вторник, 21 ноември, от 16:00 до 18:00 часа в офиса на  ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 22 ноември, ще се проведат приемни с граждани на общински от  ГЕРБ в Общински съвет - Пловдив, както следва:\r\n-\tРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\n-\tГеорги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\n-\tД-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. \r\n-\tАни Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. \r\n-\tЕмил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\nВ четвъртък, 23 ноември, общинските съветници от  ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\n-\tЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\n-\tГошо Къчков, от 17:30 до 19:00 часа в офиса на ГЕРБ в район „Северен” на бул.”Марица” №91. \r\n-\tПенчо Малинов, от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2017.11.19", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/11/19/2458698/hasan-tahirov-bnapsh-dubay-arabskite-emirstva-i-skandinavskite-strani-sa-nay-interesuvashtite-se-ot-shafrana-proizveden-v-balgariya.html", "text": "Най-интересуващите се от шафрана, произведен в България, са Дубай и Арабските емирства, както и Скандинавските страни. Това каза в интервю за Агенция „Фокус“ Хасан Тахиров, председател на Българската национална асоциация на производителите на шафран и биологични шафранови продукти (БНАПШШП). „В България имаме един от най-качествените шафрани, които Световната здравна организация търси за лекарства и за козметичния бранш“, заяви той. „Даже преди месец тук бяха френски учени от Министерството на земеделието. Някои искат да произвеждаме за тях само луковици за медицински цели, от 500 до 1000 тона годишно. Те се учудиха, когато дойдоха на нашите полета със шафран“, обясни Хасан Тахиров. „С един професор, на 76 години, седнахме и дискутирахме. Когато му казах, че в България, че една луковица се умножава на 8 до 10, той каза, че на световно ниво е доказано най-много, че са най-много 4“, посочи председателят на асоциацията. „След това, когато сами видяха, че луковиците са по 12-15, професорът ми каза, че е проследил изказването ми, че за 5 години ще направя България световен лидер в производството на шафран. Вече казвам, че са 4 години“, каза още Хасан Тахиров. \r\nБиляна ИВАНОВА", "date": "2017.11.19", "title": "Хасан Тахиров, БНАПШ: Дубай, Арабските емирства и Скандинавските страни са най-интересуващите се от шафрана, произведен в България"}
{"url": "http://www.focus-news.net/news/2017/11/19/2458699/pernik-glavniyat-sekretar-na-mvr-mladen-marinov-i-predstaviteli-na-prokuraturata-shte-predostavyat-podrobnosti-za-razkrito-tezhko-kriminalno-prestaplenie.html", "text": "На брифинг пред сградата на ОДМВР - Перник главният секретар на МВР гл. комисар Младен Маринов и представители на прокуратурата ще предоставят подробности за разкрито тежко криминално престъпление. Това съобщиха от пресцентъра на МВР. Брифингът ще се състои около 17.30 часа.", "date": "2017.11.19", "title": "Перник: Главният секретар на МВР Младен Маринов и представители на прокуратурата ще предоставят подробности за разкрито тежко криминално престъпление"}
{"url": "http://www.focus-news.net/news/2017/11/19/2458700/reuters-germanskite-partii-ostavat-razedineni-po-vaprosa-za-imigratsionnata-politika.html", "text": "Германските партии остават разединени по въпроса за имиграционната политика, въпреки че в неделя са успели да сближат позициите си по няколко трудни въпроса, включително за климата, предаде Reuters. \r\nКанцлерът Ангела Меркел се опитва да сглоби коалиция с ориентираната към бизнеса Свободна демократическа партия и клонящите в ляво „Зелени“, след като нейните консерватори загубиха съществена част от подкрепата си на последните парламентарни избори от септември за сметка на крайнодесните. \r\nПреговорите между партиите, които таят дълбоки идиологически различия, обаче вървят изключително трудно. Меркел определи краен срок до четвъртък за предварителните разговори преди началото на официалните коалиционни преговори, но споразумение по ключовите въпроси не бе постигнато. \r\nВ неделя „Зелените“ приветстваха предложението за увеличаване на производството на електроенергия от възобновяеми източници и съкращаване на производството във въглищните електроцентрали. \r\nОстават спорни въпросите за данъчната политика и публичните финанси. Най-тежки са различията по въпроса за имиграцията. Християнсоциалният съюз настоява за налагането на ограничения до 200 000 имигранти годишно. Зелените са против такова ограничение. Те обаче са склонни към компромис, тъй като за последните 25 години тази бройка е била надхвърлена едва пет пъти.\r\nАко не успеят да постигнат споразумение, това може да наложи провеждане на нови избори. Партиите се опасяват, че на тях крайнодясната „Алтернатива за Германия“, която успя да влезе в парламента на изборите през септември, може да събере още повече подкрепа.  Калина Жекова", "date": "2017.11.19", "title": "Reuters: Германските партии остават разединени по въпроса за имиграционната политика"}
{"url": "http://www.focus-news.net/news/2017/11/19/2458701/georgi-markov-zhertvahme-predsedatelya-na-ns-dimitar-glavchev-ot-rabolepie-zashtoto-predsedatelyat-na-ep-tayani-iskal-palna-zala.html", "text": "Жертвахме председателя на НС Димитър Главчев от раболепие, защото председателят на ЕП Таяни искал пълна зала. Това каза Георги Марков, народен представител от ПГ на ГЕРБ, в предаването „Беновска пита“ по „Канал 3“ и „Радио К2“ на 19 ноември, съобщиха от екипа на предаването. \r\nИлиана Беновска: Вземаме това интервю на 17 ноември 2017 г. в Народното събрание минути след като председателят на Народното събрание от ГЕРБ Димитър Главчев сам си подаде оставката. Събеседникът ми е политикът с много голям опит Георги Марков от ГЕРБ. Добър ден, г-н Марков!  \r\nГеорги Марков: Здравейте!  \r\nИлиана Беновска: Как ще коментирате на фона на Вашия дълъг политически опит, бяхте знаково лице на промените, случилото се днес с Димитър Главчев? \r\nГеорги Марков: Да Ви кажа откровено не знам дали съм във форма да правя много голям коментар. Права сте, че имам опит, аз съм така да се каже доайен в това Народно събрание. Депутат съм от Великото народно събрание. Само един колега от БСП, Бояджиев от Разград, много добър човек, има този мой опит. Много ми е тъжно, защото няма начин да не се върна във времената, когато в тази зала, в този парламент БСП и ДПС свалиха заедно с част от отцепници от СДС един достолепен председател на Народното събрание, това беше 36-то Народно събрание, Стефан Савов. \r\nИлиана Беновска: Вие бяхте и негов заместник в Демократическата партия. \r\nГеорги Марков: Да. Толкова съм шокиран, не съм хипертоник, но вдигнах кръвно и благодаря тук на медицинския персонал, че ми дадоха един ксанакс малко да се поуспокоя. Така не се похарчват хора! Това имах възможност да го кажа и по време на оставката на Антон Тодоров, който ние издигнахме на пиедестал за шеф на комисия, след това го снехме от кандидатура за шеф на комисия и след това го изхвърлихме от парламента. Бях много против оставката на ген. Петров. Не съм го виждал на живо. \r\nИлиана Беновска: Говорите за здравния министър проф. Николай Петров. \r\nГеорги Марков: Да. Не ме е лекувал, запознахме се всъщност тук, когато го избирахме, но аз видях, че много висша инстанция в българската прокуратура не само, че казва, че няма престъпление, но одитът е преднамерен бил, който е бил срещу него. И големият въпрос е как може един такъв достолепен човек, на такова важно ведомство, да бъде така похарчен? Случаят с Главчев е шокиращ! Аз не го приемам. Считам го, не се притеснявам да го кажа, аз съм лоялен към Борисов и към ГЕРБ, независимо, че съм от гражданската квота, все пак се съобразявам с техните политически решения, но истината е, че беше много тежко похарчен. Ненужно.Не считам, че той постъпи правилно, когато изгони г-жа Нинова. Това е парламент, говори шефът на опозицията, тя си има свой начин на изказ, свой начин на поведение. Затова е парламент, всеки да говори каквото му тежи, дама е, все пак. Но тази грешка, според мен, която е нормална, и аз съм се изпускал понякога в парламента, една такава грешка може да бъде поправена по хиляди начини – чрез отмяна на санкция, чрез извинение, но това да доведе до оставка на г-н Главчев не съм го мислил в най-лошите си сънища. Това е тежък и лош сигнал на ГЕРБ към нашите избиратели. Тежък и лош сигнал! Знаеш, че ми се налага всеки петък да пътувам за Унгария и всеки понеделник виждам, че някой си подава оставката и все от лагера на ГЕРБ. \r\nИлиана Беновска: Чу се, че във връзка с предстоящото посещение на председателя на ЕП Антонио Таяни във вторник в България БСП по свои канали, са въздействали да се получи становище, че Таяни няма да дойде в парламента, ако БСП не е в залата. Възможно ли е това да е била последната капка, която е преляла чашата на Бойко Борисов и той е помолил вероятно Главчев. \r\nГеорги Марков: Вероятно е това, защото аз доста втрещен от новината попитах моя приятел Цветанов дали добре са премислили какво става. Той каза – „приятелю, много добре премислихме, ще идва г-н Таяни, как ще види половината зала празна?”. Аз мисля, че г-н Таяни, който е близък до Берлускони,  от ЕНП, приятел на нашия премиер, идва от страна, в която предсрочните избори са да не кажа всекидневие, ама всяка година. Знае истериите в парламентите и не виждам какъв ще му е проблемът, ако лявата страна на залата по собствено усмотрение не иска да участва. Това е парламентарен бойкот, парламентарният бойкот е нормално средство в парламентарната борба. И аз не считам, с цялото си уважение към г-н Таяни, че той, ако не иска да дойде на пълна зала, ние трябва да жертваме Главчев. Ами ако не иска дойде да си стои там в Рим, Брюксел или където и да било. Аз не считам, че нашето раболепие трябва да стигне дотам, че ние да си жертваме председателя на парламента, защото някакъв европейски лидер, е, той не е някакъв, на ЕП, слава Богу смени Шулц. Шулц ми беше крайно несимпатичен и си получи урок, ако знаеш, 20% - най-нисък резултат на социалдемократите в Германия. Но работа на БСП си е ще влизат ли, няма ли и ако не бяха влезли като дойде Таяни, си е за тяхна сметка. Те не са малолетни, а пълнолетни. Не приемам това обяснение. \r\nИлиана Беновска: Добре, Вие споменахте, че имаме раболепие към Европа. И ще добавя, в каква кондиция е ГЕРБ в момента, според Вас, бива ли наистина да сме толкова чиннопочтителни? \r\nГеорги Марков: Виж какво Илиаче, аз съм на 67 години, роден съм през 1950 г. Откакто се помня все сме раболепни. Ние, включително и моето поколение, включително и аз, гласувахме през 1971 г. Конституцията на г-н Живков. Участвахме 99,7% в референдума и над 99,6% гласувахме дружбата с СССР да е конституционен принцип. \r\nИлиана Беновска: Какъв референдум? \r\nГеорги Марков: Ние с референдум одобрихме Конституцията на г-н Живков и с референдум одобрихме член 1 и дружбата с СССР. \r\nИлиана Беновска: Член 1, напомнете за по-младите! \r\nГеорги Марков: Член 1 беше за господстващата роля на еднопартиен режим в България. \r\nИлиана Беновска: На БКП! \r\nГеорги Марков: Не видях някой в България, може вътрешно много да са били несъгласни, не видях някой да е излязъл на площада в България и да се е запали като Ян Палах през 1968 г., камо ли пък да тръгнем на всенародно въстание. На нас не ни отива, като бяхме най-големите дупедавци на СССР, най-големите, затова не празнувахме Коледа и Великден, сега да сме се навели на ЕС и САЩ, защото са най-силни на деня. Затова съм много огорчен от тази оставка, считам, че това е тежка политическа грешка и това е много лош сигнал за нашите избиратели. Ние трябва да си защитаваме хората и вижте как г-жа Нинова умело защити Иво Христов. \r\nИлиана Беновска: Ето сега говорите за г-жа Нинова в конкретно лице. Тези думи, които отправяте към ГЕРБ, всъщност отправяте ли ги към лидера на ГЕРБ Борисов и неговия заместник Цветанов? \r\nГеорги Марков: Бойко си го обичам, врекъл съм се да му помагам, както и на г-н Цветанов, тъй като имам достатъчно акъл в главата и опит да преценя, че той няма алтернатива в момента като министър-председател на България. Големият въпрос, Илианче, е защо когато на председателски съвет се драматизира посещението на Таяни, не се каже на господата социалисти – абе, уважаеми социалисти, що е време, все пред нас е. Защо този вот на недоверие тръгвате да го правите точно по време на европредседателството? Вие имате талантливи юристи, това момче Крум Зарков, талантлив, не го ли питате, че служебно правителство не върви да провежда европредседателството.  \r\nИлиана Беновска: Г-н Марков, нали разбирате, че те ще се възползват от всички средства, които имат, за да дискредитират управлението! \r\nГеорги Марков: Служебно правителство не може да бъде домакин на европредседателство!  \r\nИлиана Беновска: Може! \r\nГеорги Марков: По простата причина, че то има ограничени правомощия, искам дебело да подчертая, това го е казал КС в решение 19 още от 1992 г. То е правителство по служба да подготви изборите, да върши текуща дейност, то не може например да започне да прави простъпки за въвеждане на еврото по простата причина, че загуба на парична единица е загуба на суверенитет и няма санкция на парламента. Как Доналд Туск, Юнкер и Таяни ще допуснат България да председателства Съвета при липса на парламент и с някакъв мушморок - служебно правителство. Служебният премиер, колкото и да е качествен, те друг освен Борисов не познават и е сигурно, че ако има служебен премиер и предсрочни избори, тази среща, която се готви за май – 27-те премиери на ЕС заедно с лидерите на Западните Балкани няма да е в София при служебно правителство, както Борисов успя да издейства, а ще си е в Брюксел или някъде другаде. Да не говорим, че е Коледа. Я си спомни кабинета „Попов”! На 23-ти декември на връх Бъдни вечер - абе цяла Европа бъднува, коледни песни, украси, ние избирахме някъде в 3 часа навръх Коледа кабинета „Попов”. Над България тегне една орисия, защото такъв ни е манталитета. \r\nИлиана Беновска: Така беше и кабинета „Беров”, ако си спомняте, на 31-ви декември. Ще Ви кажа само, че България е откривател. Служебният кабинет на сегашния президент Радев се опита да наложи на България да купува „Грипени”. Така че защо едно служебно правителство, също пак негово, може би, да не помага на БСП. Но да Ви попитам в какво обвинявате БСП, в национално предателство ли? \r\nГеорги Марков: Аз не ги обвинявам, аз не съм по силните приказки – национално предателство! \r\nИлиана Беновска: Как да не сте, „избори до дупка” беше Ваше! \r\nГеорги Марков: Мисля, че не си дават достатъчна сметка за последиците, ако отидем на предсрочни избори през февруари, март или април. Ами то е смешно! След като преди 6 месеца сме имали вот на българския народ, който за четвърти пореден път избра ГЕРБ. Това беше не преди 6 години, а преди 6 месеца. Разбирам, че вотът на недоверие от тяхна страна, за самите тях е ясно, че трудно ще мине. То за 28 години преход нито един не е минал, но теоретично последици те ще бъдат жестоки за България. \r\nИлиана Беновска: А къде е ДПС, тук, в това партньорство?  \r\nГеорги Марков: ДПС очевидно се дразни, че конфигурацията е следната – вместо Борисов да управлява в правителство на малцинство, подкрепено от ДПС, което да му е съюзник, е тръгнал да работи заедно с така наречените „Патриоти”, за които те считат, че са фашисти, националисти. Много силни думи. Достатъчно е да видим изборите в Европа тази година. Навсякъде патриотичните и радикални партии са в тройката. Във Франция Льо Пен на балотаж. Хофер в Австрия на балотаж, загуби с по-малко от 1% президентските избори. А „Партията на свободата” в Австрия на парламентарните избори стана втора, измести социалистите. В Чехия Андрей Бабиш спечели даже изборите, социалистите отидоха седми. В Холандия Вилдерс е втори. „Алтернатива за Германия” в ГДР е втора, а общо на изборите в Германия е трета. Това са настроенията на европейските граждани към тази горкичка Европа, която в момента е толкова объркана и неадекватна, че си плаче за нов европейски договор. Аз не съм евроскептик, аз мисля, че свободното движение на хора, на капитали, на идеи, на финанси и стоки трябва да си остане. Но не може отношенията в Европа да бъдат изградени на власт и подчинение и на някакви безумни доклади, които ни се пишат. Ти, ако обърна внимание, цяла седмица в България се говореше как не сме дебили. Окей и това е добре, че не сме дебили. Ами като не сме дебили защо тогава позволяваме да ни мислят за дебили и да ни пращат от ЕК едни абсурдни доклади?  \r\nИлиана Беновска: Говорите за мониторинга по предприсъединяването на България, за съдебната система…  \r\nГеорги Марков: Занимаваме се дали е положителен, дали е отрицателен, дали ни се карат, дали не ни се карат, какво ни препоръчват. Вижте, ние сме не на десетия ден, а на десетата година членове на ЕС. В доклада има например следните абсурдни неща, следните небивалици – избрали сме били членове на ВСС по новия режим с две трети парламентарна квота, но не сме го били направили според медиите и най-вече според гражданското общество с достатъчен дебат. И аз ги питам тези другарки и другари ли са, госпожи и господа ли са от ЕК, те наясно ли са първо, че България е суверенна държава? Второ, че ние сме се заклели да гласуваме по съвест и съобразно нашите разбирания?  \r\nИлиана Беновска: Говорите за избор на членове на ВСС от Народното събрание? \r\nГеорги Марков: Да! Колко ще е дебатът по този избор – 5 минути, 5 дни, 50 дни решава само българският парламент. Господ не може да ни каже колко да е дебатът. Още повече, че господата и госпожите членове на ВСС до един бяха избрани с над 200 гласа. Такъв консенсус по принцип изключва дълъг дебат. Освен ако еврочиновниците искат да имитираме дебат. Ти, знаеш, че аз съм добър в дебатите. И да излезем долу и да се разпеним 3 дни, за да са доволни ЕК, че е имало дебат. И накрая присъди искали да видят. Никой в Европа не може да говори, че в България трябва да има присъди. Присъди може да има само когато има решение на българския съд. Никой не може да каже на българския съд осъдителни ли да са присъдите, оправдателни ли да са, всичко е въпрос на доказване. \r\nИлиана Беновска: Добре де, но не става ли някаква, първо - двоичност? ЕК явно я осведомяват различни лобита в съдебната система, различни от тези, които са свързани с изборния начин, ако мога да се изразя меко! И второ… \r\nГеорги Марков: Вижте, повече от това, което направи Борисов -  да успее от стая в стая да убеди парламентът с три четвърти да промени Конституцията, да раздели съдебна и прокурорска колегия, да направи с две трети избора на парламентарната квота вътре, повече от това няма какво да се направи. Топката е в ръцете на българските магистрати. Нито Конституцията, нито законите им пречат да правораздават. В момента има двойни стандарти. Гледам ЕК се е разпенила по отношение на Полша и на Качински. Човекът е спечели избори с 50% плюс едно да си прави съдебна реформа. същевременно никой не казва какво става със съда в Германия и Франция. Защо така жестоко бяха убити хора, включително и на Коледа миналата година в Берлин и се оказа, че всички тези атентатори и безобразници са с криминални досиета. Защо съдилищата и защо ЕК не провери защо Германия и Франция не ги е вкарала в затвора? Защо медиите в тези страни, наскоро един колега от БСП каза, че имало някакво изследване, че сме последни по свобода на словото. Аз ще повярвам само, ако пише, че сме пред Германия. Германия е много по-зле със свободата на словото от България, защото скри Кьолнския инцидент. Аз мисля, че и твоята телевизия, и останалите, ако на Нова година дойдат тук имигранти да късат гащите, да хапят, да щипят и да малтретират нашите момичета, сестри, приятелки, жени и майки, всички телевизии щяха първо да го отразят, полицията да предотврати това и на другия ден родители и близки щяха да дойдат да разкажат. Това не се случи в Германия. \r\nИлиана Беновска: Веднага ще Ви задам щекотливия въпрос, по който Вие сте даже пристрастен, но той става супер актуален. Виждате, че в момента Меркел се бори, няма да кажа със сетни усилия, надявам се да успее да състави правителство, но с огромни усилия, губейки рейтинг, да се задържи на власт. Причините за това са най-малко две – безконтролното допускане, радушно на мигранти в Германия и желанието да ги натрапи в Европа. Второто е един факт, който сигурно сте видял, че се разрешиха и в Германия гей-браковете и правото на гейовете да имат деца от тези съжителства. Третото и най-важното, обаче, е прословутият милиардер Сорос, който оказва такова влияние в Европа и в частност в България, че не виждам едно правителство, освен „Вишеградската четворка” и Орбан да се опитват да му се противопоставят. Знаете, че той завеща и милиарди сега!  \r\nГеорги Марков: Ще започна отзад напред, в Унгария предстоят избори в първите дни на април. Цяла Унгария и най-вече Будапеща с огромни плакати, разлепени от правителството на Виктор Орбан – „Ние, унгарците, няма да позволим Сорос да се смее последен”. Той е „персона нон грата“ в Унгария в момента. \r\nИлиана Беновска: Знаете, че Орбан забрани и вероизповеданията да се финансират с чужди средства.  \r\nГеорги Марков: В момента се извършва проверка на парите, които Сорос е давал на „гражданското общество”, то такова вече няма, в бившите соцстрани има само платени протестъри, и нищо чудно да му повдигнат обвинения за подривна дейност. Този господин Тимерманс, заместникът на Юнкер, ей такива уста отвори, за да защитава Сорос и си позволи нахалството да нарече Орбан антисемит, поради което Нетаняху беше така любезен, посети Унгария и даде голямо рамо на Орбан, че никакъв антисемит не е, а Сорос е този, който иска да разруши националните държави и традиции. \r\nИлиана Беновска: И православната религия! \r\nГеорги Марков: И понеже говориш за „четворка”, не знам дали българските медии са разбрали, че бъдещият млад и талантлив премиер на Австрия Себастиан Курц е дал 28 дни да се омита „Отворено общество” от Виена. Значи Орбан каза така, защото не знам дали знаеш, че вчера ЕП е гласувал решение за квотите – „Докато съм жив един няма да допусна! И ние, вишеградците, плюс Австрия, петицата, ще поставим въпроса, че искаме ЕС на национални държави, а не европейски съединени щати. В момента Националната телевизия на Унгария извършва мащабно журналистическо разследване, че не един и двама, а 226 депутати от ЕП са на хранилка на „Отворено общество”. Като започнеш от зелени, либерали и социалисти, та стигнеш и до ЕНП. И този господин Юнкер си позволи да покани Сорос под знамето на ЕС, там, където целува премиерите, да разцелува Сорос. И се молих на Господ да не мине отнякъде Борисов и да не му удари две вендузи със същите уста, с които е целунал Сорос.  \r\nИлиана Беновска: Е, тогава трябва ли и ние в България с по-решителна крачка и ръка да се предприемат действия, да се спре финансирането на съдебната ни система, да се спре финансирането на вероизповеданията, да се спре финансирането на медии и да се спре тази благосклонност към третополови, гейбракове и т.н., онова, което граничи с неестественото?  \r\nГеорги Марков: Големият проблем на този доклад, за който ти преди малко ме попита, че той ако беше обективен, той трябваше да направи забележка на България, че съдебни организации под формата на сдружения, асоциации на съдии и т.н., се финансират от юридически лица, фондации, наши и чужди. \r\nИлиана Беновска: Обяснете си защо не го прави, кои са лобистите тук в България, които дават сведения на ЕК? \r\nГеорги Марков: Това е абсолютно недопустимо, но тези хора си мълчат. Няма значение дали „Америка за България”, „Египет за България” или „Бангладеш за България”.  \r\nИлиана Беновска: Има значение!  \r\nГеорги Марков: Това е голям проблем. Докладът не е обективен, той е неолиберален, такова, каквото е мисленето на тези чиновници. То няма нищо общо с настроенията на европейските граждани и това го показаха гласуванията. 226 депутата да бъде допуснати - лоби на Сорос в ЕП!  \r\nИлиана Беновска: Вие знаете, че излезе списък на наши народни представители и представители в парламента на Европа,от много видни лица, които отново са лобисти на Сорос. И тук искам резкия въпрос да Ви задам – лобисти на Сорос ли пишат доклада, мониторинговия, за България?  \r\nГеорги Марков: Нищо чудно, щом Юнкер се целува с него под знамето. В крайна сметка Сорос не е избиран човек, може да милиардер, дали е спекулант, дали не е аз не знам, юрист съм, не съм го проверявал, но че той направи публични 6 точки, оповести ги публично, че иска Европа да приема по един милион годишно ислямисти, тоест директен внос на терористи и то по този начин да минават, не по КПП-тата, а откъдето им дойде, без паспортна проверка, без проверка за оръжие и да им ръсим по хиляди евро на месец. Този план досега никой в ЕП или в ЕК не е казал, че е зловещ. Казала го е „Вишеградката четворка” и „Вишеградката петица”. Идната неделя не надявам на вечерята на г-н Борисов с г-н Орбан в Будапеща, нашият премиер доколкото знам ще ходи на „срещата на коприната” в Будапеща. Знаете отличните отношения между Орбан и Борисов, Орбан идва два пъти миналата година, на 30-ти ноември му даде и кръста. Благодарен съм на Бойко, че ме покани на това велико събитие. Аз обичам Бойко, а Орбан - от 1989 г., когато каза съветските танкове да напуснат страната. Тогава се изискваше, извинявай за неконституционния израз, „дупе“, за да излезеш това да го говориш. Както знаеш Ангела Меркел не се е чуло в Берлин, Дрезден или Лайпциг да е излязла и да е казала да си ходят съветските войски от ГДР. Такъв кураж г-жа Меркел е нямала. И се надявам на тази вечеря г-н Борисов да получи една добра информация какви пари текат от страна на Сорос, за да се подриват националните правителства, да се финансират неправителствени организации, които да създадат не парламентарни републики, а анархорепублики, за да може той да обезличи християнска Европа и да си печели на неин гръб.  \r\nИлиана Беновска: Добре, финален въпрос, на Вас, като човек, който беше знаково лице на промените през 1989 г. и последващите събития, който и в момента е знаково лице в ГЕРБ, бяхте и член на КС, не Ви ли отива да инициирате един законопроект, който във всички тези области, които споменахме, религия, съдебна система, образование, медии, бежанци и т.н. да ограничи чуждото влияние?  \r\nГеорги Марков: Аз съм много обезсърчен.  \r\nИлиана Беновска: Защо?  \r\nГеорги Марков: Имаше законопроект да се спре финансирането, Българската конституция както е, на българските съдийски организации отвътре и отвън. И то е елементарно, то следва от прякото действие на Конституцията. Излязох и си казах. Приехме го на първо четене. Заминах в петък за Будапеща, върнах се в понеделник и ГЕРБ го оттегли. Защо го оттегли? Трябвало да се обсъжда от гражданското общество. гражданско общество в България означава на практика тези платени протестъри, които обслужват чужди интереси. Ти ме караш да пиша закон. Никога няма да пиша закон, след като написаният, за който пледирах и който приехме на първо четене, ние го оттеглихме на второ четене. Това беше голяма грешка на ГЕРБ.  \r\nИлиана Беновска: Може би от първия опит няма да стане. Но това би било проява на Ваша национална отговорност, г-н Марков, извинете, че си служа с такива гръмки думи! \r\nГеорги Марков: Ние трябва много добре тук, в нашия парламент да направим дебат. Не можем повече да се правим, че не се вижда, острите противоречия между западноевропейските страни, които командват Европа - и Борисов е абсолютно прав за „големите началници”. Няма съмнение, че Меркел и Макрон командват ЕС, че Франция и Германия избират шефа на ЕК. Те дори пренебрегнаха Камерън, това беше груба политическа грешка. Естествено, че България и Румъния няма да изберат председателя на ЕК, но Англия трябваше да бъде послушана, когато не искаше Юнкер. При гласуването 26 на 2. само Камерън и Орбан срещу Юнкер. Ами дръпна се Камерън, то се разбраха Франция и Германия да командват и Англия. Няма как да стане тази работа и англичаните излязоха. Трябва да се реши какъв да бъде ЕС. Очевидно, че след като Централна Европа, това са 80 милиона население, не желание съединени щати, европейски, а иска съюз на национални държави, както казва Орбан, сега го избраха пак за лидер на партията миналата събота – „по-малко Брюксел, повече национални държави”, ние искаме да се води такъв дебат и да се определим. Ние искаме да има съединени европейски щати, откъдето от един център да ни казват какво да правим, или искаме да има съюз на национални страни, които да си запазят суверенитета. Това е големият проблем, който трябва в българския парламент да се дебатира, защото сме парламентарна страна.  \r\nИлиана Беновска: Кога ще го предложите не само в интервюто, но и от трибуната? \r\nГеорги Марков: Смятам, че Борисов е уникален в своето умение да поддържа много добри отношения, знаеш посещението при Макрон, идването на Макрон тук, да не говорим за Меркел, сега беше в Италия. Много добри отношения със „западните началници”, в кавички, но то дефакто е така, така е устроен ЕС, и с „вишеградците”. Знаеш Беата Шидло беше тук, сега ще се види с Орбан. Той умее много добре да балансира нещата, за да се види накъде отива Европа. Но, според мен, чисто психологически, като народ ние трябва да сме по-близо до „вишеградците”, които към момента имат по-добри политици. Те постигат нещо, което е най-важно за един народ – да защитиш здравето и живота на своите граждани. Екси кулсум на богатството на Германия и Франция, когато отиваш на Коледа на базара в Берлин да пиеш едно греяно вино с вурст и минава един ахмак ислямист и те премазва. Ти да си видяла Юнкер да е отишъл на мястото, да е отишъл на погребението, да поговори с близките на потърпевшите... И се връщам на фразата на Радой Ралин „сит на гладен вера нема”, „да ги трепят там”. Наскоро имаше организирано някакво шествие пак от неолибералите на Сорос – „сърцето ми тупти за многообразие”. Абе като ти тупти за многообразие иди питай родителите на убитите, премазани жестоко на най-светлия християнски празник Коледа как се чувстват. Има тотално откъсване на брюкселския елит от европейските граждани. То е видимо. Така че по тези неща българският парламент трябва да дебатира. Бойко постигна изключително големи успехи напоследък в стратегическото усилие Западните Балкани да бъдат приобщени. Това трябва да му се отчете, не знам защо БСП не го отчита. Защо те не го приемат като легитимен премиер на България и не признаят неговите успехи? \r\nИлиана Беновска: Само ще Ви напомня, че Корнелия Нинова на техния конгрес каза, че политиката на Борисов по отношение на Германия и Турция била провал, цитирам дословно, а политиката му като обединител на Западните Балкани била, тук вече не съм точна, пиар кампания, снимане на снимки и т.н. Попитах каква би била политиката на БСП, ако са на неговото място, но не получих отговор. \r\nГеорги Марков: Аз се надявам, че като се вкара този вот на недоверие в първите дни на декември ще има дебат и аз на този дебат ще стана и надявам се да ми дадат думата, ще кажа какво мисля за цялата тази ситуация. БСП имат два извода – Бойко не става за външна политика, той само се фотографира, а вътре в страната сме в робство. По тези две теми надявам се, че ще имам възможността да се изкажа, да ме чуеш и т.н. \r\nИлиана Беновска: Добре, тогава приключваме този разговор на този етап. Подарявам Ви една здрава българска червена ябълка да оправдаете доверието на избирателя! \r\nГеорги Марков: Мерси! Ти ме радваш като казваш, че е българско, защото напоследък ядем само македонски и други работи. \r\nИлиана Беновска: Подарявам Ви и една книга – Ахмед Доган от 1992 г. Би ми се искало от днешна гледна точка пак да я прочетете преди дебата, тук става дума точно за етническия модел, за заедността, за българщината, не знам дали я помните. И клубната тениска на предаването „Беновска пита”. А въпросът „защо“ на тениската…., защо трябва да отстояваме българското, националното и нашето си? \r\nГеорги Марков: Знаеш ли какво каза Орбан сега на конгреса в Унгария? Това, което мога да се похваля за тези 7 години, каза той, е че успях да се справя с монополите и свалих цените на тока, газа, водата с 25% за хората и 11% за монополите. Изчистих дълга към всички държави и финансови институции в света. Постигнах банките, медиите и енергетиката да са 50% плюс 1 в унгарски ръце. Успях да направя над 100 милиарда износ, с което да обявя 2018 г. за година на унгарското семейство и вече влизат в сила неговите прословути бонуси за трето дете – 33 000 евро за трето дете безвъзмезден подарък плюс така, плюс така, плюс така. И накрая каза нещо много важно, което аз ще го кажа в твоето предаване, което важи и за България. Той казва – на Унгария, аз казвам на България трябва не ново правителство, казва той, а нова опозиция. Аз също считам, че на България трябва нова опозиция, която да оценява неимоверните усилия в тези тежки времена на българското правителство. Нека си бъде опозиция, но когато става въпрос за национални усилия да ги признава!", "date": "2017.11.19", "title": "Георги Марков: Жертвахме председателя на НС Димитър Главчев от раболепие, защото председателят на ЕП Таяни искал пълна зала"}
{"url": "http://www.focus-news.net/news/2017/11/19/2458702/expresshr-harvatiya-v-nachaloto-na-sledvashtiya-vek-kurortite-po-adriaticheskoto-kraybrezhie-shte-badat-atraktsiya-samo-za-vodolazi.html", "text": "След няколко десетилетия нивото на водите на Адриатическо море ще се покачи до степен, която ще направи невъзможен живота по хърватското крайбрежие. Това предупреждават учените от Американската академия на науките, предава информационният портал Express.hr. \r\nВ неотдавнашен доклад ООН алармира, че през миналата 2016 г. не само са се отчетени най-високи нива на въглероден диоксид в историята на човечеството, но и че тази тревожна тенденция се развива по-бързо от всякога. Съгласно най-оптимистичните прогнози, през 2100 г. температурата на Земята ще бъде с три градуса по-висока, а това означава, че нивата на океаните и моретата ще се покачат с между 4,3 и 9,9 метра, предава Радио „Фокус“ в рубриката „Балкански туристически часовник“. \r\nАмериканските учени са изготвили карта, която показва какво ще се случи с хърватското крайбрежие, ако прогнозата на експертите се окаже вярна. Картината изглежда мрачна - при покачване на морските води само с един до два метра, всички реки в региона ще прелеят и ще предизвикат наводнения по цялото протежение на крайбрежието. Ако нивото на Адриатическо море се увеличи с четири метра, всички стари градски ядра по крайбрежните райони на Хърватия ще бъдат наводнени.\r\nКаква обаче ще е картината, ако се сбъдне най-лошият сценарий? Повишаване на морското равнище с девет метра ще превърне градове като Трогир, Солин, Кащела и Сплит в атракция, достъпна единствено за водолази. Морето ще изкара от коритото река Цетина, в резултат на което под вода ще се окажат Омис и половината от Макарска, един от най-популярните сред туристите хърватски град. \r\nДолината на река Неретва обаче е най-уязвима за климатични промени зони. Повишаването на морското равнище в тази част на крайбрежието ще остави Стария град на Дубровник под вода. Близко разположените Цавтат и Купари също ще бъдат засегнати. С девет метра по-високо равнище на морската вода град Задар почти напълно ще изчезне. Тези градове, които не бъдат безвъзвратно потопени под вода, ще бъдат опустошени от невиждани бури. \r\nНа север по хърватското крайбрежие ситуацията няма да бъде по-различна. Полуостров Истрия също ще бъде засегнат от повишаването на морското равнище. Това означава, че за красивите забележителности на пристанищния град Риека ще напомнят само старите картички. Подобна ще е съдбата на Пула, където поради особеностите на терена морето ще нахлуе от няколко посоки и ще раздели града на отделни острови. Ще изчезнат и други известни курорти като Пореч, Вършар, Новиград и Ровини.", "date": "2017.11.19", "title": "Express.hr (Хърватия): В началото на следващия век курортите по Адриатическото крайбрежие ще бъдат атракция само за водолази"}
{"url": "http://www.focus-news.net/news/2017/11/19/2458703/plovdiv-izlozhba-krasivi-no-opasni-na-prirodonauchniya-muzey-v-grada-pokazva-nay-otrovnite-zmii-v-sveta.html", "text": "Изложба „Красиви, но опасни“ на Природонаучния музей в Пловдив показва най-отровните змии в света. Това съобщиха за Радио „Фокус“ – Пловдив от музея. Екзотичните животни са над 40 на брой и се намират в бившата ритуална зала „Лотос“ до Природонаучния музей. Сред най-интересните представители са зелена и черна мамба, кралска кобра, гърмящи змии, отровници и тайпани. Изложбата може да бъде посетена всеки ден от 09.00 до 18.00 часа до 10 декември.\r\nВ България се срещат 17 вида змии, 5 от които са отровни. Тези 5 вида имат способността да произвеждат токсини, но само на 2 от тях отровата е относително опасна за човека – на пепелянката и усойницата.\r\nТони МИХАЙЛОВ", "date": "2017.11.19", "title": "Пловдив: Изложба „Красиви, но опасни“ на Природонаучния музей в града показва най-отровните змии в света"}
{"url": "http://www.focus-news.net/news/2017/11/19/2458704/saba-nay-malko-11-tsivilni-sa-stanali-zhertva-na-bombardirovki-v-yemen.html", "text": "Най-малко 11 цивилни са станали жертва на бомбардировки на оглавяваната от Саудитска Арабия международна коалиция в йеменската област Джауф, съобщи агенция SABA. По нейна информация, сред загиналите са осем деца и три жени. Бомбата е паднала в жилищен дом в местността Маслуб. \r\nПо данни на йеменския център по Правата и развитието, от пролетта на 2015 г., когато оглавяваната от Саудитска Арабия коалиция се присъедини към конфликта между йеменските правителствени сили и хутите, са загинали над 10 000 мирни граждани, включително близо 2400 деца и около 2000 жени. За този период в резултат на бойните действия са ранени 18 500 души.  Калина Жекова", "date": "2017.11.19", "title": "SABA: Най-малко 11 цивилни са станали жертва на бомбардировки в Йемен"}
{"url": "http://www.focus-news.net/news/2017/11/19/2458705/elisaveta-shapkareva-pradyado-mi-kuzman-shapkarev-e-nasledil-interesa-si-kam-narodnoto-tvorchestvo-ot-bashta-si-atanas-koyto-mu-e-razkazval-predaniya-za-minaloto-na-ohrid.html", "text": "Кузман Шапкарев е наследил интереса към народното творчество от баща си - Атанас, който разказвал на сина си Кузман предания за миналото на Охрид, за св. Климент, приказки, гатанки, пословици и песни. Това каза правнучката на фолклориста Кузман Шапкарев и заместник-председател на Българското сдружение на родовете от Македония Елисавета Шапкарева  в интервю за Агенция „Фокус“ за прадядо си, какъв човек е бил и какви трудности е срещал в живота си.  По думите й разказаното станало извор на фолклорен материал, както Кузман Шапкарев отбелязва в т. І на забележителния си труд „Сборник от български народни умотворения“ (1891-1894). „Културата, която той проявява по-късно в книжовната си дейност, дължи преди всичко на самообразованието си. Учи и при вуйчо си Янаки Стрезов, който изиграва значителна роля за ориентирането му както към събиране на български народни песни, така и към учителската дейност. Той започва да събира фолклорни материали както под негово влияние, така и под влиянието на Димитър Миладинов, за чиято дъщеря е бил женен. Навсякъде, където учителства, Кузмн Шапкарев въвежда българския език и писмо. Освен учител и фолклорист, той е и деен журналист и дописник по просветни и обществени въпроси на цариградските издания „Цариградски вестник“, „Съветник“, „Гайда“, „Македония“, „Право“, „Българска пчела“, „Читалище“ и др., както и на в. „Дунавски лебед“, издаван от Раковски“, коментира Елисавета Шапкарева. Тя поясни, че дори през 1894 г. публикува извънредно интересния труд „По народната медицина и нейната номенклатура в Македония“. Тя посочи, че Кузман Шапкарев подчинява цялата си просветна, фолклористка, етнографска и лексикографска дейност на отстояване на българщината в Македония. „В своята „Автобиография” Шапкарев обстойно обяснява мотивите, за да се заеме с това дело: „…ако да беше било възможно да живея с векове, та да бих могъл да ги предам (събитията и делата) устно на потомците си във вид на предания, както някога правели предисторическите ни прадеди…”. \r\nДеница КИТАНОВА", "date": "2017.11.19", "title": "Елисавета Шапкарева: Прадядо ми Кузман Шапкарев е наследил интереса си към народното творчество от баща си - Атанас, който му е разказвал предания за миналото на Охрид"}
{"url": "http://www.focus-news.net/news/2017/11/19/2458706/georgi-markov-shte-oborya-na-vota-bsp-che-boyko-ne-stava-za-vanshna-politika-a-vatre-v-stranata-sme-v-robstvo.html", "text": "Ще оборя на вота БСП, че Бойко не става за външна политика, а вътре в страната сме в робство. Това каза Георги Марков, член на ПГ на ГЕРБ, в разговор с Илиана Беновска в предаването „Беновска пита” по Радио К2 и Канал 3, съобщиха от екипа на предаването. Той заяви позиции по следните теми: Оставката на председателя на парламента Димитър Главчев.\r\n „Как ще коментирате на фона на Вашия дълъг политически опит, бяхте знаково лице на промените, случилото се днес с Димитър Главчев?”, попита в началото на разговора водещата Илиана Беновска. Георги Марков отговори, че му е много ми е тъжно и си припомни времената, когато в същата тази БСП и ДПС са свалили заедно с част от отцепници от СДС един достолепен председател на Народното събрание - Стефан Савов!”. „Толкова съм шокиран, не съм хипертоник, но ще вдигна кръвно и благодаря тук на медицинския персонал, че ми дадоха един ксанакс малко да се поуспокоя. Така не се похарчват хора! Това имах възможност да го кажа и по време на оставката на Антон Тодоров, който ние издигнахме на пиедестал за шеф на комисия, след това го снехме от кандидатура за шеф на комисия и след това го изхвърлихме от парламента. Бях много против оставката на ген. Петров. Не съм го виждал на живо!”, категоричен бе народният представител от ГЕРБ. \r\n„Случаят с Главчев е шокиращ! Аз не го приемам. Считам го, не се притеснявам да го кажа, аз съм лоялен към Борисов и към ГЕРБ, независимо, че съм от гражданската квота, все пак се съобразявам с техните политически решения, но истината е, че беше много тежко похарчен!”, продължи Георги Марков. Той заяви, че не счита, че Главчев е постъпил правилно, когато е изгонил Корнелия Нинова. Все пак това е парламент, говори шефът на опозицията, тя си има свой начин на изказ, свой начин на поведение. Но една такава грешка може да бъде поправена по много начини, например чрез отмяна на санкция или чрез извинение. „Но това да доведе до оставка на г-н Главчев не съм го мислил в най-лошите си сънища. Това е тежък и лош сигнал на ГЕРБ към нашите избиратели. Тежък и лош сигнал! Знаеш, че ми се налага всеки петък да пътувам за Унгария и всеки понеделник виждам, че някой си подава оставката и все от лагера на ГЕРБ!”, категоричен бе Георги Марков.\r\n„Чу се, че във връзка с предстоящото посещение на председателя на ЕП Антонио Таяни във вторник в България БСП по свои канали, са въздействали да се получи становище, че Таяни няма да дойде в парламента, ако БСП не е в залата. Възможно ли е това да е била последната капка, която е преляла чашата на Бойко Борисов и той е помолил вероятно Главчев?”, попита водещата Илиана Беновска. Събеседникът й отговори, че вероятно е това. Той продължи, че е попитал своя приятел Цветанов дали добре са премислили какво става. Той му е отговорил – „приятелю, много добре премислихме, ще идва г-н Таяни, как ще види половината зала празна?”. Георги Марков коментира: „Аз мисля, че г-н Таяни, който е близък до Берлускони, от ЕНП, приятел на нашия премиер, идва от страна, в която предсрочните избори са да не кажа всекидневие, ама всяка година. Знае истериите в парламентите и не виждам какъв ще му е проблемът, ако лявата страна на залата по собствено усмотрение не иска да участва. Това е парламентарен бойкот, парламентарният бойкот е нормално средство в парламентарната борба. И аз не считам, с цялото си уважение към г-н Таяни, че той, ако не иска да дойде на пълна зала, ние трябва да жертваме Главчев. Ами ако не иска дойде да си стои там в Рим, Брюксел или където и да било. Аз не считам, че нашето раболепие трябва да стигне дотам, че ние да си жертваме председателя на парламента, защото някакъв европейски лидер, е, той не е някакъв, на ЕП, слава Богу смени Шулц. Шулц ми беше крайно несимпатичен и си получи урок, ако знаеш, 20% - най-нисък резултат на социалдемократите в Германия. Но работа на БСП си е ще влизат ли, няма ли и ако не бяха влезли като дойде Таяни, си е за тяхна сметка. Те не са малолетни, а пълнолетни. Не приемам това обяснение!”. Народният представител от ГЕРБ добави, че не бива да бъдем толкова раболепни и трябва да имаме повече национално самочувствие и достойнство. „На нас не ни отива, като бяхме най-големите дупедавци на СССР, най-големите, затова не празнувахме Коледа и Великден, сега да сме се навели на ЕС и САЩ, защото са най-силни на деня. Затова съм много огорчен от тази оставка, считам, че това е тежка политическа грешка и това е много лош сигнал за нашите избиратели. Ние трябва да си защитаваме хората и вижте как г-жа Нинова умело защити г-н Христов!”, категоричен бе Марков.\r\n„Ето сега говорите за г-жа Нинова в конкретно лице. Тези думи, които отправяте към ГЕРБ, всъщност отправяте ли ги към лидера на ГЕРБ Борисов и неговия заместник Цветанов?”, попита водещата Илиана Беновска. Георги Марков отговори: „Бойко си го обичам, врекъл съм се да му помагам, както и на г-н Цветанов, тъй като имам достатъчно акъл в главата и опит да преценя, че той няма алтернатива в момента като министър-председател на България!”. Той продължи, че големият въпрос е защо когато на председателски съвет се драматизира посещението на Таяни, не се каже на социалистите – „Абе уважаеми социалисти, що е време, все пред нас е. Защо този вот на недоверие тръгвате да го правите точно по време на европредседателството?”. Вотът на недоверие. Може ли да провали европредседателството, ако бъде успешен?\r\n„Служебно правителство не може да бъде домакин на европредседателство!”, категорично заяви Георги Марков.  Той обясни, че то има ограничени правомощия,  това го е определил КС в решение 19 още от 1992 г. „То е правителство по служба да подготви изборите, да върши текуща дейност, то не може например да започне да прави простъпки за въвеждане на еврото по простата причина, че загуба на парична единица е загуба на суверенитет и няма санкция на парламента. Как Доналд Туск, Юнкер и Таяни ще допуснат България да председателства Съвета при липса на парламент и с някакъв мушморок служебно правителство. Служебният премиер, колкото и да е качествен, те друг освен Борисов не познават и е сигурно, че ако има служебен премиер и предсрочни избори, тази среща, която се готви за май – 27-те премиери на ЕС заедно с лидерите на Западните Балкани няма да е в София при служебно правителство, както Борисов успя да издейства, а ще си е в Брюксел или някъде другаде. Да не говорим, че е Коледа. Я си спомни кабинета „Попов”! На 23-ти декември на връх Бъдни вечер, абе цяла Европа бъднува, коледни песни, украси, ние избирахме някъде в 3 часа навръх Коледа кабинета „Попов”. Над България тегне една орисия, защото такъв ни е манталитета!”, обясни Георги Марков. \r\n„Така беше и кабинета „Беров”, ако си спомняте, на 31-ви декември. Ще Ви кажа само, че България е откривател. Служебният кабинет на сегашния президент Радев се опита да наложи на България да купува „Грипени”. Така че защо едно служебно правителство, също пак негово може би, да не помага на БСП. Но да Ви попитам в какво обвинявате БСП, в национално предателство ли?”, попита водещата Илиана Беновска. Георги Марков отговори, че в нищо не обвинява, той просто не е по силните приказки. Народният представител продължи, че според него БСП просто не си дават достатъчна сметка за последиците, ако отидем на предсрочни избори през февруари, март или април. „Ами то е смешно! След като преди 6 месеца сме имали вот на българския народ, който за четвърти пореден път избра ГЕРБ. Това беше не преди 6 години, а преди 6 месеца. Разбирам, че вотът на недоверие от тяхна страна, за самите тях е ясно, че трудно ще мине. То за 28 години преход нито един не е минал, но теоретично последици те ще бъдат жестоки за България!”, заяви Марков. \r\n„А къде е ДПС тук в това партньорство?”, попита водещата Илина Беновска. Георги Марков отговори, че ДПС очевидно се дразни, че конфигурацията е следната – вместо Борисов да управлява в правителство на малцинство, подкрепено от ДПС, което да му е съюзник, е тръгнал да работи заедно с така наречените „Патриоти”, за които те считат, че са фашисти, националисти. „Много силни думи. Достатъчно е да видим изборите в Европа тази година. Навсякъде патриотичните и радикални партии са в тройката. Във Франция Льо Пен на балотаж. Хофер в Австрия на балотаж, загуби с по-малко от 1% президентските избори. А „Партията на свободата” в Австрия на парламентарните избори стана втора, измести социалистите. В Чехия Андрей Бабиш спечели даже изборите, социалистите отидоха седми. В Холандия Вилдерс е втори. „Алтернатива за Германия” в ГДР е втора, а общо на изборите в Германия е трета. Това са настроенията на европейските граждани към тази горкичка Европа, която в момента е толкова объркана и неадекватна, че си плаче за нов европейски договор. Аз не съм евроскептик, аз мисля, че свободното движение на хора, на капитали, на идеи, на финанси и стоки трябва да си. Но не може отношенията в Европа да бъдат изградени на власт и подчинение и на някакви безумни доклади, които ни се пишат. Ти, ако обърна внимание, цяла седмица в България се говореше как не сме дебили. Окей и това е добре, че не сме дебили. Ами като не сме дебили защо тогава позволяваме да ни мислят за дебили и да ни пращат от ЕК едни абсурдни доклади!”,  обясни Георги Марков. Мониторинговият доклад на ЕК.\r\n „Занимаваме се дали е положителен, дали е отрицателен, дали ни се карат, дали не ни се карат, какво ни препоръчват. Вижте, ние сме не на десетия ден, а на десетата година членове на ЕС. В доклада има например следните абсурдни неща, следните небивалици – избрали сме били членове на ВСС по новия режим с две трети парламентарна квота, но не сме го били направили според медиите и най-вече според гражданското общество с достатъчен дебат. И аз ги питам тези другарки и другари ли са, госпожи и господа ли са от ЕК, те наясно ли са първо, че България е суверенна държава? Второ, че ние сме се заклели да гласуваме по съвест и съобразно нашите разбирания?”, заяви Георги Марков в коментар за за доклада на ЕК. \r\nВодещата Илиана Беновска уточни, че става дума за избор на членове на ВСС от квотата на парламента. Народният представител от ГЕРБ отговори: „Да! Колко ще е дебатът по този избор – 5 минути, 5 дни, 50 дни решава само българският парламент. Господ не може да ни каже колко да е дебатът. Още повече, че господата и госпожите членове на ВСС до един бяха избрани с над 200 гласа. Такъв консенсус по принцип изключва дълъг дебат. Освен ако еврочиновниците искат да имитираме дебат. Ти знаеш, че аз съм добър в дебатите. И да излезем долу и да се разпеним 3 дни, за да са доволни ЕК, че е имало дебат. И накрая присъди искали да видят. Никой в Европа не може да говори, че в България трябва да има присъди. Присъди може да има само когато има решение на българския съд. Никой не може да каже на българския съд осъдителни ли са присъдите, оправдателни ли са, всичко е въпрос на доказване!”.\r\n„Добре де, но не става ли някаква, първо двоичност? ЕК явно я осведомяват различни лобита в съдебната система, различни от тези, които са свързани с изборния начин, ако мога да се изразя меко!”, попита водещата Илиана Беновска. Георги Марков отговори, че според него повече от това, което е направил Борисов в парламента трудно може да се направи. Премиерът е успял от стая в стая да убеди законодателният орган с три четвърти да промени Конституцията, да раздели съдебна и прокурорска колегия, да направи с две трети избора на парламентарната квота. В момента топката е в ръцете на българските магистрати и нито Конституцията, нито законите им пречат да правораздават. \r\nСпоред народния представител от ГЕРБ в момента има двойни стандарти. „Гледам ЕК се е разпенила по отношение на Полша и на Качински. Човекът е спечели избори с 50% плюс едно да си прави съдебна реформа. същевременно никой не казва какво става със съда в Германия и Франция. Защо така жестоко бяха убити хора, включително и на Коледа миналата година в Берлин и се оказа, че всички тези атентатори и безобразници са с криминални досиета. Защо съдилищата и защо ЕК не провери защо Германия и Франция не ги е вкарала в затвора? Защо медиите в тези страни, наскоро един колега от БСП каза, че имало някакво изследване, че сме последни по свобода на словото. Аз ще повярвам само, ако пише, че сме пред Германия. Германия е много по-зле със свободата на словото от България, защото скри кьолнския инцидент. Аз мисля, че и твоята телевизия, и останалите, ако на Нова година дойдат тук имигранти да късат гащите, да хапят, да щипят и да малтретират нашите момичета, сестри, приятелки, жени и майки, всички телевизии щяха първо да го отразят, полицията да предотврати това и на другия ден родители и близки щяха да дойдат да разкажат. Това не се случи в Германия!”, категоричен бе Георги Марков.Влиянието на Сорос върху процесите в Европа.\r\n„Веднага ще Ви задам щекотливия въпрос, по който Вие сте даже пристрастен, но той става супер актуален. Виждате, че в момента Меркел се бори, няма да кажа със сетни усилия, надявам се да успее да състави правителство, но с огромни усилия, губейки рейтинг, да се задържи на власт. Причините за това са най-малко две – безконтролното допускане, радушно на мигранти в Германия и желанието да ги натрапи в Европа. Второто е един факт, който сигурно сте видял, че се разрешиха и в Германия гей-браковете и правото на гейовете да имат деца от тези съжителства. Третото и най-важното обаче е прословутият милиардер Сорос, който оказва такова влияние в Европа и в частност в България, че не виждам едно правителство, освен „Вишеградската четворка” и Орбан да се опитват да му се противопоставят. Знаете, че той завеща и милиарди сега!”, попита водещата Илиана Беновска. Събеседникът й отговори, че в Унгария предстоят избори в първите дни на април. Цялата страна и най-вече Будапеща е с огромни плакати, разлепени от правителството на Виктор Орбан – „Ние, унгарците, няма да позволим Сорос да се смее последен”. Той е персона нон грата в Унгария в момента. „Знаете, че Орбан забрани и вероизповеданията да се финансират с чужди средства!”, отбеляза водещата. Народният представител продължи, че в момента се извършва проверка на парите, които Сорос е давал на „гражданското общество”, макар че според него такова вече няма, защото в бившите соцстрани има само платени протестъри, и нищо чудно да повдигнат на Сорос обвинения за подривна дейност. „Този господин Тимерманс, заместникът на Юнкер, ей такива уста отвори, за да защитава Сорос и си позволи нахалството да нарече Орбан антисемит, поради което Нетаняху беше така любезен, посети Унгария и даде голямо рамо на Орбан, че никакъв антисемит не е, а Сорос е този, който иска да разруши националните държави и традиции!”, заяви Марков. \r\nГеорги Марков обясни, че премиерът на Австрия Себастиан Курц е дал срок от 28 дни да се омита „Отворено общество” от Виена. Самият Орбан е казал, че докато е жив няма да пусне мигранти в страната си. А Унгария, заедно с останалите „вишеградци” плюс Австрия, петицата, ще постави въпроса, че иска ЕС на национални държави, а не европейски съединени щати. В момента Националната телевизия на Унгария извършва мащабно журналистическо разследване, че цели 226 депутати от ЕП са на хранилка на „Отворено общество”. Трябва ли в България да приемем законодателство да се спре чуждото финансиране на съдебната система, медиите и вероизповеданията?\r\n„Е, тогава трябва ли и ние в България с по-решителна крачка и ръка да се предприемат действия, да се спре финансирането на съдебната ни система, да се спре финансирането на вероизповеданията, да се спре финансирането на медии и да се спре тази благосклонност към третополови, гейове и т.н., онова, което граничи с неестественото?”, попита водещата Илиана Беновска. Георги Марков отговори, че големият проблем на мониторинговия доклад е, че той, ако е бил обективен, трябваше да направи забележка на България, че съдебни организации под формата на сдружения, асоциации на съдии и т.н., се финансират от юридически лица, фондации, наши и чужди.\r\n „Обяснете си защо не го прави, кои са лобистите тук в България, които дават сведения на ЕК?”, попита водещата Илиана Беновска. Народният представител отговори: „Това е абсолютно недопустимо, но тези хора си мълчат. Няма значение дали „Америка за България”, „Египет за България” или „Бангладеш за България””. Според Марков докладът не е обективен, той е неолиберален, такова, каквото е мисленето на еврочиновниците. \r\n„Вие знаете, че излезе списък на наши народни представители и представители в парламента на Европа и много видни лица, които отново са лобисти на Сорос. И тук искам резкия въпрос да Ви задам – лобисти на Сорос ли пишат доклада, мониторинговия, за България?”, попита водещата Илиана Беновска. Георги Марков отговори, че вероятно е така, щом Юнкер се целува със Сорос под знамето на ЕС. „В крайна сметка Сорос не е избиран човек, може да милиардер, дали е спекулант, дали не е аз не знам, юрист съм, не съм го проверявал, но че той направи публични 6 точки, оповести ги публично, че иска Европа да приема по един милион годишно ислямисти, тоест директен внос на терористи и то по този начин да минават, не по КПП-тата, а откъдето им дойде, без паспортна проверка, без проверка за оръжие и да им ръсим по хиляди евро на месец. Този план досега никой в ЕП или в ЕК не е казал, че е зловещ. Казала го е „Вишеградката четворка” и „Вишеградката петица”!”, категоричен бе народният представител от ГЕРБ.  Той изрази надежда при скорошното си посещение в Будапеща премиерът Борисов да получи една добра информация какви пари текат от страна на Сорос, за да се подриват националните правителства, да се финансират неправителствени организации, които да създадат не парламентарни републики, а анархорепублики, за да може да се обезличи християнска Европа. \r\n„На Вас, като човек, който беше знаково лице на промените през 1989 г. и последващите събития, който и в момента е знаково лице в ГЕРБ, бяхте и член на КС, не Ви ли отива да инициирате един законопроект, който във всички тези области, които споменахме, религия, съдебна система, образование, медии, бежанци и т.н. да ограничи чуждото влияние?”, попита водещата Илиана Беновска. Георги Марков отговори, че такъв законопроект е имало. Той е бил приет на първо четене. Впоследствие обаче ГЕРБ го е оттеглил. „Защо го оттегли? Трябвало да се обсъжда от гражданското общество. Гражданско общество в България означава на практика тези платени протестъри, които обслужват чужди интереси. Ти ме караш да пиша закон. Никога няма да пиша закон, след като написаният, за който пледирах и който приехме на първо четене, ние го оттеглихме на второ четене. Това беше голяма грешка на премиера!”, категоричен бе народният представител. \r\n„Може би от първия опит няма да стане. Но това би било проява на Ваша национална отговорност, г-н Марков, извинете, че си служа с такива гръмки думи!”, продължи водещата. Гостът й отговори, че според него ние трябва да направим дебат в парламента. Не можем повече да се правим, че не се виждат острите противоречия между западноевропейските страни, които командват Европа и Борисов с право ги нарича „големите началници”. „Няма съмнение, че Меркел и Макрон командват ЕС, че Франция и Германия избират шефа на ЕК. Те дори пренебрегнаха Камерън, това беше груба политическа грешка. Естествено, че България и Румъния няма да изберат председателя на ЕК, но Англия трябваше да бъде послушана, когато не искаше Юнкер. При гласуването 26 на 2. само Камерън и Орбан срещу Юнкер. Ами дръпна се Камерън, то се разбраха Франция и Германия да командват и Англия. Няма как да стане тази работа и англичаните излязоха. Трябва да се реши какъв да бъде ЕС. Очевидно, че след като Централна Европа, това са 80 милиона население, не желание съединени щати европейски, а иска съюз на национални държави, както казва Орбан, сега го избраха пак за лидер на партията миналата събота – „по-малко Брюксел, повече национални държави”, ние искаме да се води такъв дебат и да се определим. Ние искаме да има съединени европейски щати, откъдето от един център да ни казват какво да правим, или искаме да има съюз на национални страни, които да си запазят суверенитета. Това е големият проблем, който трябва в българския парламент да се дебатира, защото сме парламентарна страна!”, категоричен бе Георги Марков. \r\n„Кога ще го предложите не само в интервюто, но и от трибуната?”, настоя да получи отговор водещата. Георги Марков отговори, че според него Борисов е уникален в своето умение да поддържа много добри отношения, със „западните началници” и с „вишеградците”. Той продължи, че страните от „Вишеградската четворка”  постигат нещо, което е най-важно за един народ – да защитиш здравето и живота на своите граждани. Според Марков няма полза от богатството на Германия и Франция, когато „отиваш на Коледа на базара в Берлин да пиеш едно греяно вино с вурст и минава един ахмак ислямист и те премазва”. „Има тотално откъсване на брюкселския елит от европейските граждани. То е видимо. Така че по тези неща българският парламент трябва да дебатира. Бойко постигна изключително големи успехи напоследък в стратегическото усилие Западните Балкани да бъдат приобщени. Това трябва да му се отчете, не знам защо БСП не го отчита. Защо те не го приемат като легитимен премиер на България и не признаят неговите успехи?”, обясни народният представител от ГЕРБ. \r\n„Само ще Ви напомня, че Корнелия Нинова на техния конгрес каза, че политиката на Борисов по отношение на Германия и Турция била провал, цитирам дословно, а политиката му като обединител на Западните Балкани била, тук вече не съм точна, пиар кампания, снимане на снимки и т.н. Попитах каква би била политиката на БСП, ако са на неговото място, но не получих отговор!”, обясни водещата Илиана Беновска. Събеседникът й отговори, че се надява, че като се вкара този вот на недоверие в първите дни на декември, ще има дебат и ще си каже мнението за цялата тази ситуация. Той продължи, че БСП имат два извода – „Бойко не става за външна политика, той само се фотографира, а вътре в страната сме в робство”. Подаръците.\r\nВодещата подари на своя гост здрава българска червена ябълка и книгата с интервюто й с Ахмед Доган и попита: „Подарявам Ви и една книга – Ахмед Доган от 1992 г. Би ми се искало от днешна гледна точка пак да я прочетете преди дебата, тук става дума точно за етническия модел, за заедността, за българщината, не знам дали я помните. И клубната тениска на предаването „Беновска пита”. А въпросът защо, защо трябва да отстояваме българското, националното и нашето си?”. Гостът й отговори, че Орбан е казал на конгреса на партията си в Унгарияе че това, с което може да се похваля за тези 7 години, е, че е успял да се справи с монополите и е свалил цените на тока, газа, водата с 25% за хората и 11% за монополите. Изчистил е дълга към всички държави и финансови институции в света. Постигнал е банките, медиите и енергетиката да са 50% плюс 1 в унгарски ръце. Успял е да направи над 100 милиарда износ, с което да обяви 2018 г. за година на унгарското семейство и вече влизат в сила неговите прословути бонуси за трето дете. „И накрая каза нещо много важно, което аз ще го кажа в твоето предаване, което важи и за България. Той казва – за Унгария, аз казвам за България трябва не ново правителство, казва той, а нова опозиция. Аз също считам, че на България трябва нова опозиция, която да оценява неимоверните усилия в тези тежки времена на българското правителство. Нека си бъде опозиция, но когато става въпрос за национални усилия да ги признава!”, завърши Георги Марков разговора си с Илиана Беновска в предаването „Беновска пита” по „Канал 3“ и „Радио К2 на 19 ноември 2017 г.", "date": "2017.11.19", "title": "Георги Марков: Ще оборя на вота БСП, че Бойко не става за външна политика, а вътре в страната сме в робство"}
{"url": "http://www.focus-news.net/news/2017/11/19/2458707/haarez-izraelskiyat-premier-za-shesti-pat-e-razpitvan-ot-politsiyata-zaradi-podozreniya-v-koruptsiya.html", "text": "Полицията разпита за шести път израелския премиер Бенямин Нетаняху заради подозрения в корупция, пише Haarez. Има информация, че Нетаняху е приемал луксозни подаръци от свои богати поддръжници, включително от израелския бизнесмен и холивудски продуцент Арнън Милчън. Според данните, продуцентът е му изпратил кутии луксозни пури и други предмети на стойност десетки хиляди долари. Самият Милчън бе разпитан по този повод през септември. \r\nПолицията е пристигнала в резиденцията на премиера в Ерусалим в малко след 16,00 часа местно време в неделя. Това е второто им посещение в дома на Нетаняху за разпит за последните 10 дни.  Калина Жекова", "date": "2017.11.19", "title": "Haarez: Израелският премиер за шести път е разпитван от полицията заради подозрения в корупция"}
{"url": "http://www.focus-news.net/news/2017/11/19/2458708/plovdiv-natovareno-e-dvizhenieto-po-uchastaka-na-am-trakiya-v-oblastta-sashto-po-patishtata-plovdiv-karlovo-i-plovdiv-asenovgrad.html", "text": "Натоварено е движението по всички основни пътни артерии в Пловдивска област, съобщиха за Радио „Фокус“ – Пловдив от Областно пътно управление-Пловдив. Най-интензивен трафик се отчита по пловдивския участък на АМ „Тракия“, както и по пътищата Пловдив-Карлово и Пловдив-Асеновград. През деня не са постъпвали сигнали за сериозни пътнотранспортни произшествия. Повишена опасност от свличане на земна и скална маса има по направленията Бачково-Нареченски бани от главния път Пловдив-Асеновград-Смолян, Кричим-Стамболийски, Юговско ханче-Югово-Лъки-Здравец. Водачите трябва да бъдат особено бдителни и в района на проходите „Троян-Кърнаре“, „Козница“ и „Стражата“.\r\nОстава ограничено движението на тежкотоварни МПС по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено преминаването на МПС над 12 тона по пътя Поповица-Болярци и над 5 тона по пътя Плодовитово-Първомай-Асеновград, като причината за наложените ограничения е намален габарит на пътното платно.\r\nДо 20 декември е ограничено движението за всички моторни превозни средства по пътя Белица-Загражден-Давидково, в участъка от км 13 до км 18, поради компрометирана настилка. Движението по пътя Шишманци – Белозем е в една лента поради ремонтни дейности на асфалтовата настилка. Срокът е до 8 декември. Ограничено е движението и по пътя Карлово-Баня, също заради ремонтни дейности на асфалтовата настилка. Обходният маршрут за водачите е през село Марино поле. Срокът за извършването на ремонта по пътния участък е до 15 декември. До 20 декември ще продължат частичните ремонтни дейности в банкета на пътя Пловдив-Асеновград.\r\nТрафикът на територията на град Пловдив също е изключително интензивен. Струпване на автомобили се наблюдава по главните градски булеварди и по входно-изходните артерии. Преминаването през светофарните уредби отнема средно между 3 и 5 минути. Пътищата на територията на града са нормално проходими.\r\nТони МИХАЙЛОВ", "date": "2017.11.19", "title": "Пловдив: Натоварено е движението по участъка на АМ „Тракия“ в областта, също по пътищата Пловдив-Карлово и Пловдив-Асеновград"}
{"url": "http://www.focus-news.net/news/2017/11/19/2458709/blic-sarbiya-balgarskiyat-ski-kurort-bansko-e-podhodyashta-alternativa-na-pochivka-v-alpite.html", "text": "Със своята 65-километрова мрежа от писти, подходящи както за начинаещи, така и за по-опитни скиори, Банско е най-младият и добре развит зимен курорт в България, който привлича голям брой туристи и любители на зимните спортове от цял свят, коментира белградското електронно издание Blic.\r\nБанско е най-модерният ски център на България. В самия град и околностите му има около 120 културно-исторически забележителности – от останките на късноантичната крепост Ситан кале до Националния парк „Пирин“, който попада под защитата на ЮНЕСКО. Районът е известен и с минералните си извори. Така туристите, които търсят подходяща алтернатива на почивката в Алпите, няма да останат разочаровани, ако изберат Банско за зимната си ваканция, предава Радио „Фокус“ в рубриката „Балкански туристически часовник“.\r\nЦените за седем нощувки на база полупансион през януари започват от 98 евро на човек, ако бъде направена ранна резервация, отбелязват от редакцията.", "date": "2017.11.19", "title": "Blic (Сърбия): Българският ски курорт Банско е подходяща алтернатива на почивка в Алпите"}
{"url": "http://www.focus-news.net/news/2017/11/19/2458710/pregled-na-mezhdunarodnite-novini-do-18-chasa-agentsiya-fokus.html", "text": "Германските партии остават разединени по въпроса за имиграционната политика, въпреки че в неделя са успели да сближат позициите си по няколко трудни въпроса, включително за климата, предаде Reuters. \r\nКанцлерът Ангела Меркел се опитва да сглоби коалиция с ориентирана към бизнеса Свободна демократическа партия и клонящите в ляво „Зелени“, след като нейните консерватори загубиха съществена част от подкрепата си на последните парламентарни избори от септември за сметка на крайнодесните. \r\nПреговорите между партиите, които таят дълбоки идиологически различия, обаче вървят изключително трудно. Меркел определи краен срок до четвъртък за предварителните разговори преди началото на официалните коалиционни преговори, но споразумение по ключовите въпроси не бе постигнато. \r\nВ неделя „Зелените“ приветстваха предложението за увеличаване на производството на електроенергия от възобновяеми източници и съкращаване на производството във въглищните електроцентрали. \r\nОстават спорни въпросите за данъчната политика и публичните финанси. Най-тежки са различията по въпроса за имиграцията. Християнсоциалният съюз настоява за налагането на ограничения до 200 000 имигранти годишно. Зелените са против такова ограничение. Те обаче са склонни към компромис, тъй като за последните 25 години тази бройка е била надхвърлена едва пет пъти.\r\nАко не успеят да постигнат споразумение, това може да наложи провеждане на нови избори. Партиите се опасяват, че на тях крайнодясната „Алтернатива за Германия“, която успя да влезе в парламента на изборите през септември, може да събере още повече подкрепа.  Сирийската армия и нейните съюзници са успели да поемат пълен контрол над град Абу Кемал, последният по-значителен град в Сирия, контролиран от „Ислямска държава“, предаде  Reuters.\r\nСирийската армия обяви победа над ислямистите в града по-рано този месец, но те организираха контранастъпление, използвайки „спящи клетки“, скрити в града. Изгонването на „Ислямска държава“ от града означава, че само няколко села по река Ефрат, както и околната пустиня, както и няколко изолирани джобове по другите части на страната, остават под контрола на обявения през 2014. „халифат“. \r\n„Сирийската армия и нейните съюзници изгониха „Ислямска държава“ от последния ѝ бастион на сирийска земя“, съобщава ливанска медия, свързана с биещата се на страната на сирийското правителство шиитска групировка „Хизбулла“. \r\nБазираната в Лондон Сирийска обсерватория за правата на човека съобщи, че по-голямата част от ислямистите са се изтеглили от града, като боевете продължават в покрайнините на освободения град. Алжирската брегова охрана е спряла близо 300 мигранти, опитващи се да достигнат европейския бряг на Средиземно море, предаде AFP. За периода от четвъртък до неделя службата е прихванала и спасила общо 286 алжирски граждани от плавателни съдове във водите край западния крайбрежен град Оран, се казва в изявление на министерството на отбраната. \r\nВ края на септември италианската брегова охрана спря 165 алжирски мигранти южно от Сардиния. Френски полицай уби трима души на улицата, след което се самоуби, предаде BBC. Инцидентът е станал в събота във френския град Сарсел, близо до Париж. При стрелбата са ранени неговата приятелка, майка й и сестра й. Загиналите са бащата на момичето и двама минувачи, които не са имали никаква връзка с нападателя. По данни на местните власти, полицаят е стрелял със служебното си оръжие. \r\nСпоред кмета на града, полицаят наскоро се е разделил с приятелката си.  Британският финансов министър Филип Хамънд заяви, че страната ще предостави своите предложения как да уреди финансовите си задължения пред ЕС преди срещата на Съвета на Съюза през следващия месец, предава  Reuters.\r\nПо-рано министър-председателят на страната Тереза Мей заяви, че има още работа за вършене, за да започнат преговорите по Брекзит, докато ЕС напомни за крайния срок преди декемврийската среща тя да представи предложението си за „сметката по развода“.\r\n„Ние ще направим нашите предложения през ЕС на време за срещата на Съвета“, заяви Хамънд. \r\nМиналата седмица Тереза Мей се срещна с другите лидери на страните членки на ЕС по време на срещата на високо равнище в Готенбург в Швеция, за да се опита да разбие безизходицата относно това колко трябва да плати Великобритания при напускането си на Съюза след 16 месеца.   Председателят на Европейската комисия Жан-Клод Юнкер подкрепи испанския министър-председател Мариано Рахой и начина, по който той се справя с кризата, предизвикана от опита на Каталуния да се отцепи, предава  Politico.\r\n„Като председател на ЕК, аз подкрепям позицията на испанското правителство. Знаете ли защо? Защото подкрепям тези, които уважават закона“, заяви Юнкер по време на интервю пред испански медии. „ЕС е основан на върховенството на закона, а моите каталунски приятели направиха именно обратното: нарушиха закона“, добави той.\r\nЮнкер допълни, че не е имал „и един личен контакт“ с бившия регионален лидер на Каталуния Карлес Пучдемон, който е обвинен в подстрекаване към бунт в Испания заради това, че обяви едностранно независимостта на областта и в момента. След това той се установи в Брюксел. \r\nСъщевременно председателят на ЕК предупреди каталунците да не се опитват да се отделят. „Историята ни учи, че не трябва да култивираме регионални капризи и да ги противопоставяме на националната идентичност. Човек не се бори така за регионалната си идентичност“, допълни той. „Подкрепят Европа на регионите, но не ми харесва идеята някой да напуска страните, когато си пожелае“, смята Юнкер.Москва, Анкара и Техеран са постигнали сериозен напредък в преговорите за Сирия. Това заяви министърът на външните работи на Турция Мевлют Чавушоглу след среща с своите руски и ирански колеги Сергей Лавров и Мохамед Джауад Зариф в Анталия, предаде РИА Новости. \r\n„Успяхме съществено да сближим позициите си по отношение на примирието и снижаването на напрежението в зоните на деескалация. Ситуацията в Сирия  се е подобрила значително в сравнение с миналата година“, каза Чавушоглу пред журналисти. Той отбеляза, че кризата в Сирия няма друго решение, освен политическото, и напомни за чувствителността на Турция по отношение на сирийската кюрдска партия Демократически съюз, която Анкара разглежда като терористична организация, свързана със забранената в страната Кюрдска работническа партия. „Нашата чувствителност по темата за Демократическия съюз е известна. Това, че за нас тяхното участие в мероприятията за търсене на политическо решение на кризата в Сирия е неприемливо, ние сме заявявали не само пред нашите колеги, но и в женевския формат. Русия и Иран добре разбират нашата чувствителност“, добави турският външен министър. \r\nСрещата на дипломатите идва преди тристранната среща на върха между Турция, Русия и Иран за Сирия. Тя ще се проведе на 22 ноември в Сочи. Властите в турската столица Анкара забраниха излъчването на филми или обществени прояви на гей тематика, предаде Reuters. В изявление на кметството се съобщава, че считано от 18 ноември 2017 г. се забраняват всякакви събития, свързани с лесбийки, гей, бисексуални и трансджендър хора в кина и театри, а също обществени осъждания, интервюта и изложби. Според властите, подобни прояви биха могли да предизвикат омраза и враждебност сред обществеността, което на свой ред представлява опасност пред обществената сигурност. \r\nВ сряда Анкара забрани германски филмов фестивал на хомосексуална тематика, като изтъкна като причина за решението си обществената сигурност и терористична заплаха. \r\nЗабраната ще засили притесненията сред правозащитниците и западните партньори на Турция за състоянието на гражданските свободи под управлението на Партията на справедливостта и развитието на президента Реджеп Тайип Ердоган.", "date": "2017.11.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/11/19/2458711/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от - 2 до 15 градуса. Времето над цялата страна е облачно. Слаб до умерен вятър духа в областите Кърджали, Видин, Варна.\r\nСлаб дъжд вали в районите на Кръстина и Ловното ханче /обл. Бургас/, АМ „Люлин“, Бистрица и Скравена /обл. София/.\r\nПътните настилки са мокри.\r\nОграничена видимост до 100 м поради мъгла има в районите на М. Търново /обл. Бургас/Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“: Област София: шофьорите да се движат с повишено внимание от км 45+200 до км 46+266 при Мухово посока Бургас поради ремонтни дейности в аварийната лента до 12.01.2018 г. Движението се осъществява регулярно в активна и изпреварваща ленти. \r\nОбласт Бургас: до 20.11.2017 г. от км 325 до км 359 в участъка Карнобат-Ветрен се извършва почистване на окопи и водостоци. Движението се регулира от пътни знаци. В участъка от км 329 до км 330 в участъка Драганци – Вратица се извършва засаждане на зелен пояс в посока София до 20.11.2017 г. Водачите да се движат с повишено внимание. Движението се регулира от пътни знаци. При надлез на км 344+387 движението се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280 до 31.03.2018 г.\r\nАМ „Хемус“: Област София: до 24.11.2017 г. движението се осъществява двупосочно в дясното платно посока Варна от км 6+790 до км 11+850, поради ремонтни дейности на виадукт при км 9+360 н посока София. При виадукта над с. Потоп в посока Варна от км 16+760 до км 19+690 шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.; движението по АМ „Хемус“ от км 25 до км 26 в посока Варна се осъществява с повишено внимание поради ремонтни дейности в аварийната лента до 30.11.2017 г. Водачите да се движат с повишено внимание; до 30.11.2017 г.;ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. \r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно.\r\nОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 08.12.2017 г. \r\nОбласт Варна: в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500 до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: Движението от км 0+000 до км 8+669 се осъществява в платното в посока Варна поради ремонтни дейности на асфалтовата настилка до 15.12.2017 г.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради ремонтни дейности по асфалтовата настилка. Срок до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на автобуси.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 с повишено внимание поради подравняване на банкети и почистване на окопи. Сигнализирано с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 30.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. Извора, ул. Веренишка, местност Парта, местност Палековото, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-865: Движението по път ІІІ-865 с. Леска – с. Вехтино, в района на мост над\r\n р.Арда при км 7+200, се осъществява в една лента, поради извършване обрушване на скат. Движението в района се регулира от сигналисти. Срок до 20.11.2017 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.19", "title": "Актуална пътна обстановка към 17.30 часа"}
{"url": "http://www.focus-news.net/news/2017/11/19/2458712/afp-nay-malko-15-dushi-sa-zaginali-pri-blaskanitsa-po-vreme-na-razdavane-na-humanitarna-pomosht-v-maroko.html", "text": "Най-малко 15 души са загинали, а други петима са пострадали при блъсканица по време на раздаване на хуманитарна помощ в Мароко, предаде AFP. По данни на местните власти инцидентът е станал в мароканския град Сиди Булаалам, на около 60 км от курорта Изаура. Според местни медии, дистрибуцията на храна, организирана от благотворител, е привлякла тълпа от 800 души, основно състояща се от жени. \r\nВластите са започнали разследване, за да изяснят обстоятелствата и да определят виновника за инцидента. Крал Мохамед VI е обещал да предостави необходимата подкрепа за семействата на загиналите и ранените.  Калина Жекова", "date": "2017.11.19", "title": "AFP: Най-малко 15 души са загинали при блъсканица по време на раздаване на хуманитарна помощ в Мароко"}
{"url": "http://www.focus-news.net/news/2017/11/19/2458713/petar-kurumbashev-vav-varna-nay-golyamata-nespravedlivost-na-prehoda-e-che-napravihme-edna-nespravedliva-darzhava.html", "text": "Най-голямата несправедливост на тези 28 години е, че направихме една несправедлива държава като цяло. При нас социалното разделение е по-голямо, отколкото в западните държави. Една от големите гордости на Европа е, че има социален модел. Мисля, че някакви остатъци от него все още действат в Западна Европа. За съжаление, при нас форматът като че ли е по-близък до Латинска Америка. Това заяви Петър Курумбашев, евродепутат от Групата на социалистите и демократите в ЕП, по време на среща с журналиста Мартин Карбовски и граждани на Варна, съобщиха от пресофиса на евродепутата.  \r\n“Неслучайно се появяват тези политици, които с лека ръка наричаме “популисти”. Те са просто тътенът на всички, които се чувстват ощетени и не се припознават в никоя от политическите партии. И този тътен не е свързан с това дали си комунист, или антикомунист. Не е свързан с това дали си русофил, или русофоб, Той е свързан с това дали останалите хора, с които живееш, имат елементарно чувство на състрадание и солидарност”, заяви евродепутатът в отговор на въпрос за грешките на Българския преход. \r\nКоментирайки бъдещето на кохезионната политика, Курумбашев попита: “Независимо от размера на европейското финансиране, което получаваме, ние като държава ще направим ли нещо, за да имаме собствени фондове? Непрекъснато питаме колко пари ще дадат Франция и Германия на Северозападна България. А колко пари даде България на Северозападна България?” \r\nПо думите му поставянето на темата за създаване на национален фонд за развитие на Северозападна България е изключително навременно. “Зарадвах се, когато видях, че в алтернативния бюджет, който предложи БСП за 2018 г., фигурира такъв фонд в размер на 100 млн. лв. Важни са обаче и планирането, и времевата рамка. Когато планираш, да планираш подкрепа за този регион в следващите седем години с нарастваща сума. Неслучайно ЕП не приема бюджети, които са година за година, а се приема седемгодишна бюджетна рамка на ЕС.”\r\nВ рамките на срещата на тема “Реално за Европа” Курумбашев коментира, че няма как да служи за алиби това, че когато една държава председателства Съвета на ЕС, не може да постави въпроси, които са важни за нея. \r\n“Крайно време е да има балкански транспортни коридори. В момента има магистрала Дурас – Тирана – Прищина. Сърбия построи магистрала между Ниш и Димитровград. Просто трябва да бъде построен участъкът между Прищина и Ниш. По този начин ще се построи сухопътна връзка между Адриатическо и Черно море. Втора връзка, по която трябва да се мисли, е Тирана – Скопие – София – и магистрала, и ЖП линия, която строим вече хилядолетия. Ако продължаваме в същия дух, ще надхвърлим срока за построяване на Хеопсовата пирамида. Трета транспортна магистрала – от Сплит, Сараево през Южна Сърбия до Ниш, София, Варна и Бургас. Разбира се, че трябва да бъдат свързани с европейските транспортни коридори. Но трябва да дефинираме ясно интереса на Балканите. Пътищата ще стимулират и хората да пътуват, и развитието на бизнеса, и културния обмен”, смята Курумбашев.", "date": "2017.11.19", "title": "Петър Курумбашев във Варна: Най-голямата несправедливост на Прехода е, че направихме една несправедлива държава"}
{"url": "http://www.focus-news.net/news/2017/11/19/2458714/oon-prizova-stranite-v-siriyskiya-konflikt-da-preustanovyat-atakite-sreshtu-tsivilni.html", "text": "ООН призова страните в сирийския конфликт да преустановят атаките срещу цивилни в столицата Дамаск и околните райони, където през последните дни бомбардировки отнеха живота на десетки хора, предаде AFP.  Силите на опозицията и правителствените сили нанасят последователни атаки в района на столицата и държания от опозицията анклав Източна Гута. \r\nВ неделя координаторът на ООН за Сирия Али ал Заатари призова за край на атаките срещу цивилни. „През последните дни идват съобщения за загинали цивилни и за тежко ранени, както и за прекратяването на работата на складове, болници и училища заради взаимен обстрел, най-вече в Дамаск и Източна Гута“, каза Заатари. \r\nОт вторник насам, при тежък артилерийски обстрел и въздушни в Източна Гута са загинали най-малко 66 мирни граждани, а 281 са ранени, по данни на Сирийската обсерватория за човешките права. Сред загиналите са 13 деца. \r\nМеждувременно, силите на опозицията нанесоха удари по няколко квартала на Дамаск, в резултат на което от четвъртък насам са загинали най-малко 16 души.  Калина Жекова", "date": "2017.11.19", "title": "ООН призова страните в сирийския конфликт да преустановят атаките срещу цивилни"}
{"url": "http://www.focus-news.net/news/2017/11/19/2458715/predstoyashti-sabitiya-v-stranata-za-20-noemvri-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с представителя на  УНИЦЕФ за България Мария Хесус Конде.\r\n***\r\nОт 10.00 часа в аула „Максима“ на УНСС премиерът на Република България Бойко Борисов ще изнесе публична академична лекция на тема „България, Балканите, Европа и светът“. \r\n***\r\nОт 15.00 часа в сградата на Министерски съвет заместник министър-председателят по обществения ред и сигурността и министър на отбраната Красимир Каракачанов ще се срещне със заместник-председателя на групата на Европейските консерватори и реформисти (ЕКР) в ЕП Робертс Зиле. На срещата ще бъдат обсъдени приоритетите в работата на ЕКР - Ефективни мерки за подобряване на борбата срещу тероризма и мигрцията. В 15.30 ч. в МС ще бъде даден брифинг за журналисти.\r\n***\r\nОт 10.00 часа министърът на регионалното развитие и благоустройството Николай Нанков ще провери ремонтните дейности на Беленски баир на главен път Ι-5 Русе – ГКПП Маказа. От 11.00 часа, в сградата на Общината, Николай Нанков ще проведе работна среща с кмета на Русе Пламен Стоилов и народни представители от региона. В 11.45 часа при ж.п. прелеза на речна гара до ул. „Мостова” министърът ще присъства на първата копка за изграждането на зона за обществен отдих по крайбрежната ивица. От 12.15 часа министър Николай Нанков ще посети кръговото кръстовище при бул. „Придунавски” и бул. „Фердинанд”. В 14.30 часа, регионалният министър ще посети блок „Русия” в града, където ще се срещне с представителите на Сдружението на собствениците.\r\n***\r\nОт 09.30 часа 16 състав на Специализирания наказателен съд ще гледа делото срещу Стефан Б., Христо А., Владислав Г., Милен Д., Веселин Д. и др., обвинени в организиране и ръководене на организирана престъпна група. \r\n***\r\nОт 09.30 часа в Зала „София Сити“ на „Бест Уестърн Плюс Сити Хотел“ Изпълнителна агенция по околна среда (ИАОС) ще отчете резултатите от изпълнението на проекта за надграждане на геоинформационната система за управление на водите и докладване.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н. и др., обвинени в организиране и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Антон Г. и Пенка Д., обвинени в организиране и ръководене на организирана престъпна група. \r\n***\r\nОт 10.00 часа в Зала „Сердика\", София Хотел Балкан, Синдикатът на българските учители, съвместно с фондация „Конрад Аденауер\" и с подкрепата на Министерството на образованието и науката, провежда национална конференция на тема: „Ролята  на  наставничеството  за  професионалното развитие на младите учители\".\r\n***\r\nВ зала “Витоша” на Интер Експо център ще се проведе Източноевропейската конференция на игралната индустрия (EEGS).\r\n***\r\nОт 10.30 часа в „Античен комплекс Сердика“ (Ларгото) ще се проведе Форумът „Voice It: Младежко мнение от значение“.\r\n***\r\nОт 10.30 часа в Резиденцията на посланика на Италия, ул. „Цар Освободител“ № 11 ще се състои пресконференция във връзка с е 2-рото издание на Седмицата на италианската кухня по света – серия от събития в специална атмосфера, включващи презентации, дегустации на типични продукти, уъркшоп и още много други.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n***\r\nОт 11.00 часа в „Пресклуб БТА” – София ще се състои пресконференция, на която ще бъде учредена Национална награда за фотографско изкуство на Община Самоков „Анастас Карастоянов”.\r\n***\r\nОт 11.00 часа 18 състав на Специализирания наказателен съд ще гледа делото срещу Александър А., Александър Д., Арутюн С., Галин И., Кольо М., Кристиян Н., обвинени в организиране и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Христо Г., обвинен в изнудване. \r\n***\r\nОт 14.00 часа 7 състав на Специализирания наказателен съд ще гледа делото срещу Кайчо С., чл. 65 НПК – молба за изменение на мярка за неотклонение. \r\n***\r\nОт 14.30 часа 1 състав на Специализирания наказателен съд ще гледа делото срещу Радослав М., чл. 65 НПК – молба за изменение на мярка за неотклонение.\r\n***\r\nОт 13.30 часа в конферентна зала „Шипка“ на хотел „Кристал Палас“ (ул. „Шипка“ 14) ще се проведе семинар за журналисти на тема: „Знанието е сила. Заедно в борбата с ХИВ.“ по повод Европейската седмица за тестване за ХИВ и хепатит – 17-24 ноември 2017 г.\r\n***\r\nОт 15.00 часа 5 състав на Софийския градски съд ще гледа делото срещу Пламен Христов (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 15.00 часа на тържествена церемонията в Литературен кабинет „Владимир Башев“ (София, бул. Ситняково“ № 79, вх. Д, ет. 5) ще бъде връчена Националната литературна награда, присъждана за издадена стихосбирка на млад автор.\r\n***\r\nОт 18.00 часа в НМА, бул. „Евлоги и Христо Георгиеви“, №94, ще се проведе Галаконцерт на лауреатите на IХ-ия Международен клавирен конкурс \"Лист-Барток-Кодай\".\r\n***\r\nОт 19.00 часа в клуб „Перото“ ще бъде представен брой 34 на „Литературен вестник“, който е посветен на съвременната украинска литература.\r\n***\r\nНародният представител от ГЕРБ Васил Цветков организира приемни за граждани в Драгоман и Сливница. В Драгоман приемната ще се проведе от 10.00 часа в офиса на ГЕРБ, на ул. „Александър Стамболийски” №1. В Сливница Цветков ще се срещне с граждани от 12.00 часа, в офиса на партията, на ул. „Бенковски” №7. \r\n***\r\nОт 14.30 часа в зала № 1 на Районен съд – Асеновград ще се гледа делото срещу Иван Г., обвинен в присвояване на чужди пари в размер на 396 000 лева. \r\n***\r\nОт 17.30 часа в Градската библиотека „Паисий Хилендарски“ художникът Ангел Тулев ще отбележи 70-годишния си юбилей с изложба пастел и графика по повод Деня на християнското семейство.\r\n***\r\nОт 09.30 часа в зала „22-ри Септември” Общинският съвет ще проведе извънредно заседание за депото за твърди битови отпадъци в село Бучино. \r\n***\r\nОт 11.00 часа, във фоайето на Община Благоевград ще бъде открита изложба по повод 120 години от създаването на Четвърто основно училище „Димчо Дебелянов“ – Благоевград.  \r\n***\r\nОт 11.00 часа в централата на ГЕРБ, която се намира на ул. \"Конт Андрованти\" 5, Народният представител от ГЕРБ-Бургас и областен координатор на партията Димитър Бойчев организира приемен ден за гражданите на морския град\r\n***\r\nОт 18.00 часа в Дом на писателя, ул. „Вола“ 1, ще бъде представена книгата \"Непоискани дълбини\" на Динко Динков.\r\n***\r\nОт 11.00 часа в офиса на ПП ГЕРБ на ул. \"България\" - Общински  пазар №12, Народният представител от ГЕРБ Диана Саватева организира приемна за жителите на Малко Търново.\r\n***\r\nОт 14.00 часа в Зала 3 на Учебно-спортния комплекс на ВСУ „Черноризец Храбър“ ще се проведе публична лекция на Евтим Милошев на тема: „Професия „продуцент“ - умения, талант и предприемачески дух”.\r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Емилия Милкова ще има приемен ден за граждани.\r\n***  \r\nОт 09.30 часа в Пресклуб на БТА-Велико Търново ще се състои отчет на благотворителната акция „От децата за децата“.\r\n***  \r\nОт 10.30 часа в ДГ „Пролет“ ще се проведе инициативата „Деца четат на деца“, съвместно осъществена от  НЧ „Надежда 1896“ и Младежки дом. \r\n***  \r\nОт 10.00 часа в 4-та аудитория на Ректората на ВТУ ще се проведе откриване на Университетски център за административно обслужване на студенти. \r\n***\r\nОт 13.00 часа в близост до Речната гара кметът на Община Видин Огнян Ценков ще участва в събитие по случай обновлението на пристанищен терминал Видин-Център.\r\n***\r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Емилия Милкова организира приемен ден за граждани.\r\n***\r\nОт 10.30 и 11.45 часа в Държавен куклен театър „Дора Габе“ ще бъдат представени Куклени спектакли  „Тримата братя и златната ябълка“.\r\n*** \r\nОт 10.00 часа в заседателната зала на Общината ще се проведе информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 17.15 часа в Сесийната зала на Община Панагюрище ще се проведе обществено обсъждане на проект на наредба за клубовете за пенсионери и лица с увреждания.\r\n***\r\nОт 09.00 часа в централния храм \"Св. Иван Рилски\" ще бъде отслужена литургия в памет на загиналите в катастрофа край ловешкото село Микре.\r\n***\r\nНародните представители от  ГЕРБ-Пловдив ще приемат граждани от избирателния си район. Менда Стоянова – председател на Комисията по бюджет и финанси в 44-тото Народно събрание, ще се среща с граждани от 16.00 в централния офис на  ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще приема от 16.30 часа в офиса на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, ще има приемна от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика, организира приемна от 16.00 в офиса на  ГЕРБ на ул. \"Коста Паница\" № 5.\r\n***\r\nОт 8.45 часа в зала 1 на Пловдивския окръжен съд ще се гледа делото срещу Николай Н. и Бренченс Й., обвинени в придобиване и пренасяне през границата на високорисково наркотично вещество – кокаин в особено големи размери.\r\n***\r\nОт 9.00 часа в зала 5 на Пловдивския окръжен съд ще се гледа делото срещу Александър Б., обвинен в избягване на плащането на данъчни задължения в особено големи размери – над 2 милиона лева, както и за използване на документи с невярно съдържание.\r\n***\r\nОт 9.00 часа в зала 2 на Пловдивския окръжен съд ще се гледа делото срещу Ремзи Ф., обвинен в опит за умишлено убийство. \r\n***\r\nОт 9.15 часа в зала 2 на Пловдивския районен съд ще се гледа делото срещу Николай Н., обвинен в присвояване на чужди пари в размер на 10 190 лв.\r\n***\r\nОт 9.30 часа в зала 1 на Пловдивския окръжен съд ще се гледа делото срещу Аляйдин Х., обвинен в причиняване на смъртта на две лица и телесни повреди на други две лица при управление на тежкотоварно превозно средство. \r\n***\r\nОт 9.30 часа в зала 10 на Пловдивския окръжен съд ще се гледа делото срещу Иван Г., обвинен, че при управление на лек автомобил е причинил по непредпазливост смъртта на велосипедист.\r\n***\r\nОт 11.00 часа в район „Тракия“, зад блок 16 ж.к. „Оазис“ 5, кметът на града Иван Тотев и районният кмет Костадин Димитров ще открият нов обществен паркинг. \r\n***\r\nОт 13.30 часа в зала 11 на Пловдивския район съд ще се гледа делото срещу таксиметровия шофьор Диян Г., осъждан 8 пъти. Обвинението е за причиняване на имотна вреда в размер на 2700 лв.\r\n***\r\nОт 15.00 часа в зала 1 на Пловдивския окръжен съд ще се гледа делото срещу Цветан А., обвинен в умишлено убийство. \r\n***\r\nВ 16.30 часа на втория етаж на библиотека „Иван Вазов“ ще се открие изложбата „Чешките „български“ музиканти в следосвобожденска България – 1878-1902“, разказваща за музикалното сътрудничество между чехи и българи.\r\n***\r\nВ 18.30 часа в център-музей “Тракарт” ще бъде открита фотоизложба “Годината ни заедно“.\r\n***\r\nОт 11.45 часа на Понтон №10 на Кея (на паркинга пред ресторант \"Понтона\") ще се състои първа копка на проекта за „Реконструкция и рехабилитация на пешеходна среда и изграждане на зони за обществен отдих“.\r\n***\r\nОт 14.00 часа в зала „Русе“ на Историческия музей ще бъде открита изложбата „Културно наследство на българите в миграция“.\r\n***\r\nОт 09.30 часа Общинските съветници от ГЕРБ Силвия Маринова и Димитър Павлов организират приемни за граждани.\r\n***\r\nОт 10.00 часа в Пресклуб на БТА-Сливен ще се проведе встъпителна пресконференция по спечелен социален проект на „В и К“ – Сливен.\r\n***\r\nОт 09.00 часа в НЧ „Св. Климент Охридски 1858“ ще се проведат „Дни за  възхвала  на  Св. Климент, архиепископ  Охридски”.\r\n***\r\nОт 18.00 часа в Зала „Младежки дом“ ще се състои официално учредяване на Общински съвет на децата в града.", "date": "2017.11.19", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2017/11/19/2458716/the-slovenia-times-ranen-snyag-postavi-neofitsialno-nachalo-na-ski-sezona-v-sloveniya.html", "text": "Словенските ски курорти бяха приятно изненадани от тазгодишния ранен сняг, който постави неофициално начало на сезона на зимните спортове в страната, пише електронното издание The Slovenia Times.\r\nВ планината Канин се очакваше първите спускания да бъдат в средата на декември, но станаха възможни още през първата седмица на ноември, след като снежната покривка на над две хиляди метра надморска височина достигна до 90 сантиметра. Междувременно три писти са отворени за посетители и в ски зоната Вогел, където се е образувала 50-сантиметрова снежна покривка, предава Радио „Фокус“ в рубриката „Балкански туристически часовник“.\r\nОфициалният старт на ски сезона в Словения все още не е даден, но докато това стане, всеки курорт ще решава самостоятелно дали да отвори пистите си за любителите на зимните спортове, пише още електронното издание.", "date": "2017.11.19", "title": "The Slovenia Times: Ранен сняг постави неофициално начало на ски сезона в Словения"}
{"url": "http://www.focus-news.net/news/2017/11/19/2458717/aktsenti-v-sutreshniya-blok-dobro-utro-balgariya-na-20-noemvri.html", "text": "11 жертви и 26 ранени при три тежки катастрофи в Ловешко през последните дни. Какви са причините, довели до загубата на толкова човешки животи? Какви мерки е необходимо да се предприемат? Отговор на тези и още въпроси ще потърсим с председателя на българската асоциация на пострадалите при катастрофи Владимир Тодоров. В минутите след 08.00 часа разговора си ще продължим със социолога Юрий Асланов, с който ще направим анализ по темата за подадената оставка на председателя на Народното събрание Димитър Главчев. Какво предстои на политическата сцена? Ще успее ли да се укрепи парламентарната стабилност? Всичко това очаквайте в сутрешния блок „Добро утро България“. Германският канцлер Ангела Меркел направи последния си опит да сформира правителство, влизайки в двойна битка за спасяването на политическото си бъдеще и избягването на нови избори, които могат да дестабилизират Германия и Европа. Какви са вариантите за формиране на правителство? Ще се стигне ли до нови предсрочни избори? Наш гост ще бъде Мария Стоянова, дългогодишен кореспондент в Германия.\r\nУлтрамаратоните са изключително популярни в Европа и в целия свят. В България добиват популярност през 80-те години на 20-ти век под формата на туристически и скороходни преходи. Какво носи за отделния човек участието в ултрамаратони? Повече ще научим от репортажа на колегата Тони Михайлов от Радио „Фокус“ – Пловдив.\r\nТези и още теми в „Добро утро, България“ от 6.00 до 10.00 с водещ  Деница Узунова.", "date": "2017.11.19", "title": "Акценти в сутрешния блок „Добро утро, България“ на 20 ноември"}
{"url": "http://www.focus-news.net/news/2017/11/19/2458718/afp-frantsiya-shte-zabrani-petachnite-molitvi-po-ulitsite-v-severno-predgradie-na-parizh.html", "text": "Франция ще забрани петъчните молитви по улиците в северно предградие на Париж, съобщи министерството на вътрешните работи на Франция. Решението е взето след серия от протести на депутати и местни граждани, предаде AFP. \r\nМюсюлманите в предградието Клиши-ла-Гарен извършват петъчните си молитви на централна улица в протест срещу решението на местните власти да затворят местна джамия, помещаваща се в общинска сграда, и да я превърнат в библиотека. \r\nПоклонниците обвиняват властите, че не им предлагат подходящ терен за изграждането на нова джамия. От вътрешното министерство признаха, че мюсюлманите се нуждаят от алтернативно място за молитвите си. Оттам обещаха проблемът да бъде решен през следващите няколко седмици. \r\nОт местната мюсюлманска общност обаче планират следващия петък да продължат да се молят в центъра на града. \r\nНа 10 ноември около 100 френски депутати опитаха да спрат молитвите, пеейки френския национален химн.  Калина Жекова", "date": "2017.11.19", "title": "AFP: Франция ще забрани петъчните молитви по улиците в северно предградие на Париж"}
{"url": "http://www.focus-news.net/news/2017/11/19/2458719/pavel-pavlov-kmet-na-s-kochevo-obsht-sadovo-izgrazhdame-vtora-detska-ploshtadka-v-seloto-shte-e-napalno-gotova-do-kraya-na-mesetsa.html", "text": "Втора детска площадка се изгражда на територията на село Кочево, община Садово. Това съобщи за Радио „Фокус“ – Пловдив кметът на населеното място Павел Павлов. По думите му тя е готова на 90 %, като се очаква дейностите по изграждането й да приключат до края на месец ноември. Павел Павлов каза още, че са приключили дейностите по преасфалтиране. „Тази година преасфалтирахме  една цяла улица и доасфалтирахме втора. Имаме още много неасфалтирани улици. Всяка година правим поне по една, като извършваме и допълнителни дейности. Положихме 700 квадрата нови плочки на центъра на селото. Изпълнява се всичко, което е обещано на жителите на селото“, посочи Павел Павлов. Той коментира, че кметът на Община Садово Димитър Здравков се стреми да прави по нещо за всяко едно отделно населено място. „Няма значение дали селото е малко или голямо – навсякъде се прави нещо, без значение дали се обновява улица, детска площадка, осветление или се поставят нови съоръжения. Няма застой“, каза Павел Павлов.\r\nКметът на Кочево добави, че в селото има детска градина. По думите на Павлов тя е напълно готова да посрещне зимния сезон. „Отоплението там е осигурено с климатици, но има и печки за твърдо гориво. Подсигурени са достатъчно дърва и въглища“, увери той.\r\nТони МИХАЙЛОВ", "date": "2017.11.19", "title": "Павел Павлов, кмет на с. Кочево, общ. Садово: Изграждаме втора детска площадка в селото, ще е напълно готова до края на месеца"}
{"url": "http://www.focus-news.net/news/2017/11/19/2458720/abc-news-sikret-sarvis-e-zadarzhala-mazh-opital-se-da-preskochi-ogradata-na-beliya-dom.html", "text": "Сикрет сървис е задържала мъж, опитал се да прескочи външната ограда на Белия дом, предаде ABC News. Мъжът Заради случая достъпът за пешеходци до района пред Белия дом бе ограничен за кратко. \r\nПо време на инцидента, случил се в неделя сутринта местно време, президентът на САЩ Доналд Тръмп се е намирал в Белия дом. \r\nВъншната ограда бе положена след серия от подобни инциденти от последните години.  Калина Жекова", "date": "2017.11.19", "title": "ABC News: Сикрет сървис е задържала мъж, опитал се да прескочи оградата на Белия дом"}
{"url": "http://www.focus-news.net/news/2017/11/19/2458721/milen-peychinov-kostitsi-ot-praistoricheski-zhivotni-mogat-da-badat-namereni-v-blizost-do-pliotsenski-park-dorkovo.html", "text": "Костици от праисторически животни могат да бъдат намерени в близост до Плиоценски парк – Дорково. Това каза в предаването „Легенди за България“ на Радио „Фокус“Милен Пейчинов, ексурзовод в Плиоценски парк – Дорково. Пейчинов уточни, че паркът в открит на 19 септември 2013г. и е финансиран по ОП „Регионално развитие“. „В нашия парк представяме мастодонт, който е родственик на съвременния слон и е населявал Дорково и цяла Европа преди 5 млн. година в периода на Плиоцена“, разказа Пейчинов. Той обясни, че мастодонтите са тревопасни животни, бозайници, като теглото им е достигало от 8 до 10 тона. „Точно в центъра на парка има реална скулптура, в действителни размери, изработена в София. Посетителите ще могат да видят как наистина е изглеждал мастодонта. Самата скулптура е направена от стиропор, гипс и пластмаса. Космите на главата, миглите и опашката са конски, за да е по-реална“, допълни той. „При нас са присъствали и други животни маймуни, елени, носорози, мечки, тапири – изобразили сме ги на 5-метрова пейзажна диорама „Фауната и природата край Дорково и на Балканите преди 5 милиона години“. Диорамата представлява възстановка на самата среда от периода на Плиоцена. Към тази стена има и озвучителна система, чуват се звуците, които са издавали всички животни, населявали Дорково преди милиони години. Климатът тогава е бил много по-топъл, наподобяващ този на днешна Африка. Причина за смъртта на тези животни е промяна в климата – голямо засушаване, преди 2,5 млн. г. пред н.е. в периода края на Плиоцена и следващия период Плейстоцен“, добави Милен Пейчинов. \r\nПо думите му с годините костите на мастодонтите са станали капан в годините на други животни. „След идва период на пълноводие, повече валежи и наводнения. Именно придошлите води подхващат костния материал, който е бил раздробен на много костици, и го докарва до находището ни. То се намира на 5 м. от сградата на парка. Не малка част от посетителите ни намират малки костици, които са с размер на камъчета“, каза още той. \r\n„Разкопките са правени през 1985 – 1987 г. В село Дорково е имало българо-френска експедиция. След нея 2 вагона костен материал се изнасят в Париж. Такава е била уговорката тогава. Находището е малко по-голямо от 1 дка. Разкопават и проучват 15 кв. м., костен материал се открива до дълбочина 1 м. Открили са над 600 кости на едри бозайници на 34 животински вида. Най-голямо количество костен материал е на мастодонти“, разказа още той.\r\nПейчинов уточни, че сградата изглежда като стар пчелен кошер, като през 2013 г. става сграда на годината. През зимата паркът работи от 10.00 до 17.00 часа. Таксата за възрастни е 5 лв., 3 лв. е за ученици. „Има отстъпка 0.50 ст. за групи над 15 човека. С касовата бележка, която издаваме, може да се посети и информационния център „Цепина“. Крепостта е на 5 км от парка. С едно плащане се посещават 2 музея“, обясни той.", "date": "2017.11.19", "title": "Милен Пейчинов: Костици от праисторически животни могат да бъдат намерени в близост до Плиоценски парк - Дорково"}
{"url": "http://www.focus-news.net/news/2017/11/19/2458722/nimh-prez-sledvashtoto-denonoshtie-valezhite-shte-prodalzhat-na-mesta-dazhdat-shte-premine-v-snyag.html", "text": "През следващото денонощие с умерен и временно силен северозападен вятър ще продължи да нахлува студен въздух. Валежите ще продължат, като по високите полета на Западна България, в Предбалкана и в Лудогорието дъждът ще премине в сняг, но все още няма да се образува трайна и съществена снежна покривка. Ще има снежни виелици. В следобедните часове в западните райони валежите ще спрат и облачността ще се разкъса и намалее. Минималните температури ще бъдат между 1° и 6°, максималните – между 3° и 8°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е по-ниско от средното за ноември – след обяд ще започне да се повишава. \r\nНад Черноморието ще бъде облачно с валежи от дъжд, значителни на места по южното крайбрежие. Ще духа умерен и временно силен северозападен вятър. Максимални температури: 7°-8°. Температурата на морската вода е 13°. Вълнението на морето ще бъде 2-3 бала. Над планините ще бъде облачно с валежи от сняг. Ще духа силен северозападен вятър и ще има снежни виелици. След обяд в масивите от Западна България валежите ще спрат и облачността ще се разкъса. Ще духа силен северозападен вятър. Максимална температура на височина 1200 метра – около 0°, на 2000 метра – около минус 6°.\r\nВъв вторник и сряда ще духа слаб до умерен западен вятър, ще има променлива облачност, вероятността за валежи е малка. През първия ден ще е студено с минимални температури между минус 3° и 2° и максимални между 5° и 10°, в сряда температурите ще са с 3-4 градуса по-високи. В четвъртък затоплянето ще продължи. Вятърът ще стихне и на отделни места в равнинната част от страната ще се образува мъгла. В останалите райони ще бъде предимно слънчево.", "date": "2017.11.19", "title": "НИМХ: През следващото денонощие валежите ще продължат, на места дъждът ще премине в сняг"}
{"url": "http://www.focus-news.net/news/2017/11/19/2458723/pernik-vremenno-dvizhenieto-po-pat-i-6-pernik-sofiya-v-rayona-na-kv-kutsiyan-v-pernik-se-osashtestvyava-samo-v-izprevarvashtata-lenta-poradi-paten-intsident.html", "text": "Временно движението по път I-6 Перник – София, в района на кв. \"Куциян\" в Перник, се осъществява само в изпреварващата лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.11.19", "title": "Перник: Временно движението по път I-6 Перник – София, в района на кв. \"Куциян\" в Перник, се осъществява само в изпреварващата лента поради пътен инцидент"}
{"url": "http://www.focus-news.net/news/2017/11/19/2458724/vitsepremierat-ekaterina-zaharieva-shte-uchastva-v-saveta-po-obshti-vaprosi-v-bryuksel.html", "text": "Заместник министър-председателят по правосъдната реформа и министър на външните работи Екатерина Захариева ще вземе участие в Съвет „Общи въпроси“, който ще се проведе на 20 ноември в Брюксел, съобщиха от пресцентъра на МВнР. Съветът ще започне подготовка за предстоящото заседание на Европейския съвет на 14 и 15 декември, което се фокусира върху следните теми: отбрана и социални въпроси, образование и култура, миграция. Министрите ще направят преглед и на изпълнението на заключенията на октомврийския Европейски съвет.\r\nСъветът ще вземе под внимание актуалното състояние във връзка с прилагането на Междуинституционалното споразумение за по-добро законотворчество. В контекста на ежегодното планиране на законодателната дейност министрите ще проведат обмен на мнения относно работната програма на Комисията за 2018 г., която ще бъде представена от ЕК. Настоящото Естонско председателство и встъпващото Българско председателство на Съвета на ЕС ще представят пътната карта за Европейския семестър за 2018 г. Работният обяд на министрите ще бъде посветен на темата за следващата  Многогодишна финансова рамка. В дискусията ще участва комисарят по бюджета и човешките ресурси Гюнтер Йотингер.\r\nСледобед Съвет „Общи въпроси“ ще продължи във формат 27. Министрите ще обсъдят хода на преговорите по излизане на Обединеното кралство от ЕС. Главният преговарящ на ЕС Мишел Барние ще информира Съвета за постигнатия до момента напредък. Министрите ще започнат подготовка за заседанието на Европейския съвет (член 50) през декември. \r\nУспоредно със заседанието ще се проведе гласуването за преместването на двете агенции на ЕС, чиито седалища понастоящем са в Обединеното кралство: Европейската агенция по лекарствата (ЕАЛ) и Европейския банков орган (ЕБО). \r\nВ рамките на работното си посещения в Брюксел министър Захариева ще разговаря с Мишел Барние, главен преговарящ на Европейския съюз по Брекзит. По-рано през деня българският външен министър ще участва в работна закуска с колегите си от семейството на Европейската народна партия (ЕНП). Заедно с председателя на ЕНП Жозеф Дол и неговия заместник Дара Мърфи те ще обсъдят дневния ред на Съвет „Общи въпроси”, работната програма на Европейската комисия за 2018 г. и други актуални въпроси.", "date": "2017.11.19", "title": "Вицепремиерът Екатерина Захариева ще участва в Съвета по общи въпроси в Брюксел"}
{"url": "http://www.focus-news.net/news/2017/11/19/2458725/kralyat-na-norvegiya-e-hospitaliziran-zaradi-infektsiya.html", "text": "Кралят на Норвегия, 80-годишният Харалд V е хоспитализиран заради инфекция, предаде ТАСС, като цитира съобщение на пресслужбата на кралския дворец. \r\n„Негово Величество кралят бе настанен в Кралската болница в Осло в петък заради инфекция. Неговото състояние е задоволително“, се казва в съобщението. От двореца отбелязват, че е отменено участието на краля в планираните за понеделник мероприятия. \r\nПрез 2003 г. Харалд V бе диагностициран с рак, във връзка с което бе отстранен пикочният му мехур. През 2005 г. бе подложен на няколко операции на сърцето. Въпреки здравословните си проблеми, монархът продължава води завидно активен живот. През 2013 г. той участва в експедиция в амазонската джунгла, а през август т.г. взе участие в световния шампионат по ветроходство.  Калина Жекова", "date": "2017.11.19", "title": "Кралят на Норвегия е хоспитализиран заради инфекция"}
{"url": "http://www.focus-news.net/news/2017/11/19/2458726/sport-yuventus-zagubi-kato-gost-na-sampdoriya-bufon-ne-igra.html", "text": "Футбол: Отборът на Ювентус записа втора загуба в италианската Серия „А“. В 13-ия кръг шампионите се провалиха като гости на Сампдория с 2:3 и така лидерът Наполи взе аванс от 4 точки в класирането. И двата гола за Ювентус паднаха в добавеното време на мача, първият от дузпа.\r\nРезултати от останалите двубои:\r\nБеневенто – Сасуоло 1:2\r\nСпал – Фиорентина 1:1\r\nТорино – Киево 1:1\r\nУдинезе – Каляри 0:1", "date": "2017.11.19", "title": "Спорт: Ювентус загуби като гост на Сампдория, Буфон не игра"}
{"url": "http://www.focus-news.net/news/2017/11/19/2458727/plovdiv-prirodonauchniyat-muzey-obyavi-konkurs-za-proizvedenie-na-izkustvoto-na-tema-po-malko-otpadatsi-poveche-krasota.html", "text": "Природонаучният музей в Пловдив обяви конкурс за произведение на изкуството на тема „По-малко отпадъци, повече красота“. Това съобщиха за Радио „Фокус“ – Пловдив от музея. Конкурсът се осъществява съвместно с район „Централен“ по повод Европейската седмица за намаляване на отпадъците. Могат да участват ученици до 10-годишна възраст от град Пловдив, като крайният срок за кандидатстване е 24 ноември. В рамките на конкурса всеки един участник изготвя произведение на изкуството от екологичен или рециклируем материал – украшение, мебел, сувенир, макет, като рисунки не се допускат. Целта на конкурса на тема „По-малко отпадъци, повече красота“ е всеки един млад човек на възраст до 10 години да представи своето виждане за това как околната среда може да бъде едно по-красиво и подредено място. Всички произведения ще бъдат изложени във фоайето на Природонаучния музей. Наградите ще бъдат осигурени от музея. Кметът на район „Централен“ Георги Стаменов ще удостои най-креативното произведение по време на откриването на изложбата със специална награда.\r\nТони МИХАЙЛОВ", "date": "2017.11.19", "title": "Пловдив: Природонаучният музей обяви конкурс за произведение на изкуството на тема „По-малко отпадъци, повече красота“"}
{"url": "http://www.focus-news.net/news/2017/11/19/2458728/zadalzhitelni-videoregistratori-v-avtobusite-i-kolani-na-vsichki-sedalki-sa-chast-ot-speshnite-merki-sreshtu-voynata-po-patishtata-obzor.html", "text": "В деня, посветен на възпоменание на жертвите от пътнотранспортни произшествия, министър-председателят Бойко Борисов свика среща, на която да му докладват мерки и предложения за намаляването им. Конкретна причина за това станаха 3-те катастрофи с много жертви и ранени, станали в кратък интервал от време и в един и същи пътен участък – главният път София-Варна и по конкретно отсечката Ловеч – Ябланица. За едно денонощие там станаха 3 катастрофи, при които загинаха 11 души, а други 26 бяха ранени. \r\nНа извънредното съвещание присъстваха министърът на вътрешните работи Валентин Радев, министърът на транспорта Ивайло Московски и министърът на регионалното развитие и благоустройството Николай Нанков. В обсъжданията участваха още главният секретар на МВР Младен Маринов, директорът на Главна дирекция “Национална полиция” Христо Терзийски, както и представители на ДАИ и АПИ. \r\nСлед брифинга министърът на транспорта Ивайло Московски изброи някои от мерките, обсъдени по време на срещата. Сред набелязаните мерки бяха издаване на нова наредба, която задължава да се оборудват превозните средства от обществения транспорт с видеорегистратори – камери, които заснемат в реално време периметъра извън превозното средство. Идеята на предложението е кадрите да бъдат в полза на служителите на МВР, които разследват и установяват причините за произшествията. Друго нововъведение е, че всички превозните средства, осъществяващи обществен превоз на пътници, задължително трябва да имат обезопасителни колани на всички седалки. На трето място – няма да се слагат ограничения на годините на превозните средства, но ще се приложат изисквания за евростандарт за технически характеристики с най-съвременните системи за безопасност. Министърът на транспорта Ивайло Московски обяви, че още, че контролните органи на ИА „Автомобилна администрация“ ще засилят интензивността и динамиката на проверките на абсолютно всички пунктове за технически прегледи.\r\nМинистърът на вътрешните работи Валентин Радев отбеляза, че въпреки увеличените глоби за превишена скорост, служителите на МВР се опитват и да подобрят своята работа, за да може те ефективно да бъдат налагани на нарушителите. \r\nГлавният секретар на МВР главен комисар Младен Маринов обяви, че е разпоредил от днес водачите, които са извършили тежко пътно нарушение да се извеждат от автомобилния поток и да се наказват в най-близкото районно управление. \r\nПреди да бъде свикана срещата обаче на мястото на поредната тежка катастрофа край с. Български извор, с фактическата обстановка се запознаха министърът на вътрешните работи Валентин Радев, главният секретар Младен Маринов, директорът на ОДМВР-Ловеч комисар Милен Маринов, областният управител, представители на \"Пътна полиция\" и АПИ. След оперативен анализ бе решено да се засили присъствието на пътни полицаи и светлинна сигнализация на патрулите. Разпореден бе анализ за причините на пътните инциденти в района от последните два дни. Главният секретар на МВР Младен Маринов за пореден път обърна внимание на шофьорите да спазват пътната маркировка и знаци, както и да изпреварват разумно. Той призова шофьорите да мислят как ще стигнат, а не колко бързо.\r\nКоментар по темата направи и заместник-председателят на ГЕРБ Цветан Цветанов, който взе участие в Националния форум на Предприемачи ГЕРБ „За стабилна държава и развита икономика“. Пред журналисти той призова засилване на видеоконтрола по пътищата, защото според него страхът от санкция действа превантивно на водачите, които нарушават правилата за движение. Във връзка със зимния сезон и влошените метеорологични условия Цветанов призова шофьорите да карат разумно, да не подценяват опасните ситуации и да проявяват повече отговорност на пътя. \r\nДеветнадесети ноември е обявен за Ден за възпоменание на жертвите от пътнотранспортни произшествия с решение на Генералната асамблея на Организацията на обединените нации, по този повод в Храм паметника „Св. Александър Невски“ се състоя възпоменателна служба в памет на всички жертви при катастрофи.", "date": "2017.11.19", "title": "Задължителни видеорегистратори в автобусите и колани на всички седалки са част от спешните мерки срещу войната по пътищата (ОБЗОР)"}
{"url": "http://www.focus-news.net/news/2017/11/19/2458729/the-asahi-shimbun-pregovorite-za-klimata-v-bon-zavarshiha-s-napredak-vapreki-pozitsiyata-na-sasht.html", "text": "След края на преговорите за климата в Бон делегатите изразиха удовлетворение от постигнатия напредък в конкретизирането на мерките в борбата срещу глобалното затопляне, пише The Asahi Shimbun. Продължилата две седмици среща в германския град Бон трябваше да изясни техническите детайли около споразумението за климата, подписано през 2015 г. в Париж. Разговорите обаче бяха под въпрос, тъй като администрацията на американския президент Доналд Тръмп, който отхвърля парижкото споразумение, заяви, че ще блокира всяка сделка, която противоречи на интересите на САЩ. \r\nСлед края на разговорите повечето от участниците се съгласиха, че американските дипломати са имали конструктивно участие, а делегации от няколко американски щата, града и компании са се ангажирали с целите на парижкото споразумение. \r\nВместо това работата е била възпрепятствана от Саудитска Арабия, която е отложила финалното споразумение с часове. Рияд е имал възражения срещу конкретна фраза, която според него може да позволи бъдещи налози върху изкопаемите горива, като петрола.  Калина Жекова", "date": "2017.11.19", "title": "The Asahi Shimbun: Преговорите за климата в Бон завършиха с напредък, въпреки позицията на САЩ"}
{"url": "http://www.focus-news.net/news/2017/11/19/2458730/predstaviteli-na-sportniya-klub-za-hora-s-uvrezhdaniya-ot-kyustendil-shte-uchastvat-v-sastezanie-po-shoudaun-vav-varna.html", "text": "Представители на спортния клуб за хора с увреждания от Кюстендил ще участват в състезание по шоудаун във Варна. Това съобщи за Радио „Фокус” – Кюстендил Кънка Витова, председател на спортен клуб „Пауталия спорт” – Кюстендил. „Трима наши състезатели се подготвят за участие в първото издание на националния отборен турнир по шоудаун. Той ще се проведе във Варна в периода 24 - 26 ноември”, каза Кънка Витова. По думите ѝ за участие са поканени всички клубове, които развиват този вид спорт, като кюстендилският клуб ще бъде представен от Динко Даскалов, Росица Иванова и Борислав Лазаров. „Този спорт се практикува изключително успешно в Кюстендил и ние вече имаме своите победи”, каза Кънка Витова.\r\nВенцеслав ИЛЧЕВ", "date": "2017.11.19", "title": "Представители на спортния клуб за хора с увреждания от Кюстендил ще участват в състезание по шоудаун във Варна"}
{"url": "http://www.focus-news.net/news/2017/11/19/2458731/blagoevgrad-izlozhba-po-povod-120-godini-ot-sazdavaneto-na-chetvarto-osnovno-uchilishte-dimcho-debelyanov-v-grada-shte-bade-otkrita-na-20-noemvri.html", "text": "Изложба по повод 120 години от създаването на Четвърто основно училище „Димчо Дебелянов“ – Благоевград и 130 години от рождението на неговия патрон – поетът с нежна душа Димчо Дебелянов, не пожалил живота си на Македонския фронт в Първата световна война, ще бъде открита в града. Това каза за Радио „Фокус“ – Пирин д-р Биляна Карадакова, уредник в Регионален исторически музей – Благоевград. Събитието ще се състои на 20 ноември от 11.00 часа във фоайето на Община Благоевград. „Изложбата се състои от 18 постерни табла, които следват три идейно-изобразителни линии – първата е историята на училището в своята хронология, личности, постижения, дейности; втората е националната история с отражението на големите исторически събития върху живота на училището и третата е детството – облика на малкия ученик в началните класове от края на 19 век до настоящата учебна 2016 – 2017 година“, каза още д-р Карадакова. Инициативата за откриването на изложба, посветена на големия училищен юбилей, принадлежи на ръководството на Четвърто основно училище в лицето на директора Илиян Чапкънов, училищното настоятелство и учителския колектив. „Те предоставиха интересни документи и фотографии за изготвянето на изложбата, а училищната летописна книга е сред основните исторически извори. Ценна подкрепа оказват историците от Държавен архив – Благоевград, които обогатяват изложението с оригинални архивни документи и снимки, свързани с училищната история. Важен личен принос имат Веска Анастасова, която предоставя своя личен фотоархив и Вера Начева – учителствала, заедно със съпруга си Александър Начев в Четвърто основно училище през 60-те години и чийто личен музеен фонд също е сред представените на изложбата“, посочи д-р Карадакова. Тя допълни, че анализът на информацията, подборът на фотографиите и изображенията са творчески труд на отдел „Нова и Най-нова история“ в Регионален исторически музей – Благоевград, съорганизатор на събитието.\r\nЛивия НИНОВА", "date": "2017.11.19", "title": "Благоевград: Изложба по повод 120 години от създаването на Четвърто основно училище „Димчо Дебелянов“ в града ще бъде открита на 20 ноември"}
{"url": "http://www.focus-news.net/news/2017/11/19/2458732/nimh-zhalt-kod-za-silen-vyatar-e-v-sila-za-5-oblasti-na-stranata-za-20-noemvri.html", "text": "Жълт код за силен вятър е в сила за областите: Видин, Монтана, Враца, Благоевград и Пазарджик за 20 ноември. Това сочи справка на сайта на Националния институт по метеорология и хидрология (НИМХ) при БАН. В тези части на страната се очаква силен северозападен вятър с пориви до 20-22 м/сек. От НИМХ съветват гражданите да са внимателни при дейности на открито и да следят актуалните прогнози за времето.", "date": "2017.11.19", "title": "НИМХ: Жълт код за силен вятър е в сила за 5 области на страната за 20 ноември"}
{"url": "http://www.focus-news.net/news/2017/11/19/2458733/izbiratelnata-aktivnost-na-referenduma-za-ostavkata-na-kmeta-na-kishinev-dva-chasa-predi-kraya-na-glasuvaneto-e-1617.html", "text": "Избирателната активност на референдума за оставката на Дорин Киртоаке от поста на кмет на Кишинев два часа преди края на гласуването е 16,17%. Това съобщи заместник-председателят на окръжния  избирателен съвет Виталий Мирон, цитиран от РИА Новости. „По предварителна информация, до 18,45 часа са гласували 105 270 души, което представлява 16,71% от имащите право на глас“, каза Мирон. За да се смята референдумът за действителен, в него трябва да вземат участие една трета от избирателите в Кишинев, които наброяват около 628 000 души. \r\nПо думите на Мирон, нарушения в хода на гласуването не са регистрирани. \r\nРеферендумът за оставката на 39-годишния Киртоаке бе иницииран от пропрезидентската Партия на социалистите в Молдова. Киртоаке фигурира в няколко криминални дела. На 25 май той бе задържан във връзка с дело за платеното паркиране. На следващия ден районният съд на Кишинев му наложи домашен арест за 30 дни. Тази мярка бе удължена няколко пъти. Според следствието, кметът на молдовската столица злоупотребява с влияние. \r\nПрез юли срещу Киртоаке бяха повдигнати обвинения в пасивна корупция, а през септември – за превишаване на служебните пълномощия.  Калина Жекова", "date": "2017.11.19", "title": "Избирателната активност на референдума за оставката на кмета на Кишинев два часа преди края на гласуването е 16,17%"}
{"url": "http://www.focus-news.net/news/2017/11/19/2458734/ivaylo-krachunov-ostavkata-na-glavchev-izglezhda-kato-uspeh-za-bsp-no-poslednata-duma-e-na-borisov.html", "text": "Оставката на Главчев изглежда като успех за БСП, но последната дума е на Борисов. Това каза Ивайло Крачунов, „Блиц”, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването. Той заяви позиции по следните теми:Оставката на Димитър Главчев\r\nБеновска помоли госта си и колега Ивайло Крачунов за коментар дали политиците и по-специално Борисов, Нинова и Карадайъ съзнават, че пишат историята на България и знаят ли каква отговорност е това като се вземе предвид и оставката на Димитър Главчев тази седмица. Крачунов започна с това, че избирателите решават кой ще управлява. Беновска го прекъсна и попита дали това е насочено към Корнелия Нинова. Гостът поясни, че това е валидно за всички политици и на изборите преди 6 месеца предпочитанията са станали факт – сформирано е правителство между ГЕРБ и ОП. Оставката на Главчев Крачунов определи като политическа битка и сподели, че едва ли Борисов е прибягнал до този ход с голямо желание, пък и голяма част от политиците в ГЕРБ одобряват балансираната и умерена политика на Главчев, но понякога именно политиката иска жертви. Беновска сподели, че на раздяла с поста му е подарила ябълка с вярата, че подалият оставка Главчев ще остане качествен политик и психиката му ще издържи на натиска, който не трябва да влияе на работата и обществените му задължения. Крачунов определи това като създаване на впечатление за успех на БСП, но Борисов все още не е казал последната си дума. Беновска пожела да бъде пуснато изявлението на Георги Гергов от 19 ноември 2017 година преди да влезе в Пленума на БСП, на който бе обсъдено дали партията да подкрепи предложението на Борисов за премахване давността на приватизацията и промените в Конституцията, както и други организационни въпроси.\r\nИзявление на Георги Гергов, член на НС на БСП, за готовността на БСП да спечели предсрочни парламентарни избори и промените в Конституцията за отпадане давността на приватизационните сделки\r\nГеорги Гергов: Моите съболезнования за вчерашната трагедия. На ГЕРБ нищо няма да продкрепим. Ние каквото направихте, направихме. Ние загубихме изборите и трябва да направим някаква равносметка и аз се надявам, че това се случи днеска (18.11.17) на този пленум по отношение на организационните въпроси – къде бъркаме, какво правим и какво трябва да направим.\r\nРадио К2: Все пак не е ли нужна ревизия на прехода?\r\nГеорги Гергов: Няма нищо лошо, но става въпрос за това кой ще държи бухалката.\r\nРадио К2: Бухалка ли са конституционните промени?\r\nГеорги Гергов: Конституционните промени са нещо скрито. Аз не съм наясно точно какво ще се поиска да се промени в Конституцията. Няма ли да има изненади там на самите дебати какво точно искат да променят? Аз мисля, че ще има изненади.\r\nМедия: Според Вас ще търсят ли реваншизъм по този начин от ГЕРБ.\r\nГеорги Гергов: Не, не става въпрос за реваншизъм. Става въпрос за политики и придърпване на чергата към себе си. Всяка една политическа сила се стреми към това. Но въпросът е, че ние изпуснахме питомното и гоним дивото. Готова победа.\r\nРадио К2: Кое е питомното?\r\nГеорги Гергов: Питомното е да бяхме победили на изборите.\r\nМедия: А, готови ли сте да победите на следващи избори като искате вот на недоверие?\r\nГеорги Гергов: Аз мисля, че това трябва сега да се случи, защото има създадена обстановска и избори трябва да има ранна пролет.  Точно по време на председателството ще се чуе народът и ще се види народът, защото ако забелязвате, той сега си мълчи. Няма протестиращи, а ако има те съвсем леко се изявяват, но аз си мисля, че точно по време на Европредседателството ще се изявяват и тия, които не са в Парламента, и хората, които не са доволни от това, което се случва в България.\r\nРадио К2: Как ще спечелите следващи избори след като не успяхте да спечелите избори в няколко села на частичните местни избори?\r\nГеорги Гергов: Е, това не трябва да е голям извод, няколко избора на частични места, случва се и в политиката  - винаги има възходи и падения. Аз си мисля, че тези избори не могат да бъдат критерий за това, което се случва.\r\nМедия: Тоест, БСП е във възход?\r\nГеорги Гергов: Не, БСП е в момент, в който трябва да си даде равносметка за това, което се случва. БСП е 125-годишна партия. Ние в никакъв случай не трябва да си пишем историята на коляно. Тази партия със 125-годишна история не е писала така историята си. Сега има някои неща, които се случват, ей така, на бързи обороти, необмислени. Бойко Борисов вчера каза „ама, това е един добре премерен ход”. Не, аз  мисля, че въобще не е добре премерен ход. Аз мисля, че нямаме отговор защо така единодушно гласувахме ВСС. Аз мисля, че има много въпроси, които трябва задкулисно и отзад да отворим и да говорим за парарелна държава и за Конституция, и за всичко, което трябва, но в никакъв случай да се говори кой е по и кой трябва да вземе бухалката. Това ще изиграе лоша шега на българите. Да, сега ще ги заблудим. Да, в момента ще се случат воаяжи, от които определени партии ще си извлекат дивидентите, но няма да се случи това, което е полезно за хората.\r\nРадио К2: А, имате ли отговор накъде върви БСП след конгреса?\r\nГеорги Гергов: Сега ще се разберем.\r\nМедия: Следващият полезен ход на БСП е?\r\nГеорги Гергов: Следващият полезен ход на БСП е да предизвика избори. Това е за хората, а не за БСП.\r\nМедия: Бойко Борисов ли взе главата на Главчев или опозицията?\r\nГеорги Гергов: Той си взе главата. Дето вика Бойко Борисов – език мой, враг мой. Това е положението.\r\nМедия: Социологическите изследвания сочат, че ако има извънредни избори ГЕРБ пак ще ги спечелят.\r\nГеорги Гергов: Това е глас народен. Като си искат да ги управляват ГЕРБ – да си ги избират.\r\nМедия: Когато една партия иска предсрочни избори, тя има надежди, че ще спечели. В този момент БСП нямат?\r\nГеорги Гергов: Не е така. Ние не може да направим 2 милиона гласа за президента и в следващия момент да загубим 1 милион гласа. Колкото и да са били гласовете на Румен Радев – 500, 600 хиляди, но другите са наши. Ние създадохме ситуация, в която хората в последните 10 дена не ни повярваха. Грешката си е при нас, но тази грешка не я коментираме на пленума – какво направихме последните 10 дена, за да загубим изборите. 1,6 % водехме, това бяха проучвания на ГЕРБ.\r\nМедия: Как успяхте?\r\nГеорги Гергов: Демокрация, други неща, коне и подобни доведоха до това положение. Грешките са в централното ръководство, така че моите проблеми с Корнелия Нинова започнаха от този момент, в който аз почнах да говоря, че ние трябва да дадем анализ защо загубихме изборите.  В този момент аз станах неудобен. Да, аз съм лесен враг, аз съм лесен опонент, защото съм успял човек, защото имам бизнес, но не забравяйте, че аз бях един от най-близките хора до Корнелия и в следващия момент такъв голям сблъсък при положение, че аз месец и половина преди това си дадох оставката. Аз не исках да остана в бюрото, това е ясно, то е казано, никой не го оспорва, може да се пита. Ние направихме генерална грешка. Ние загубихме изборите. Хората имаха доверие в нас и разколебаните хора, ние, трябва да ги върнем. Затова, в този момент, това, което се случи… Бойко пак води. Какво стана – прикачи се ДПС към нас. Ние ли да му ядем попарата? Аз исках отворена коалиция с всички, които имат близки програми до нас, защото има такива политически сили, които са в различни посоки, но имаме еднакви програми или поне имаме програми, с които можем да се доближим до едно общо управление. Това съм искал. Нека ние да спечелим, а след това ще викаш какво ще правим.\r\nМедия: Корнелия Нинова добър лидер ли е? Трябва ли да остане на поста си, за да спечелите изборите?\r\nГеорги Гергов: Виж сега, в този момент всяко едно разклащане на лидера не е в полза на БСП. Аз може да имам претенции към нея, но в момента ние сме в такава позиция, в която трябва да си изиграем правилно ходовете.Борисов и Таяни – ще попречат ли Нинова и БСП на срещата им?; Напредва ли БСП?; Европредседателството на България\r\n Беновска попита госта си дали това не е форма на изнудване на Борисов от страна на Нинова, която каза, че БСП няма да влязат в парламента, когато дойде председателят на Европейския парламент Антонио Таяни и по този повод и той няма да дойде, което ще провали срещата на Борисов с председателя. Крачунов отговори, че Борисов добре е обяснил своите действия, а те са в името на България и е постъпил като държавник след критиките към представители на ГЕРБ и е редно политиците да започнат да действат отговорно и за гражданите, защото последните дни „България отново потъна в кръв”, визирайки тежките катастрофите. „Проблемите на гражданите са най-важни, защото те са наши сънародници, те са хората, с които живеем и политиците трябва да бъдат малко по-умерени и спокойни, защото всичко това слиза надолу, хората стават по-агресивни и нервни, последиците са трагични. Добре е поне преди Коледа хората да бъдат обединени, да няма такова ескалиране на напрежението, за да няма инциденти, заради които да се чудим защо Господ ни наказва” заяви Крачунов. Беновска се съгласи с казаното от госта си и според нея политиката ожесточава. Тя продължи с въпрос дали БСП набира сили и в лично качество лидерът на партията Корнелия Нинова да поведе столетницата към изборна победа, за да покаже, че теориите за управление, които проповядва са осъществими. Крачунов отговори, че не е необходимо и ще се отрази зле на икономиката на България, ако всяка година има парламентарни избори. Беновска вметна, че тази година пенсионерите с пенсии 321 лева ще получат 50 милиона лева Коледни надбавки, а организирането на избори ще струва 50 милиона лева. Крачунов обясни, че тези пари трябва да са за хората, инфраструктурата и вдигане на доходите, а не постоянно да се слушат ожесточени политически дебати.  Освен това България ще има висока трибуна при поемане на Европредседателството и е редно държавата да се настрои и да гледа напред към предстоящите събития. Беновска попита госта си дали споделя твърденията на президента Радев, че Европредседателството не бива да се използва като омерта. Крачунов отговори, че политиците различно тълкуват предстоящото председателство, както са били полюсни и оценките за Евродоклада  - управляващите го определят като много успешен за разлика от опозицията. Според него председателството трябва да се използва за допълване контактите на Борисов с Европа, да се доразвият и да прераснат в инвестиции, които да помогнат на икономиката и бизнеса. Крачунов призова да бъдат загърбени обидните реплики, звучащи в пленарната зала, защото всичко това се предава на обществото и именно това е причината за агресията и инцидентите.\r\nВодещата попита госта дали България отива към катастрофа или към решаване на „пътните проблеми в съдебната система” и какво е мнението му за вечния спор на опозиционерите с десни идеи с предводител Лозан Панов дали прокуратурата трябва да остане в съдебната система или да бъде под крилото на изпълнителната власт. Преди отговора на Крачунов Беновска пожела да бъде излъчен видео материала с изявление на главния прокурор Сотир Цацаров от 18 ноември.\r\nСотир Цацаров: Според мен този доклад е най-добрият от момента, в който механизмът е започнал да функционира. Този доклад съвсем ясно показва, че очевидно ако темпът на всичко онова, което се прави в страната, продължи по този начин до края на тази комисия, както бе казано и от председателя на ЕК, България ще съумее да излезе от МСП.\r\nИлиана Беновска: А лично Вие къде ще съсредоточите усилията за довършване на реформата в прокуратурата и изпълнението на 17-те изисквания?\r\nСотир Цацаров: Очевидно е, че трябва да се съсредоточат върху въпросните препоръки. На първо място – за пръв път не се дават нови препоръки. Колкото и някои да спекулират, че докладът бил „шамар” или че докладът би трябвало да се преведе от „брюкселски” на български език, в крайна сметка тези изказвания показват само едно – механизмът и докладите продължават, не можем да укоряваме политическите сили, те това правят тук, продължават да бъдат един инструмент за вътрешнополитически борби и един инструмент, който на практика дава терен за противодействие и борба между управляващи и опозиция и обратно. Тези оценки са нещо нормално, ние вече свикнахме с това, че Механизмът до известна степен загуби от това, че той от полезно средство се превърна, слава Богу тази тенденция има някаква възможност за преодоляване, в един вътрешнополитически инструмент. Ако търсим прагматичното в него, това е липсата на нови препоръки, защото за първи път такива не се дават, отчетен е напредък и в крайна сметка, че се посочват съвсем ясни перспективи за приключване на Механизма.\r\nИлиана Беновска: Доколко лобито на Лозан Панов, ДСБ и т.н. всъщност може да се възползва от нещо в този доклад и да внесе отново разнобой във ВСС?\r\nСотир Цацаров: Вижте, нека да Ви отговоря така, всеки има правото да тълкува доклада както намери за добре. Аз преди малко, когато казах за политическите оценки, свързани с доклада, не казвам, че го казвам с негативен заряд. Не защото не трябва да критикувам някой, просто такава е играта на територията на тази сграда – опозицията трябва да критикува, управляващите трябва да хвалят. Сигурно ще ми кажете – и вие хвалите. Аз считам, че в конкретния случай нещата са обективни.\r\nИлиана Беновска: Каква е играта на територията на ВСС, на неговата сграда?\r\nСотир Цацаров: На територията на ВСС в момента няма игра. На територията на ВСС в момента има конструктивна работа и едни много нормални, професионални отношения. Ако това се запази, аз съм сигурен, че в следващия, може би последен доклад, това ще бъде оценено, така, както е оценено и сега.\r\nИлиана Беновска: А вярно ли е, че участвате в заговор за отнемането на имуществото на Иво Прокопиев с Комисията за конфискуване на имущество?\r\nСотир Цацаров: Тоест вярно ли е, че участвам в заговор за?\r\nИлиана Беновска: Да, да му бъде взето имущество?\r\nСотир Цацаров: Аз мисля, че казах ясно, няма да коментирам!\r\nИлиана Беновска: Какво?\r\nСотир Цацаров: Нито изявленията на г-н Прокопиев, нито публикациите на собствените му медии.\r\nИлиана Беновска: А може ли да коментирате закона за банковата несъстоятелност, закона на ДПС?\r\nСотир Цацаров: Не!\r\nИлиана Беновска: Защо?\r\nСотир Цацаров: Защото това не е нещо, което главният прокурор трябва да коментира.\r\nИлиана Беновска: Това ще улесни работата и на прокуратурата по отношение връщането на парите във Фонда за гарантиране на влоговете.\r\nСотир Цацаров: Мисля, че там разпоредбите касаят търговски взаимоотношения, нищожност и последици, които са в сферата на търговското и гражданското, а не на наказателното право. Това не са мои правомощия!\r\nМедия: Г-н Цацаров, като споменахте „Каолин”, там има съдебно решение, това означава ли, че е въздадена справедливост?\r\nСотир Цацаров: Вижте, при съдебно решение по гражданско дело отговорът не касае „Каолин”, отговорът е принципен. Не изключва наказателната отговорност, например, за неизгодна сделка. Не знам за какво съдебно решение говорите.\r\nИлиана Беновска: Лозан Панов е поискал тълкувателно решение по отношение на придобиването на собствеността във връзка със случая „Прокопиев“.\r\nСотир Цацаров: Вижте, отношенията ни с г-н Панов са достатъчно изяснени. Отношенията ни с г-н Панов не трябва да рефлектират върху отношенията вътре в правосъдната система и тона, който е установено в момента във ВСС. Моля Ви, не ме вкарвайте в тази интрига. \r\nИлиана Беновска: Но Панов  привнася ли свои лични взаимоотношения с Прокопиев,“Да, България“ и други  вътре в правомощията си на председател на ВКС?\r\nСотир Цацаров: Този въпрос може да го зададете на него, аз не мога да говоря от негово име. От моя страна няма да чуете очевидно упрек такъв. Просто нека запазим добрия тон, независимо от това какви са ни личните чувства. Когато г-н Панов поиска още веднъж прокуратурата да излезе от съдебната власт, аз ще кажа съвсем ясно и рязко какво мисля и колко умни са неговите идеи. Но не ме въвличайте в лични нападки спрямо него. Той е председател на Върховен съд, толкова!Премахване на давностния срок; Иван Костов и забогатялата гилдия; Предложението на ДПС за промяна на закона за банковата несъстоятелност\r\nБеновска попита Крачунов какво мисли за премахването на давностния срок при сделки по приватизация и както са предложили от БСП да се разшири обхатът – концесии, работническо мениджърски дружества и тн. Гостът обясни, че това е било предложено първоначално от ДПС и в последствие предложението е било подкрепено от ГЕРБ и е редно да отпаднат всички давностни срокове, защото е било много „разбойническо” раздържавяването на много от „златните български предприяия” и в какви ръце са преминали. Според Крачунов давностните срокове покриват редица извършени престъпления и сподели, че е попитал в интервю министъра на икономиката Караниколов коя е най-голямата кражба в приватизацията според него той е отговорил продажбата на „Кремиковци” за 1 долар. Крачунов продължи с това, че хора от обкръжението на Иван Костов бързо са станали мултимилионери,  разделили са си  България и се чувстват безнаказани и именно заради такива хора парламентът трябва да покаже ясно своята воля и да даде инструмент, с който прокуратурата да може да разследва. Беновска попита Крачунов какво е мнението му за предложението на Пеевски, Хамид и Цонев от ДПС да се промени законът за банковата несъстоятелност, което Борисов е потвърдил, че ще подкрепи, защото това ще докаже, че ГЕРБ нямат общо с разграбването на КТБ. Крачунов отговори, че предложението е напълно логично и ще осветли вторичното разграбване на КТБ. Според него промените трябва да бъдат приети възможно най-скоро. Крачунов каза, че медиите от кръга „Капитал” са изфабрикували много фалшиви новини по въпроса, пазят определени хора, но според него ще загубят тази битка.\r\n Финалният въпрос в разговора между Ивайло Крачунов и Илиана Беновска в седмичното политическото предаване „Беновска пита” по „Канал 3” и „Радио К2” на 19-ти ноември 2017 година бе дали ДПС ще проявят политическа уравновесеност и мъдрост да успокоят страстите и да понижат тона между БСП и ГЕРБ. Крачунов отговори, че ДПС се е доказала като балансираща и отговорна политическа сила в годините след демокрацията и първите години на прехода и затова в името на българските граждани трябва да се наложи спокойствие и стабилност.", "date": "2017.11.19", "title": "Ивайло Крачунов: Оставката на Главчев изглежда като успех за БСП, но последната дума е на Борисов"}
{"url": "http://www.focus-news.net/news/2017/11/19/2458735/plovdiv-izlozhbata-50-godini-ot-provezhdaneto-na-eksperimenta-s-parvata-balgarska-podvodna-kashta-hebros-shte-se-otkrie-v-grada-na-22-noemvri.html", "text": "Изложба със заглавие „50 години от провеждането на експеримента с първата българска подводна къща „Хеброс 67“ ще се открие в Пловдив на 22 ноември. Това съобщи за Радио „Фокус“ – Пловдив Йорданка Ръжева от Инициативния комитет за честването на годишнината от събитието. Официалното откриване на експозицията ще се състои от 14.00 часа пред Централна поща. „Изложбата представя моменти от експедицията „Хеброс”, която е неразривна част от българската морска история и отдава почит на хората, осъществили експеримента. Целта на този експеримент е да изследва измененията, настъпващи в организма, нервната система и психическата дейност на човека при продължителен престой под вода при високо налягане и периодично физическо натоварване във водна среда“, обясни Ръжева. Тя поясни, че 50 години от провеждането на експеримента с първата подводна къща в България са се навършили през юли. „Инициатори и преки участници в него са двамата пловдивчани д-р Гарабед Томасян и Иван Петров. Само 5 години след като Жак-Ив Кусто построява първия в света подводен дом в опит на човечеството за заселване на подводните пространства, България се нарежда сред страните, създали и извършили опити с подобни свои съоръжения. Конструираният лично от д-р Гарабед Томасян подводен дом и експеримента, проведен от двамата акванавти, при който те прекарват седем дни на дълбочина от 10 метра, донесоха световна слава на България в този род изследвания“, посочи Йорданка Ръжева.\r\nТя разказа, че Гарабед Томасян е лекар по професия, но страстта към водните ширини го подтиква да извърши редица пътувания, проучвания и експерименти по река Дунав, Черно и Азовско море. Той е създател на българска научно-изследователска програма за разработване на технически и медицински норми и правила за оцеляване на човек, бедстващ в открито море и поставен в условията на стрес и ограничено лично пространство. Изкушен от българската история, д-р Томасян предприема редица експедиции по вода и суша из български земи, останали извън границите на държавата. От 1991 до 1995 година е кмет на Пловдив.\r\n„Иван Петров е бивш военен пилот, активен спортист – леководолаз и спелеолог. В началото на 70-те години участва в експеримент за изследване на измененията, настъпващи във физиологията и психиката на човек, поставен в условия на изкуствена изолация и минимална физическа активност“, добави Ръжева.\r\nИзложбата „50 години от провеждането на експеримента с първата българска подводна къща „Хеброс “ ще продължи до 30 ноември.\r\nТони МИХАЙЛОВ", "date": "2017.11.19", "title": "Пловдив: Изложбата „50 години от провеждането на експеримента с първата българска подводна къща „Хеброс“ ще се открие в града на 22 ноември"}
{"url": "http://www.focus-news.net/news/2017/11/19/2458736/italianskite-vlasti-ekstradiraha-dvama-marokantsi-i-tuniziets-zapodozreni-v-ekstremizam.html", "text": "Италианските власти екстрадираха двама мароканци и тунизиец, заподозрени в религиозен екстремизъм и контакти с ислямисти, предаде РИА Новости, като цитира съобщение на италианското МВР. Смята се, че гражданинът на Тунис, който в миналото неколкократно е бил арестуван за търговия с наркотици, през 2013 г. е участвал в бойните действия в Сирия на страната на \"Ислямска държава\". В края на август 31-годишният е бил поставен под наблюдение, след като се е завърнал в Перуджа от Тунис. В паметта на мобилния му телефон е открит аудиофайл с проповед на египетски религиозен деец, който подстрекава към джихад срещу евреи и западни граждани. \r\nДвамата мароканци на възраст 25 и 26 години са общували чрез \"Фейсбук\" със свои съотечественици, воюващи в Сирия в редиците на екстремиста с италиански произход Монсеф ел Мхаяр, който през април бе задочно осъден на осем години затвор за международен тероризъм. \r\nВ началото на седмицата италианските власти екстрадираха египетска гражданка, планирала атентат в Италия. Общо от началото на годината властите са въдворили от страната 96 чуждестранни граждани, представляващи заплаха пред националната сигурност.  Калина Жекова", "date": "2017.11.19", "title": "Италианските власти екстрадираха двама мароканци и тунизиец, заподозрени в екстремизъм"}
{"url": "http://www.focus-news.net/news/2017/11/19/2458737/mvr-razkrita-e-samolichnostta-na-choveka-zastrelyal-25-godishen-mazh-v-pernik-toy-e-obyaven-za-obshtodarzhavno-izdirvane.html", "text": "Ясна е самоличността на извършителя на тежкото престъпление в Перник от 15 ноември, 31-годишният мъж е обявен за общодържавно издирване, за него ще бъде издадена и европейска заповед за арест, съобщиха от пресцентъра на МВР.  Подробности за професионалните действия по разкриване на две тежки престъпления, извършени на територията на страната през последните дни, оповестиха на брифинг в ОДМВР – Перник главният секретар на МВР главен комисар Младен Маринов и говорителят на главния прокурор Румяна Арнаудова. „На базата на събраните доказателства категорично е изяснена самоличността на човека, застрелял 25-годишен мъж в Перник. Считаме убийството за разкрито и се надяваме максимално бързо извършителят да бъде установен и предаден на българските власти“, посочи Арнаудова. Извършителят е обявен за общодържавно издирване от МВР, а прокуратурата ще издаде европейска заповед за арест, тъй като в деня след престъплението той е напуснал пределите на страната. „Деянието е квалифицирано от Окръжна прокуратура - Перник като убийство, извършено по хулигански подбуди“, уточни още Арнаудова и добави, че прокуратурата разполага с разпити на трима свидетели и очевидци, разпитани пред съдия от Пернишкия окръжен съд. „Отлична работа на органите на МВР. При първоначалното подаване на сигнала нямаше данни за извършител. Два дни по-късно той е известен и разполагаме със  сигурни доказателства за това“, подчерта говорителят на главния прокурор. Арнаудова уточни, че по досъдебното производство са назначени множество експертизи – съдебно-медицинска, балистична, трасологична, както и ДНК експертиза за иззетите от местопрестъплението следи.\r\nГлавният секретар на МВР главен комисар Младен Маринов предостави информация за оперативно-издирвателните и процесуално-следствени действия, в резултат на които се стигна до разкриване на престъплението. Той поясни, че при първоначалните действия са били издигнати три работни версии, две от които са отпаднали категорично в хода на разследването. Назначената балистична експертиза ще изясни вида на пистолета, с което е извършено престъплението. Оръжието не е законно притежавано. „След денонощна работа и в пълен синхрон с прокуратурата и съда в Перник е разкрит извършителят и изяснени мотивите за престъплението, в разследването на което се включиха и криминалисти от ГД „Национална полиция“, заяви главен комисар Маринов. Той отправи апел към хората, които разполагат с информация за местонахождението на издирвания мъж, да сигнализират в полицията, при гарантирана анонимност.\r\nИздирваният е 31-годишен, родом от Плевен, живял в Перник без криминални регистрации. От събраните данни е изяснено, че в деня преди убийството е посетил казино, където е загубил около 2000 лева. Предполага се, че това може да е сред причините за агресивността. Изяснено е също, че извършителят се е разминал на улицата с жертвата и неговия спътник, при което са разменили обидни реплики. Около 10 минути след това е отишъл до дома си, взел е пистолет и се е върнал да застреля 25-годшния мъж.", "date": "2017.11.19", "title": "МВР: Разкрита е самоличността на човека, застрелял 25-годишен мъж в Перник, той е обявен за общодържавно издирване"}
{"url": "http://www.focus-news.net/news/2017/11/19/2458754/accent-tv-moldova-referendumat-v-kishinev-e-nevaliden-poradi-nedostatachna-glasopodavatelna-aktivnost.html", "text": "Референдумът за оставка на обвинения в корупция кмет на Кишинев бе обявен за невалиден поради ниска гласоподавателна активност, предава молдовската телевизия Accent TV. Общият брой упражнили правото си на глас е малко над 110 хил. души, което е 17,53% от населението на града. За да бъде валиден, във вота трябваше да участват една трета от жителите. \r\nРеферендумът бе организиран от Социалистическата партия на страната, заради течащо срещу градоначалника Дорин Киртоаке разследване за злоупотреба с влияние и корупция.  Цанко Цолов", "date": "2017.11.19", "title": "Accent TV (Молдова): Референдумът в Кишинев е невалиден поради недостатъчна гласоподавателна активност"}
{"url": "http://www.focus-news.net/news/2017/11/19/2458755/sport-izigraha-se-poslednite-dva-macha-ot-12-iya-krag-na-germanskata-bundesliga.html", "text": "Изиграха се последните два мача от 12-ия кръг на германската Бундеслига. Шалке победи Хамбургер с 2:0 а в другата среща  Вердер (Бремен) се наложи над Хановер с 4:0. Лидер в класирането продължава да е Байерн Мюнхер с актив от 29 точки, следван от втория Шалке с 23, колкото има и заемащият трета позиция Разен Балшборт (Лайпциг).", "date": "2017.11.19", "title": "Спорт: Изиграха се последните два мача от 12-ия кръг на германската Бундеслига"}
{"url": "http://www.focus-news.net/news/2017/11/19/2458756/reuters-robart-mugabe-otkaza-da-podade-ostavka.html", "text": "Президентът на Зимбабве Робърт Мугабе заяви по време на телевизионно обръщение, че няма да подаде оставка, като добави, че смята да председателства партийния конгрес, насрочен за месец декември, въпреки че политическата му формация го премахна от лидерския пост часове по-рано в неделя. Това съобщава агенция Reuters.\r\nВ обръщението си 93-годишният Мугабе, който управлява страната в продължение на 37 години заяви, че приема критиките, отправени към него, но отказа да коментира ултиматума, който неговата партия „ZANU-PF” му отправи и според който държавния глава има време до понеделник да подаде оставка. В противен случай, срещу него ще бъде гласуван импийчмънт.  Цанко Цолов", "date": "2017.11.19", "title": "Reuters: Робърт Мугабе отказа да подаде оставка"}
{"url": "http://www.focus-news.net/news/2017/11/19/2458757/the-telegraph-liderstvoto-na-angela-merkel-izglezhda-razklateno-zaradi-lipsata-na-koalitsionno-sporazumenie.html", "text": "Позицията на германския канцлер Ангела Меркел изглежда разклатена след като трите преговарящи за коалиционно споразумение партии не успяха да постигнат съгласие в неделя, пише британският ежедневник Telegraph. Съюза (ХДС/ХСС), Свободната демократическа партия (СвДП) и формацията „Зелени“ не успяха да постигнат напредък в преговорите помежду си в неделя вечерта. Германският канцлер бе заложил като краен срок за постигане на предварително коалиционно споразумение петък сутрин, но впоследствие срокът бе удължен. Заместник-председателят на Свободната демократическа партия заяви, че ако до 18:00 часа местно време в неделя не е постигната договорка, то преговорите могат да се считат за пропаднали. От своя страна, лидерът на „Зелени“ заяви, че „ще преговаряме толкова, колкото е нужно“. \r\nНемското издание Bild написа в неделя, че ако до края на деня няма споразумение, то канцлерският пост на Меркел „е в опасност“. Според анкета на Welt, друго немско издание, 61,4% от анкетираните смятат, че ако преговорите се провалят, това ще означава край за Ангела Меркел като канцлер. \r\nПреговорите между трите формации продължават повече от месец, като най-големите различия са свързани с темите за бежанците и климата. Разминаване има и в позициите им що се отнася до образованието, данъчното облагане, пазара на труда, здравеопазването и сигурността. Цанко Цолов", "date": "2017.11.19", "title": "The Telegraph: Лидерството на Ангела Меркел изглежда разклатено заради липсата на коалиционно споразумение"}
{"url": "http://www.focus-news.net/news/2017/11/19/2458758/tenis-grigor-dimitrov-specheli-titlata-v-london.html", "text": "Григор Димитров зарадва всички българи с победата си на финалния турнир на Асоциацията на професионалните тенисисти в Лондон. Той победи белгиеца Давид Гофен със 7:5, 4:6, 6:3 за два часа и половина игра в залата на „О2 Арина“. Титлата в Лондон е още по-ценна, след като Григор Димитров направи това като дебютант на турнира. \r\nТрикратният шампион на този турнир Борси Бекер внесе купата, която българинът спечели след пет поредни победи. Това му донесе още хиляда и 500 точки бонус за световната ранглиста, където Григор Димитров вече е № 3 в световния мъжки тенис.", "date": "2017.11.19", "title": "Тенис: Григор Димитров спечели титлата в Лондон"}
{"url": "http://www.focus-news.net/news/2017/11/19/2458759/voa-chovek-e-zaginal-sled-katastrofa-mezhdu-amerikanski-voenen-kamion-i-tsivilen-avtomobil-v-okinava.html", "text": "Японски гражданин е загинал след катастрофа между американски военен камион и цивилен автомобил на остров Окинава, съобщи радио Voice of America, като се позовава на данни от местната полиция. Според информация на властите, алкохолната проба на американския войник шофирал камиона е положителна, като е три пъти по-висока от позволената стойност.  \r\nМорският пехотинец е изразил своите „искрени съболезнования“ на семейството на жертвата.  Цанко Цолов", "date": "2017.11.19", "title": "VOA: Човек е загинал след катастрофа между американски военен камион и цивилен автомобил в Окинава"}
{"url": "http://www.focus-news.net/news/2017/11/19/2458760/predstoyashti-mezhdunarodni-sabitiya-za-20-noemvri-agentsiya-fokus.html", "text": "Продължават преговорите за формиране на „ямайска“ коалиция в Германия. \r\n*** Европейският съюз трябва да реши коя държава да бъде седалище за медицинската и банковата агенция на организацията. \r\n*** Парламентът в Чешката република е на първо заседание след общите избори през октомври. \r\n*** Продължава политическата криза в Зимбабве, след като президентът Робърт Мугабе отказа да се откаже от поста си. \r\n***", "date": "2017.11.19", "title": "Предстоящи международни събития за 20 ноември (Агенция „Фокус“)"}
{"url": "http://www.focus-news.net/news/2017/11/19/2458761/guardian-shapki-dolu-pred-grigor-dimitrov.html", "text": "Григор Димитров спечели най-голямата награда в кариерата си, пише британският вестник Guardian. След 2:1 сета, българинът е победител във финалния турнир на Асоциацията на професионалните тенисисти в Лондон. Съперникът му Давид Гофен игра добре тази седмица, като достигна до финала след мачове срещу Роджър Федерер и Рафаел Надал, но сега всички се надяваме, че 26-годишният българин ще успее да запази успехите си на турнира „Аустрелиан оупън“. Той определено има талант и дано тази победа му даде повече кураж. Шапки долу за Григор Димитров, призовава английският вестник.  Цанко Цолов", "date": "2017.11.19", "title": "Guardian: Шапки долу пред Григор Димитров"}
{"url": "http://www.focus-news.net/news/2017/11/19/2458762/telegraph-grigor-dimitrov-specheli-finalniya-turnir-na-asotsiatsiyata-na-profesionalnite-tenisisti-sled-trilar-v-london.html", "text": "Българският тенисист Григор Димитров спечели финалния турнир на Асоциацията на професионалните тенисисти, след трисетов трилър в британската столица Лондон, пише вестник Тelegraph. Феновете може и да се надяваха за мач между Роджър Федерер и Рафаел Надал, но Димитров и противникът му Давид Гофен представиха спиращ дъха финал и може би частица от бъдещето на тениса, смята изданието. 26-годишният българин е първият дебютант, който печели турнира от 1998 година насам. В момента в който спечели, Димитров падна с лице на земята преди да се обърне към своя отбор и треньор. \r\n„Беше невероятна седмица за мен“, заяви българският тенисист. „Чест е за мен да играя тук. Най-добрата седмица в живота ми досега“, добави победителят.  Цанко Цолов", "date": "2017.11.19", "title": "Telegraph: Григор Димитров спечели финалния турнир на Асоциацията на професионалните тенисисти след трилър в Лондон"}
