{"url": "http://www.focus-news.net/news/2018/01/27/2482196/usgs-zemetresenie-s-magnitud-51-e-registrirano-kray-severna-yaponiya.html", "text": "Земетресение с магнитуд 5,1 по скалата на Рихтер е регистрирано край  северното крайбрежие на основния японски остров Хоншу, показва справка на интернет страницата на  Геологическата служба на САЩ (USGS) .\r\nЗеметресението е регистрирано на 64 км. североизточно от град Мияко в 4:43 часа сутринта в неделя местно време (21:43 часа българско време в събота). Епицентърът е на 51 км. дълбочина.\r\nНяма данни за жертви и разрушения. Не е обявявана тревога за формирането на вълни-цунами. Виктор Турмаков", "date": "2018.01.27", "title": "USGS: Земетресение с  магнитуд 5,1 е регистрирано край Северна Япония"}
{"url": "http://www.focus-news.net/news/2018/01/27/2482175/reuters-vashington-i-evropa-rabotyat-po-predogovaryane-na-sporazumenieto-na-yadrenata-programa-na-iran-tvardi-reks-tilarsan.html", "text": "Държавният секретар на САЩ Рекс Тилърсън заяви пред журналисти в края на едноседмичната си европейска обиколка,че „работни групи“ са започнали срещи  по исканите от САЩ поправки на пропуските, които Вашингтон  вижда в споразумението за ядрената програма на Иран, предава Reuters.\r\nПървият дипломат на САЩ заяви,че е осигурил подкрепа от Великобритания,Франция и Германия – участниците в споразумението с Иран от 2015 г., от което президентът на САЩ Тръмп заплаши да оттегли страната си, ако не бъде променено.\r\n„Най-тъмно е преди зазоряване“ , заяви Тилърсън. „Работните групи се доближават до съгласие по принципите за обема на това, което се опитваме да променим и доколко Иран да бъде включен в дискусиите“. \r\nДържавният глава на САЩ Доналд Тръмп заплаши,че ще прекрати отлагането на американските санкции срещу Иран , освен ако Европа не се съгласи  да затегне ограниченията върху  иранската ядрена програма чрез допълнително международно споразумение, което да попречи на Иран да възстанови постепенно своята ядрена програма.Тръмп настоява също така за ограничения върху програмата на Иран за разработка на балистични ракети.\r\nИран отхвърля каквото и да е предоговаряне, припомня агенцията.", "date": "2018.01.27", "title": "Reuters: Вашингтон и Европа работят по предоговаряне на споразумението на ядрената програма на Иран, твърди Рекс Тилърсън"}
{"url": "http://www.focus-news.net/news/2018/01/27/2482170/the-atlantic-feysbuk-se-interesuva-samo-ot-feysbuk.html", "text": "Каквото и да твърди Марк Зукърбърг за обществото или за своята отговорност ,неговата компания действа в собствен интерес и против общото благо, пише  The Atlantic.\r\nСъкрушителен удар срещу независимите медии бе нанесен миналата есен в Словакия, Камбоджа, Гватемала и още три държави. Социалната мрежа премахна публикациите от тези медии от новинарския поток в личните страници на потребителите, като ги скри в друг поток,труден за откриване.Тези независими медии отчетоха 80-процентов спад в тяхната аудитория. Въпреки  съпротивата в шестте държави срещу подмяната на алгоритъма на „Фейсбук“, компанията продължава с прилагането на новия алгоритъм глобално. Тази промяна ще доведе до замяната на публикациите от независими медии с публикации от семейството и приятелите. \r\nТака ще се стигне до рязък спад на читателите на  новинарски публикации - техните автори трябва да заплащат, за да може текстовете им да достигат до потребителите. Тази промяна цели социалната мрежа да остане неутрална платформа за взаимодействия с приятелите. Изправяйки се срещу остри критики за разпространение на невярна информация, компанията се стреми да избягва подобни обвинения в бъдеще. Известно е, че „Фейсбук“ събира подробна информация за всяко действие на своите потребители на сайта на социалната мрежа и знае, че те се интересуват предимно от гневни и остри статии, потвърждавайки техните политически предразсъдъци. Макар и авторите на подобни статии да твърдят,че тази нова рестриктивна политика вреди на демокрацията,то потребителите биха били доволни да  виждат повече публикации от приятели.", "date": "2018.01.27", "title": "The Atlantic: „Фейсбук се интересува само от… „Фейсбук“"}
{"url": "http://www.focus-news.net/news/2018/01/27/2482174/pazardzhik-nad-250-dushi-ot-obshtina-belovo-poluchavat-bezplatno-hrana-po-programata-topal-obyad.html", "text": "Над 250 души от община Белово получават безплатно храна по програмата „Топъл обяд“. Това каза за Радио „Фокус“ – Пазарджик кметът на община Белово инж. Костадин Варев. \"През изминалите две години, както и през предишния мандат, се възползваме от възможностите, които дават Оперативна програма „Развитие на човешките ресурси“ и програмите на Министерството на труда и социалната политика\", посочи той и коментира, че това са програми, които най-пряко касаят нуждите на най-засегнатите в социално отношение категории от обществото. \r\n„В момента реализираме проект „Топъл обяд“, от който се възползват безплатно малко над 250 човека от цялата община. Поддържаме социална кухня вече повече от 10 години. По този начин даваме възможност на много преференциални цени всеки гражданин на общината да ползва услугите на тази социална кухня. В крайна сметка, добавяйки и Програмата за социални асистенти, смея да кажа, че от тях се възползват над 500 човека постоянно на територията на община Белово“, допълни Варев. Той каза също, че и през 2018 година работата по тези социални проекти ще продължи.\r\nВаня НИКОЛОВА", "date": "2018.01.27", "title": "Пазарджик: Над 250 души от община Белово получават безплатно храна по програмата „Топъл обяд“"}
{"url": "http://www.focus-news.net/news/2018/01/27/2482176/stara-zagora-izlozhba-pod-nadslov-balgarskiyat-prinos-kam-kulturno-istoricheskoto-mnogoobrazie-v-obedinena-evropa-shte-bade-otkrita-v-muzeya-na-rozata-v-kazanlak.html", "text": "Изложба под надслов „Българският принос към културно-историческото многообразие в Обединена Европа” ще бъде открита на 30 януари в Музея на розата в Казанлък, каза за Радио „Фокус“ директорът на Исторически музей „Искра“-Казанлък Момчил Маринов. Организатори на експозицията, която е подготвена от Научния архив на Българската академия на науките, са Регионален академичен център-Казанлък и музей „Искра“.\r\nИзложбата, в 22 табла, разказва за приноса на Българската академия на науките за научното и културното издигане и приобщаване на България към европейската общност. В експозицията ще бъдат представени биографични документи, дневници, мемоари, портрети на известни личности, скици, карикатури, етнографски карти, документални свидетелства за дейността на българските книжовници и просветители, автобиографични и биографични документи, ръкописи на трудове, дневници, мемоари и спомени на български учени, държавни, обществени, културни и военни дейци – членове на Българска академия на науките. Ще бъдат показани и ранните преписи на „История славянобългарска” и „Взаимоучителни таблици” на Неофит Рилски. Акцент в експозицията ще бъдат документи и фотографии от архива на акад. Иван Шишманов, основател и пръв председател на Българската секция на Паневропейския съюз. Те представят идеята за обединена Европа и говорят, че още през 30-те години на XX век България възприема идеите на паневропеизма за сближаване и сътрудничество между всички европейски народи на политическа, икономическа и културна основа.\r\nСпециално място в експозицията ще бъде отредено на художествено-документалния архив на австро-унгарския пътешественик и художник Феликс Каниц. \r\nСлавяна ГАЙДАРОВА", "date": "2018.01.27", "title": "Стара Загора: Изложба под надслов „Българският принос към културно-историческото многообразие в Обединена Европа” ще бъде открита в Музея на розата в Казанлък"}
{"url": "http://www.focus-news.net/news/2018/01/27/2482179/predstoyashti-mezhdunarodni-sabitiya-za-28-yanuari-agentsiya-fokus.html", "text": "Във Финландия ще се проведат президентски избори, като се очаква настоящият държавен глава Саули Ниинистьо да бъде преизбран. \r\n***Във Кипър ще се проведат президентски избори, като се очаква настоящият държавен глава Никос Анастасиадис да бъде преизбран. \r\n*** Германският канцлер Ангела Меркел ще проведе нов кръг преговори с потенциалните си коалиционни партньори за формиране на ново правителство.\r\n*** Германският президент Франк-Валтер Щайнмайер ще посети Йордания и ще проведе преговори с нейния крал Абдула II.\r\n*** Лидерите на африканските държави ще проведат ежегодната среща на високо равнище на Африканския съюз.\r\n***", "date": "2018.01.27", "title": "Предстоящи международни събития за 28 януари (Агенция „Фокус“)"}
{"url": "http://www.focus-news.net/news/2018/01/27/2482171/dobrich-otbelyaza-140-godini-ot-osvobozhdenieto-si-obzor.html", "text": "С военноисторическа реконструкция и поднасяне на цветя Добрич отбеляза 140 години от Освобождението на града. Тържествата започнаха от сутринта пред Паметника на Победата,  (паметник на ген.-лейтенант Цимерман), където бе организирано поклонение и поднасяне на венци и цветя. \r\nНай-голям интерес сред жителите и гостите на града предизвика военноисторическата реконструкция на най-съществените моменти от влизането на руските войски в някогашния Хаджиоглу Пазарджик. Възстановката бе осъществена от НД „Традиция“ – РК „46-и пехотен Добрички полк“. В нея участваха още РК – Панагюрище, Велики Преслав, Априлци-Троян, Варна, Силистра, Шумен,  Клуб „Миноносеца „Дръзки“ – Варна. Парадът и ритуалът събраха множество от хора, които с интерес наблюдаваха, въпреки студения ден, пресъздаването на историческите събития отпреди повече от столетие, донесли свободата на Добрич. На площад „Свобода“ кметът на Добрич произнесе тържествено слово. Той посочи, че връщането към дата и историческите събития, свързани с нея, е едно осъзнато отношение към бъдещето. На колене и с минута мълчание бе почетена паметта на загиналите герои в освободителната война. Последва залп от военните части. Честването завърши с голямо българско хоро, на което се хванаха малки и големи. Мнозина избраха да си направят снимки за спомен с възстановчиците. \r\nХората през целия ден да поставяха цветя на паметниците, свързани с Освобождението на Добрич през 1878 година - Васил Левски, Христо Ботев, Захари Стоянов, Стефан Караджа, Хайдут Пею Буюклията, Иван хаджи Вълков, Ф. М. Достоевски, Алея на опълченците във Военно гробище музей, Паметник-костница на загинали руски войници и офицери по време на Руско-турската освободителна война 1877-78 г., Паметник на 122-ма незнайни руски воини и на офицерите Петър Усяткин от 18-ти Донски казашки полк, Цезар Пташковски от 66-ти пехотен Московски полк и Герасим Кузмински от 65-ти пехотен морски полк.", "date": "2018.01.27", "title": "Добрич отбеляза 140 години от Освобождението си (ОБЗОР)"}
{"url": "http://www.focus-news.net/news/2018/01/27/2482181/blagoevgrad-muzeen-urok-posveten-na-parvoto-osvobozhdenie-na-gorna-dzhumaya-shte-se-provede-v-regionalniya-istoricheski-muzey-na-12-fevruari.html", "text": "Музеен урок, посветен на Първото освобождение на Горна Джумая, ще се проведе в Регионален исторически музей – Благоевград на 12 февруари. Това съобщи за Радио „Фокус“ – Пирин д-р Елена Чалгънова, историк и уредник в музя. Събитието ще се състои от 13.30 часа на 12 февруари. В инициативата, организирана от д-р Елена Чалгънова, ще се включат ученици от VІІІ СУ „Арсени Костенцев“.\r\nЛивия НИНОВА", "date": "2018.01.27", "title": "Благоевград: Музеен урок, посветен на Първото освобождение на Горна Джумая, ще се проведе в Регионалния исторически музей на 12 февруари"}
{"url": "http://www.focus-news.net/news/2018/01/27/2482182/politico-politsiyata-e-pretarsila-ofisite-na-predsedatelya-na-evrogrupata-mario-senteno.html", "text": "Португалската полиция е провела претърсване на офисите на министъра на финансите на страната Марио Сентено, който този месец пое поста председател на Еврогрупата, предава  Politico.\r\nВ свое заявление министерството на финансите на страната потвърди, че се провеждат претърсвания. В него се посочва, че институцията „открито си сътрудничи“ с разследването и ще „предостави на разположение на съдебните власти всички поискани материали“\r\nСпоред местни медии претърсванията са свързани с обвинения, че има благосклонно данъчно третиране на компания, занимаваща се със строителство, собственост на членове на семейството на лисабонския футболен клуб „Бенфика\", на която Сентено е открит почитател. \r\nДокладите не са потвърдени от прокуратурата или от министерството. \r\nСентено отхвърля да е замесен в укриване на данъци, обвиненията за което за първи път се появиха в местния ежеседмичник „Сабадо“.  Виктор Турмаков", "date": "2018.01.27", "title": "Politico: Полицията е претърсила офисите на председателя на Еврогрупата Марио Сентено"}
{"url": "http://www.focus-news.net/news/2018/01/27/2482173/veliko-tarnovo-s-chetiri-stotinki-e-poskapnalo-dizelovoto-gorivo-v-grada-za-posledniya-mesets.html", "text": "С четири стотинки е поскъпнало дизеловото гориво във Велико Търново за последния месец, показва репортерска проверка на Радио „Фокус“-Велико Търново. През декември цената на този вид гориво премина 2 лева. По великотърновските бензиностанции то се продаваше за 2,04 лв./л, а днес - за 2,08 лв./л, докато средната му цена за страната е 2,09 лв./л. \r\nЛеко увеличение се отчита и в цената на бензин А95. Към момента големите вериги бензиностанции в областта държат средна цена на бензин А95 от 2,04 лв./л, като през месец декември цената е била 2,03 лв./л. Средно в страната той се продава за 2,09 лв./л. Цената на бензин А98 във Велико Търново е 2,36 лв./л, като през декември е била 2,35 лв./л. Средната цена за страната е 2,36 лв./л. За първи път се отчита увеличение и на цената на метана. През последните месеци той държеше твърда цена от 1,31 лв./л. Сега струва 1,34 лв./л, при средна цена за страната 1,29 лв./л. Единствено при газта се отчита намаление на цената. В последния месец на 2017 година пропан-бутанът се продаване по великотърновските бензиностанции за 1,03 лв./л., а сега цената му е 1,02 лв./л.\r\nЦените на повечето видове горива в областта са с между 3 и 5 стотинки по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 9-то място в класация за най-евтини горива в България, докато през месец декември тя е била на 6-то място. Съседната област Габрово се нарежда на 6-то място в класацията. Най-евтини са горивата в област Варна, а Плевен и Ловеч са съответно на 19-то и 21-во място в това отношение.\r\nНадежда КРЪСТЕВАб", "date": "2018.01.27", "title": "Велико Търново: С четири стотинки е поскъпнало дизеловото гориво в града за последния месец"}
{"url": "http://www.focus-news.net/news/2018/01/27/2482178/grizhata-za-detsata-v-tsentara-za-nastanyavane-ot-semeen-tip-v-gabrovo-se-poema-ot-nov-ekip-spetsialisti-obzor.html", "text": "Нов екип от специалисти ще поеме грижата за децата в Центъра за настаняване от семеен тип на ул. „Хризантема“ в Габрово. От общината разпространиха прессъобщение, с което уведомиха, че след ръководителя на Центъра, всички които имат вина за неадекватната грижа ще бъдат освободени. По думите на кмета на града Таня Христова мястото на освободените служители ще заемат хора, които искат и могат да полагат качествени грижи за децата и младежите с увреждания. „До тогава, в този кризисен период, по правилата на действащото законодателство, 24-часовата грижа ще обезпечим с подкрепата на Обществения съвет за социални дейности и институциите, ангажирани с грижата за деца с увреждания в Габрово“, уточни Христова. Тя акцентира върху необходимостта новият екип да бъде професионално избран и подготвен да работи в тази среда. Очаква се в понеделник в Габрово ще пристигнат експерти от неправителствения сектор, за да допълнят мерките, с които да бъде осигурена максимално добра и комплексна грижа в Центровете за настаняване от семеен тип. Кметът Таня Христова увери, че при най-малкото съмнение, че не могат да укажат грижи за тези деца, с всички рискове и отговорности на това решение, те ще бъдат изведени.\r\n„Деинституционализацията е процес, в който всички трябва да бъдем ангажирани. Вече няма значение какво сме пропуснали. Важни са решенията, които ще елиминират пропуските. Всички по веригата имаме слабости. Сега по-важното е да намерим начина, по който успяваме да ги преодолеем и да създадем модел, който няма да ги допуска“, подчерта Таня Христова.Агенция „Фокус“ припомня: На заседание на деветчленния състав на Комисията за защита от дискриминация (КЗД), проведено на 23 януари т. г., бе взето решение КЗД да се самосезира по случай с агресия спрямо деца в Център за настаняване от семеен тип за деца и младежи с увреждания „Хризантема” в община Габрово. Решението е взето по доклад на Баки Хюсеинов, зам.-председател на Комисията. Повод за доклада са излъчените в медийното пространство репортажи с кадри от насилие – вербално и физическо, спрямо децата от страна на служителки, работещи в Центъра.\r\nНа следващия ден, 24 януари, премиерът Бойко Борисов внесе предложение до Министерския съвет за освобождаване на Офелия Кънева като председател на Държавната агенция за закрила на детето. За временно изпълняващ длъжността бе определен д-р Валентин Димитров, заместник-председател на агенцията. Борисов разпореди също така Главният инспекторат на Министерския съвет да направи цялостна проверка на дейността на ДАЗД, в която специално да бъдат анализирани извършените наблюдение и контрол на специализираните институции за отглеждане на деца относно спазването на правата на детето.\r\nНа третия ден от разразяването на скандала, 25 януари, бе уволнена дисциплинарно и директорката на дома за деца с увреждания в Габрово Маринела Лазарова. Това се случи със специално издадена заповед от кмета на община Габрово Таня Христова. В позицията на кмета се подчертава, че тя ще настоява служителите, позволили си непристойно поведение към децата, да понесат и наказателна отговорност.", "date": "2018.01.27", "title": "Грижата за децата в Центъра за настаняване от семеен тип в Габрово се поема от нов екип специалисти (ОБЗОР)"}
{"url": "http://www.focus-news.net/news/2018/01/27/2482180/kanal-5-makedoniya-ot-vmro-dpmne-sa-vnesli-nad-32-hilyadi-predlozheniya-za-promeni-v-zakona-za-upotrebata-na-ezitsite.html", "text": "От опозиционната ВМРО-ДПМНЕ потвърдиха, че са внесли над 32 хил. предложения за промени в Закона за употребата на езиците, предава скопската телевизия „Канал 5“.\r\nОт ВМРО-ДПМНЕ поясняват , че целта им е с измененията законът да бъде хармонизиран с Конституцията на страната. Партията на Християн Мицкоски призова управляващата СДСМ да оттегли закона, като същевременно увери, че ще се стреми към приемането на акт, който ще укрепи всички общности в страната. \r\nВ събота няколко граждански асоциации протестираха срещу закона за езиците с мотива, че  той е противоконституционнен и дискриминационен. Законът, който не е подписан от държавния глава Георги Иванов, ще бъде разгледан на трето четене, в което депутатите имат право да подадат изменения само на членове от закона, които се отнасят до забележките на президента. Тереза Герова", "date": "2018.01.27", "title": "„Канал 5“ (Македония): От ВМРО-ДПМНЕ са внесли над 32 хиляди предложения за промени в Закона за употребата на езиците"}
{"url": "http://www.focus-news.net/news/2018/01/27/2481963/predstoyashti-sabitiya-v-stranata-za-27-yanuari-agentsiya-fokus.html", "text": "***\r\nОт 09.30 часа в Перформ Бизнес Център, ул. „Позитано“ 2, ще се проведе Конференция  „Влиянието на фермите за ценни кожи“.\r\n***\r\nОт 10.30 и от 12.30 часа в Балната зала на Двореца на пл. „Александър I“ ще се състои вторият концерт от поредицата „По следите на таланта“ с гост-солисти и музиканти от Симфоничния оркестър и Смесения хор на БНР.\r\n***\r\nОт 18.00 часа в Гьоте-институт ще се проведе инициативата „Културни панели“ – поредица от дискусии за ролята и бъдещето на културата в Европа.\r\n***\r\nОт 14.00 до 21.00 часа в сградата на Туристическия информационен център ще се проведе туристическият форум „Планинарско кино“.\r\n***\r\nОт 11.00 часа на площадното пространство между Регионален исторически музей и сградата на бившия Младежки дом ще бъде дадено началото на кампанията  посветена на проблема с бездомните кучета - „Не купувай, осинови“.\r\n***\r\nОт 11.00 часа в Сноу парк „Бороспорт“ пред хотел „Рила“ ще започнат екстремните демонстрации по сноуборд „Стинки Сокс сноубординг демо“.\r\n***\r\nОт 12.00 часа в Катедрален храм „Успение Богородично“ - Варна ще бъде тържествено посрещната чудотворната икона „Одигитрия Байталска“, която пристига от Украйна.\r\n***\r\nОт 09.00 часа в новата зала на Общинския съвет ще се проведе обучение на управители на социални услуги, на експерти и ръководството на общинската дирекция „Социални дейности и здравеопазване“ за новите промени в нормативната уредба. \r\n***\r\nОт 13.30 часа в местността Юндола ще бъде даден първият старт на Държавното първенство по ски ориентиране.\r\n***\r\nОт 10.00 часа Община Добрич организира поклонение и полагане на цветя на Паметника на победата (паметник на ген.-лейтенант Цимерман) по повод 140 години от Освобождението на града от османско робство. От 11.30 часа от началото на пешеходната зона при „Стара къща“ ще започне военноисторическа възстановка на посрещането на руските войски, освободили Хаджиоглу Базарджик.\r\n***\r\nОт 10.00 часа в централната градска част ще започнат състезателните фестивални дефилета в рамките на 27-ия Международен фестивал на маскарадните игри „Сурва“. От 11.00 часа пред Двореца на културата ще бъде открита Втора сцена за гостуващите чуждестранни групи. По същото време в Общинския младежки дом ще се проведат творчески ателиета за деца „Сподели Сурва“. От 18.00 часа в Сурвакарско село ще започне фолклорната програма „На мегдана”. От 19.00 часа в Първо фоайе на Двореца на културата ще се проведе среща с гостуващите чуждестранни групи „Приятели без граници”.\r\n***\r\nОт 19.00 часа на площад „Кракра“ ще започне концертът „Хайде на хорото“, който ще се проведе в рамките на 27-ия Международен фестивал на маскарадните игри „Сурва“.\r\n***\r\nОт 10.00 часа в палата 7 на Международен панаир Пловдив ще започне сватбеното изложение Weddings & Events Expo 2018.\r\n*** \r\nОт 17.00 часа в Художествената галерия „Проф. Илия Петров“ ще бъде открита историческа изложба „Разград по време на Руско- турските войни от 18 и 19 век“.\r\n*** \r\nОт 11.00 часа евродепутатите Андрей Новаков и Емил Радев ще открият съвместен информационен офис на ул. „Райко Даскалов“ № 2 (под Часовника). По-късно  членовете на групата на ЕНП в ЕП ще разгледат ледените фигури – част от Ruse Ice Fest 2018.  По обяд Новаков и Радев ще проведат работна среща с кмета на Община Русе Пламен Стоилов. В 16.00 часа в зала 1 на Областна администрация – Русе ще се проведе среща на евродепутатите с членове на Младежкия парламент в Русе.\r\n***\r\nОт 11.00 часа в РБ „Захарий Княжески“ Музикално общество „Борис Христов”  организира представянето на арии и ансамбли от рядко поставяни опери с участието на Борис Христов.\r\n***\r\nОт 16.00 часа с прожекция на документалния филм „Култ” ще бъде открит „МЕНАР Филм Фест”.\r\n***\r\nОт 11.30 часа в читалищния салон на НЧ „Асен Златаров-1872“ ще започне конкурс за най-добро дивдядовско вино и за домашен суджук.\r\n*** \r\nОт 18.00 часа в Ритуалната зала ще се проведе 19-то издание на традиционната Винария.", "date": "2018.01.27", "title": "Предстоящи събития в страната за 27 януари (Агенция „Фокус“)"}
{"url": "http://www.focus-news.net/news/2018/01/27/2481964/otnovo-zamarsyavaneto-na-vazduha-v-sofiya-e-nad-normite-v-gradskiya-transport-shte-se-prodava-zelen-bilet-obzor.html", "text": "Столична община предупреди, че нивата на фини прахови частици във въздуха са превишени. За намаляване на замърсяването общината призова гражданите при възможност да ограничат движението с автомобили и да използват градски транспорт, а домакинствата, които се отопляват на дърва и въглища - да използват електрически уреди за отопление. Извънредно ще се проверяват пунктовете за вторични суровини и автосервизите за нерегламентирано изгаряне на отпадъци. „Пътна полиция“ ще проверява нивата на вредните газове от автомобилите. От общината посъветваха гражданите с респираторни заболявания, възрастните хора и малките деца да избягват продължителен престой на открито. При ходене пеша да изберат маршрут, който не е покрай големите градски булеварди.\r\nВ дни със завишени стойности на замърсяване на въздуха в градския транспорт ще се продава „зелен билет“. Гражданите ще могат за закупят такъв билет от превозните средства, от пунктовете за продажба и от метрото. Билетът ще струва 1 лев и ще важи за един ден за пътуване из цялата градска мрежа. Пътуването със „зелен билет“ е извънредна мярка, която цели да стимулира хората да оставят автомобилите си и да използват градския транспорт в дните с висока концентрация на фини прахови частици. Решението за това беше взето от Столичния общински съвет на 25 януари. От Центъра за градска мобилност обявиха готовност за допълнителни превозни средства в дните със замърсяване на въздуха над нормите.\r\nКато мярка за подобряване качеството на атмосферния въздух, Столична община провери 39 автосервизи и пунктове за вторични суровини в районите \"Младост\" и \"Искър\" за нерегламентирано изгаряне на отпадъци. Съставени са 14 акта и 17 фиша. В рамките на предходните акции са събрани над 4000 гуми в районите Люлин, Връбница, Красна поляна, Овча купел. \r\nБиляна ИВАНОВА", "date": "2018.01.27", "title": "Отново замърсяването на въздуха в София е над нормите, в градския транспорт ще се продава „зелен билет“ (ОБЗОР)"}
{"url": "http://www.focus-news.net/news/2018/01/27/2481962/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият държавен секретар на САЩ от 70-те години на ХХ век Хенри Кисинджър предупреди сенаторите, че страната се сблъсква с потенциални и катастрофални конфликти, докато световният ред междувременно ерозира. Според него САЩ трябва да се подготвят за глобална дестабилизация, пише изданието на армията на САЩ  Stars and Stripes.\r\n„Международната ситуация, с която САЩ се сблъскват е без прецедент“, заяви Кисинджър. „Това е повече от случайни и индивидуални кризи на различни места по света. Това е системен провал на световния ред“, допълни той. Бившият държавен секретар по времето на президента Ричард Никсън предупреди, че САЩ се сблъскват със краткосрочната заплаха от страна на оръжейните програми на Северна Корея и със средносрочните заплахи от разширяващите се конфликти в Близкия изток и засилващото се предизвикване на настоящия световен ред. \r\nСъщевременно 94-годишният политик заяви, че САЩ вече изостават по отношение на развитието на „оръжията на бъдещето“ като изкуствения интелект например. \r\n„Надвисващото разпадане на световния ред се засилва през последните две десетилетия. Традиционните белези на противопоставянето на великите сили се завръща. Това, което усложнява тази динамика е скоростта на технологическото развитие, чийто необикновен прогрес заплашва да задмине нашето стратегическо и морално въображение. Това създава нов потенциал за действително катастрофални сблъсъци между нациите“, допълни Кисинджър.\r\n*** Говорител на сирийската опозиция съобщи, че правителството и опозицията са се споразумели на примирие в предградията на Дамаск, пише  Washington Post.\r\nАхмад Рамадан съобщи, че примирието е подписано в петък, 26 януари на втория и последен ден на водените под егидата на ООН във Виена междусирийски преговори. \r\nДържаният от опозицията регион Източна Гута край Дамаск е свидетел на ожесточени боеве през последните два месеца, след като опозицията се опита да разкъса наложената от правителството блокада, лишаваща от храна и медикаменти близо 400-те хиляди жители на региона, блокирани в него.\r\nПо данни на базираната в Лондон Сирийска обсерватория за правата на човека най-малко 286 цивилни в Източна Гута и Дамаск са убити при обстрели и въздушни удари през последния месец заради боевете.\r\n*** Япония прие на въоръжение първия си „стелт“ изтребител F-35A на военновъздушна база „Мисава“ в североизточната префектура Аомори. Той трябва да реагира при нарушаване на въздушното пространство на страната и да провежда наблюдателна дейност спрямо Северна Корея, пише японският ежедневник  „Майничи Шимбун“.\r\nВВС на Япония планират да разположат още девет такива изтребители в базата през следващата фискална година, започваща през април, за да формират ескадрила от 10 самолета. \r\nМинистърът на отбраната на Япония Ицунори Онодера заяви, че „разполагането на F-35A е важно за японската сигурност във времена, когато съседните държави бързо изграждат своите военновъздушни способности“. \r\nЯпонската авиация цели да получи общо 42 изтребителя, които са способни да избягат радарите. Произведен от американската корпорация „Локхийд Мартин“ F-35A е наследник на вечме остаряващия изтребител F-4.\r\nОчаква се през следващата фискална година правителството да закупи ракети въздух-земя с широк обхват JSM, които са способни да атакуват вражеските бази и които ще бъдат поставяни на въоръжение на новите „стелтове“.\r\n*** Стотици кюрди, живеещи в Ливан, се събраха пред турското посолство в Бейрут, за да протестират срещу настоящата операция на въоръжените сили на Турция в контролирания от сирийските кюрди район Африн в северната част на  Сирия, пише   Washington Post.\r\nПротестиращите, носещи кюрдски знамена, скандират срещу турския президент Реджеп Тайип Ердоган. Ливанската полиция е разположена край посолството и пречи на протестиращите да се приближат твърде близо.\r\n„Като ливански кюрди ние подкрепяме Африн и заявяваме: Да живее съпротивата на Африн“, заяви протестиращият Ханан Осман.\r\n*** Рейтингът на президента на Южна Корея Мун Джей-ин е спаднал под 60% за първи път, откакто е на поста, според социологическо проучване, цитирано от местното издание “Чосун Илбо“.\r\nСпоред проучване на компанията „Риалметър“, обхванало 1509 пълнолетни граждани от цялата страна, едва 59,8% смятат, че Мун Джей-ин си върши работата добре, което е спад с 6,2% само в сравнение с преди седмица. Същевременно 35,6% смятат, че я върши зле, което е с 6,3% повече от преди. \r\nСпадът в популярността на президента изглежда, че се дължи на това, че провежда непопулярно разследване насочено срещу „Биткойн“, както и заради това, че той е приел севернокорейската делегация на Зимните олимпийски игри в Пьончан по-късно тази година. \r\nВ провинциите Дегу и Северен Гьонсан, традиционни бастиони на опозиционните консерватори, одобрението към Мун Джей-ин е спаднало с шокиращите 16%, докато в подкрепящите го провинции Гванджу и Чеола едва с 5,9%. \r\nМеденият месец приключи. Одобрението към Мун Джей-ин в първия месец от неговото управление бе 84,1%, коментира изданието. \r\nПредставител на южнокорейското президентство заяви, че „смирено приемаме общественото мнение“, помолен да даде мнение за спада на президентската популярност. Той изрази надежда, че Мун Джей-ин ще стане отново популярен, след като правителството създаде нови работни места и вдигането на минималната работна заплата влезе в сила в близките седмици.", "date": "2018.01.27", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/27/2482172/tass-dvama-turski-voennosluzheshti-sa-zaginali-pri-operatsiya-maslinova-klonka.html", "text": "Най-малко двама турски военнослужещи са загинали, а 11 други са ранени в събота в хода на операция „Маслинова клонка“ в Северозападна Сирия, предава TACC, като се позовава на предоставено й изявление от Генералния щаб.\r\n„В рамките на операция „Маслинова клонка“ на 27 януари 2018 г. са унищожени 447 терористи, 22 самолета на ВВС на Турция са поразили 42 цели. Двама военнослужещи, двама членове на „Сирийската свободна армия“ са загинали, още 11 войници са получили наранявания“, се казва в документа.. Тереза Герова", "date": "2018.01.27", "title": "ТАСС: Двама турски военнослужещи са загинали при операция „Маслинова клонка“"}
{"url": "http://www.focus-news.net/news/2018/01/27/2481967/kathimerini-vandali-napadnaha-banki-ofisa-na-siriza-i-izdatelstvo-v-atina.html", "text": "В петък, гръцката полиция издирваше извършителите на няколко вандалски акта във и около центъра на Атина, над няколко банки, автомобили, офиса на управляващата лява партия СИРИЗА и издателство, пише гръцкото електронно издание Kathimerini.\r\nВ петък следобед, нападатели са изкъртили вратата на издателската къща Eleftheros Kosmos в Колонаки, преди да изпотрошат дипломатическо возило, паркирано наблизо.\r\nСутринта, подпалвачи замериха клон на Банка Пиреос на булевард Александрас с касетъчна газова бомба, причинявайки щети, но не и наранявания.\r\nНезависимо от тях, нападатели използваха тежки чукове, за да вандализират фасадата на клон на гръцката поща в Таврос и разположен наблизко офис на управляващата лява партия СИРИЗА.\r\nНе е ясно дали нападенията са свързани помежду си.\r\nПревод и редакция:", "date": "2018.01.27", "title": "Kathimerini: Вандали нападнаха банки, офиса на СИРИЗА и издателство в Атина"}
{"url": "http://www.focus-news.net/news/2018/01/27/2482169/svilen-cheshmedzhiev-balgarsko-druzhestvo-za-zashtita-na-ptitsite-svishtov-golemite-temperaturni-amplitudi-i-anomaliite-vav-vremeto-vliyayat-negativno-na-ptitsite.html", "text": "Големите температурни амплитуди и аномалиите във времето влияят негативно на птиците. Това каза за Радио „Фокус“ – Велико Търново Свилен Чешмеджиев, координатор на структурата на Българското дружество за защита на птиците в Свищов. Той отбеляза, че заради топлото време тази зима на няколко места по река Дунав вече се забелязват кокичета. Големият синигер пък вече е започнал да пее брачни песни, а по принцип периодът за размножаване на вида е през месеците март и април. Чешмеджиев съобщи, че по време на провелото се в средата на месец януари 42-то среднозимно преброяване на зимуващите водолюбиви птици са наблюдавани няколко бели щъркела в района на Пловдив. \r\n„Самите птици започнаха леко да се объркват. Те се влияят от температурата и, съответно, когато има период с по-високи температури, те мислят че идва пролетта и техните жизнени функции и инстинкт за размножаване се засилват. Така ги наблюдаваме по-рано от обичайното“, посочи Чешмеджиев. Той допълни, че през последните години на територията на страната се забелязват по-често видове, които не са типични за нашите географски ширини, като фламинго, например. „Тази промяна в глобален мащаб оказва съответно влияние и върху природата като цяло“, допълни Чешмеджиев.\r\nНадежда КРЪСТЕВА", "date": "2018.01.27", "title": "Свилен Чешмеджиев, Българско дружество за защита на птиците-Свищов: Големите температурни амплитуди и аномалиите във времето влияят негативно на птиците"}
{"url": "http://www.focus-news.net/news/2018/01/27/2481968/api-vazstanoveno-e-dvizhenieto-po-pat-i-5-okolovrasten-pat-na-gr-st-zagora-v-rayona-na-s-hrishteni.html", "text": "Възстановено е движението по път I-5 Околовръстен път на гр. Ст. Загора, в района на с. Хрищени, съобщи пресцентърът на АПИ.\r\n-- \r\nПресцентър АПИ\r\nt: 02/9173408\r\nt: 02/9173488\r\nt: 02/9173298\r\nf: 02/9888132", "date": "2018.01.27", "title": "АПИ: Възстановено е движението по път I-5 Околовръстен път на гр. Ст. Загора, в района на с. Хрищени."}
{"url": "http://www.focus-news.net/news/2018/01/27/2481971/api-vazstanoveno-e-dvizhenieto-po-am-trakiya-pri-km-114-v-posoka-burgas.html", "text": "Възстановено е движението по АМ \"Тракия\" при км 114, в посока Бургас.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\n-- \r\nПресцентър АПИ\r\nt: 02/9173408\r\nt: 02/9173488\r\nt: 02/9173298\r\nf: 02/9888132", "date": "2018.01.27", "title": "АПИ: Възстановено е движението по АМ \"Тракия\" при км 114, в посока Бургас"}
{"url": "http://www.focus-news.net/news/2018/01/27/2481969/api-vazstanoveno-e-dvizhenieto-po-am-trakiya-pri-km-10-v-posoka-burgas.html", "text": "Възстановено е движението по АМ \"Тракия\" при км 10, в посока Бургас, съобщи пресцентърът на АПИ.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\n-- \r\nПресцентър АПИ\r\nt: 02/9173408\r\nt: 02/9173488\r\nt: 02/9173298\r\nf: 02/9888132", "date": "2018.01.27", "title": "АПИ: Възстановено е движението по АМ \"Тракия\" при км 10, в посока Бургас"}
{"url": "http://www.focus-news.net/news/2018/01/27/2481970/ria-novosti-ot-ruskoto-mvnr-komentiraha-novite-sanktsii-na-sasht-sreshtu-rusiya.html", "text": "Санкционната кампания на САЩ, заключваща се в разширяване на ограничителните мерки против Русия, ще доведе единствено до финансови загуби за американския бизнес и е демонстрация на собствената безпомощност на Вашингтон, се казва в коментар от департамента за информация и печат на Министерството на външните работи на Русия, предава РИА Новости.\r\n„Време е вашингтонгските стратези да се замислят, че безсмислената санкционна кампания, която не даде и няма да даде никакви резултати, ще доведе само до финансови загуби за американския бизнес и демонстрира пред целия свят собствената им безпомощност“, се казва в текста на заявлението.\r\nВ него се отбелязва, че продължавайки опитите си окажат натиск над Русия, САЩ са въвели допълнителни санкции против редица руски граждани и компании под измисления предлог за участие на Русия в украинската криза.Агенция „Фокус“ припомня: \r\nВ петък, Министерството на финансите на САЩ въведе санкции против Русия заради ситуацията в Украйна. В санкционните списъци влязоха 21 граждани на Русия и Украйна (основно от непризнатите Донецка и Луганска народни републики), както и девет компании, регистрирани в Украйна и Русия.\r\nВ публикувания списък с допълнения към санкциите влизат заместник-министърът на енергетиката на Русия Андрей Черезов и директорът на департамента за оперативен контрол и управление на електроенергетиката към Министерството на енергетиката на Русия Евгений Грабчак.\r\nПревод и редакция:", "date": "2018.01.27", "title": "РИА Новости: От руското МВнР коментираха новите санкции на САЩ срещу Русия"}
{"url": "http://www.focus-news.net/news/2018/01/27/2482183/mkd-makedoniya-melbarn-sblasatsi-mezhdu-gratski-demonstranti-i-makedontsi-e-nalozhila-namesata-na-avstraliyskata-politsiya.html", "text": "По време на протест на гръцката общност в австралийския град Мелбърн е избухнала словесна и физическа конфронтация между група протестиращи и македонци, които са наблюдавали демонстрацията, съобщава скопското електронно издание МКД, като отбелязва, че основното послание на гръцките демонстрации в Мелбърн е било „Македония е гръцка\".\r\nПротестите са проведени в центъра на Мелбърн. Първоначално се е стигнало до словесно спречкване между участниците в акцията и група македонци, които, облечени в тениски с национални забележителности, са седяли в заведение до гръцкото консулство в града. Последвала е физическа саморазправа, наложила намесата на австралийската полиция, която е употребила сълзотворен газ.\r\nПротестиращите са издигали плакати с надписи „Не за продажба на името Македония\" и „Македония винаги ще бъде гръцка\", подчертават още от редакцията. Тереза Герова", "date": "2018.01.27", "title": "МКД (Македония): Мелбърн – сблъсъци между гръцки демонстранти и македонци е наложила намесата на австралийската полиция"}
{"url": "http://www.focus-news.net/news/2018/01/27/2481965/evangelos-venizelos-vie-gi-molite-da-promenyat-konstitutsiyataa-tozi-razgovor-priklyuchi-prez-1995-godina.html", "text": "Разговорът за промяна на Конституцията на Македония е завършен през 1995 г. с член 6 от Временното споразумение и Виенската конвенция, така че гърците обсъждат промените несъзнателно, пише гръцкият политик Евангелос Венизелос във Фейсбук, обяснявайки, че с тези две международни споразумения, Скопие вече се е ангажирало със задълженията, зарадки които сега от нея се иска да променя Конституцията си, пише скопското електронно издание МКД.\r\nВенизелос, бивш министър в няколко правителства на ПАСОК и бивш лидер на тази партия, казва: \"Проблемът с името на БЮРМ е - с право - свързано с необходимостта да се премахнат всички видове иредентистки изявления и становища, за да се гарантира, на постоянна основа, уважение към съществуващите граници, регионална стабилност и добросъседски отношения“ и цитира член 6 от Временното споразумение:\r\n\"1. Втората страна тук тържествено заявява, че нищо в нейната конституция и по-специално в преамбюла и в член 3 от Конституцията, не може, нито трябва да бъде тълкувано, нито когато и да било ще бъде тълкувано като основа за всякаква претенция от Втората страна на всяка територия, която не е в рамките на съществуващите й граници.\r\n2. Втората страна тук тържествено заявява, че нищо в нейната Конституция и по-специално в член 49, както е изменен с допълнение, не може, нито трябва да се тълкува, нито когато и да било ще бъде тълкувано като основа за втората страна да се меси във вътрешните работи в друга държава, за да защити статута и правата на други лица в други държави, които не са граждани на Втората страна.\r\n3. Втората страна тържествено заявява, че тълкуванията в параграфи 1 и 2 от този член не могат да бъдат отменени от друго тълкуване на нейната Конституция“.\r\n\"Според международното право, което регулира нашите двустранни отношения и отношението на всички държави-членки на международната общност и международните организации, ангажиментите, които пое БЮРМ с  член 6 от Временното споразумение надхвърлят разпоредбите на нейната национална Конституция, нейните бъдещи преразглеждания и възможните интерпретации\" , казва Венизелос.\r\n\"Позицията, че националната Конституция надвишава международното право и в този случай Временното споразумение, не е приета на международно ниво и противоречи пряко на член 27 от Виенската конвенция за правото на международните договори, който забранява на една държава-членка да се позовава на нейния вътрешен закон като извинение за неспазване на договора. Освен това, БЮРМ не само, че оспори, но и пусна жалба за Временното споразумение пред Международния наказателен съд и няма съмнение в компетентността на тогавашното правителство на БЮРМ и нейния външен министър за сключване на Временното споразумение съгласно член 46 от Виенската конвенция.\r\nАко в бъдеще бъде постигнато окончателно споразумение, което също се отнася до въпроси, уредени с националната Конституция на БЮРМ (например, позовавания на език или на гражданство), разпоредбите на този международен договор ще преобладават над същите разпоредби от Конституцията.\r\nЗабелязвам това, за да се знае какво е постигнато през 1995 г. и кои международни задължения е поела БЮРМ, но и за да не вдигаме шум за неща, които са много добре известни\", заключава Венизелос.\r\nПревод и редакция:", "date": "2018.01.27", "title": "Евангелос Венизелос: Вие ги молите да променят Конституцията,а този разговор приключи през 1995 година"}
{"url": "http://www.focus-news.net/news/2018/01/27/2481974/ria-novosti-petro-poroshenko-prizova-evropa-da-sazdade-koalitsiya-sreshtu-rusiya.html", "text": "Президентът на Укайна Петро Порошенко призова европейските страни да се обединят против Русия и да създадат „нова коалиция“. Той заяви това на Световния икономически форум в Давос, като неговата реч бе публикувана на личната му страница във Фейсбук, предава РИА Новости.\r\n„Днес се оказахме в ситуация, в която Русия води необявена война против всички нас. Затова, отчитайки състоянието на нещата, ние трябва да помислим за нова коалиция, нови програми или нов подход“, заяви Порошенко по време на сесията „Централна и Източна Европа: новият дневен ред на континента“.\r\nСпоред неговото мнение, европейските страни трябва „да противостоят на агресията“ заедно.\r\nОсвен украинския президент, в сесията взеха участие президентът на Латвия Даля Грибаускайте, президентът на Полша Анджей Дуда и Комисарят по европейската политика на съседство и преговорите за разширяване Йоханес Хан.\r\nПо време на дискусиите, Грибайскайте е заявила, че основен приоритет за Балтийските страни е усилването на отбраната на източните граници на НАТО.\r\nПревод и редакция:", "date": "2018.01.27", "title": "РИА Новости: Петро Порошенко призова Европа да създаде коалиция срещу Русия"}
{"url": "http://www.focus-news.net/news/2018/01/27/2481966/tass-siriyskata-opozitsiya-shte-obyavi-reshenieto-si-dali-shte-uchastva-na-pregovorite-za-siriya-v-sochi-na-27-yanuari.html", "text": "Сирийският комитет за преговори ще обяви решението си, дали ще участва на Конгреса за сирийски национален диалог, който ще се проведе в руския черноморски курорт Сочи на 29-30 януари, в събота, 27 януари. Това заяви в петък официалният представител на Сирийския комитет за преговори Яхия ал Ариди, предава ТАСС.\r\n„Утре (в събота) ще се състои пресконференция на водачите на делегациите в Сирийския комитет за преговори и тогава пред вас ще бъде обявено решението за Сочи, дали ще участваме или не“, заяви ал Ариди.\r\n„Водим сложни преговори и трябва да взимаме сложни решения. Има някои неща, които могат да бъдат оценени положително, но ние имаме твърди убеждения относно реализацията на резолюция 2254 на СС на ООН“, отбеляза той. „Дискусиите се водят на всички нива и, може би, на най-високо ниво“.\r\nЗа събранието на Конгреса за сирийски национален диалог в Сочи беше обявено на проведеното през декември в Астана  съвещание на страните-гаранти на примирието в Сирия (Русия , Иран и Турция). На форума ще стане дума за изработването на нова сирийска конституция и на провеждането на нейна основа на избори под егидата на ООН. Очаква се, че в Конгреса ще вземат участие около 1500 делегата, представляващи различните политически сили в Сирия.\r\nПревод и редакция:", "date": "2018.01.27", "title": "ТАСС: Сирийската опозиция ще обяви решението си, дали ще участва на преговорите за Сирия в Сочи, на 27 януари"}
{"url": "http://www.focus-news.net/news/2018/01/27/2482177/mkd-makedoniya-v-skopie-zapochna-liderskata-sreshta-za-spora-s-imeto-na-makedoniya.html", "text": "В Скопие започна срещата между представители на държавния и политически елит на Македония, които ще обсъдят предложенията на специалния посланик на ООН Матю Нимиц за разрешаване на спора с Атина за името на страната, съобщава електронното издание МКД.\r\nСрещата се провежда в Клуба на депутатите по инициатива на Министерството на външните работи. На нея присъстват президентът на Македония Георги Иванов, премиерът Зоран Заев, министърът на външните работи Никола Димитров, председателят на ВМРО-ДПМНЕ Христиан Мицкоски и лидерът на ДСИ Али Ахмети.\r\nВ началото на следващата седмица двете страни ще бъдат посетени и от самия Нимиц, който ще търси отговор от правителствата на Македония и Гърция за предложенията, които направи в рамките на срещата в Ню Йорк по-рано този месец. Тереза Герова", "date": "2018.01.27", "title": "МКД (Македония): В Скопие започна лидерската среща за спора с името на Македония"}
{"url": "http://www.focus-news.net/news/2018/01/27/2481977/shest-dushi-sa-obvineni-za-nezakonen-priem-na-chuzhdestranni-studenti-v-meditsinskiya-universitet-sofiya-obzor.html", "text": "Шестима души бяха обвинени за незаконен прием на студенти с фалшиви документи в Медицинския университет - София. Информацията стана ясна седмица, след като под ръководството на Специализираната прокуратура се проведе разследване срещу организирана престъпна група, създадена с цел и извършваща документни престъпления, свързани с приема на чуждестранни студенти в Медицинския университет в София. На територията на столицата бяха извършени претърсвания и изземване на вещи и документи, както и разпити на свидетели. Специализираната прокуратура обяви, че дейността на престъпната група поставя и въпроси, свързани с националната сигурност на страната. Ръководителят на Спецпрокуратурата Иван Гешев посочи, че част от обвинените са настоящи длъжностни лица от Медицинския университет, а друга - бивши. Като ръководител на групата е сочен бившият ректор на Медицинския университет – Ваньо Митев. Това ще бъде второ обвинение за него, свързано с работата му в учебното заведение. Гешев допълни, че един човек от схемата е гражданин на Великобритания и че той е осигурявал хора, желаещи да бъдат студенти в България. „Той е имал дейност основно там за презентиране на Медицинския университет и набиране на желаещи за чуждестранни студенти на английски език. Не отричам, че част от тези студенти отговарят на изискванията или няма да можем да докажем, че не отговарят. Първоначално до преди две години тази дейност е минавала през фирма, която е собственост на част от обвиняемите лица. Тази фирма до преди две години е била съвсем законно официален посредник за набиране на чуждестранни студенти. Хората от тази фирма, които са собственици, управители, представители, са осъществявали контакт с длъжностите лица от Медицинския университет. Те са били постоянно във връзка. Съответните лица са осигурявали приемането и „оправянето“ на изпити“, разказа прокурорът. Според него кръгът от лицата в схемата неизбежно е по-голям, тъй като няма как да се „оправи“ изпит, ако не участва и изпитната комисия, като това е една от линиите на проверката. \r\nДеница КИТАНОВА", "date": "2018.01.27", "title": "Шест души са обвинени за незаконен прием на чуждестранни студенти в Медицинския университет - София (ОБЗОР)"}
{"url": "http://www.focus-news.net/news/2018/01/27/2481976/ria-novosti-mok-zabrani-na-sportistite-da-demonstrirat-ruski-simvoli-na-zimnite-olimpiyski-igri-v-pyonchan.html", "text": "Международният олимпийски комитет (МОК) публикува на официалната си страница в интернет свод от правила за поведение на „спортистите-олимпийци от Русия“ на Игрите през 2018 година в южнокорейския Пьончан, предава РИА Новости.\r\nКакто се отбелязва в съобщението, този свод от правила е задължителен за спортистите и членовете на делегацията от Русия, както и че е създадена работна група, която ще следи за спазването на правилата в течение на Олимпиадата.\r\nПърва точка от правилата се казва „уважение на решенията“ на МОК от 5 декември за отстраняване на Олимпийския комитет на Русия (ОКР) и отказ от критики против това решение. Освен това, делегацията на руските атлети трябва да се нарича изключително „спортисти-олимпийци от Русия“, включително в социалните мрежи.\r\nПо-нататък се определя, че руските спортисти трябва да се появяват в публичното пространство само в утвърдена униформа с логото на МОК, да се въздържат от всички публични способи за изразяване, свързани с националния химн и флаг, със символиката на ОКР, както и да не участват в „алтернативни“ церемонии по награждаване на победителите.\r\nПревод и редакция:", "date": "2018.01.27", "title": "РИА Новости: МОК забрани на спортистите да демонстрират руски символи на зимните Олимпийски игри в Пьончан"}
{"url": "http://www.focus-news.net/news/2018/01/27/2481972/svetiyat-sinod-na-gartsiya-ne-za-imeto-na-makedoniya-protestite-sa-preporachitelni.html", "text": "По ясен и недвусмислен начин, Постоянният Свети Синод на Гръцката православна църква подчерта, че не приема терминът „Македония“ или неговите производни да са част от името на Бившата югославска република Македония. Още повече, че подобно развитие ще има влияние и върху името на схизматичната самопровъзгласена църква на „Македония“, пише гръцкото електронно издание Protothema.\r\n“Защото името „Македония“ обкръжава и кулминира иредентистките възгледи на Скопие“, се казва в извадка от съобщението, публикувано от Синода.\r\nПо въпроса дали подкрепя протестите около македонския проблем, в съобщението се казва: „Гръцката църква, пионер  в борбите за национално самоопределение през вековете , вярва, че всеки израз на защита на Македония е похвален, стига да е искрен, неегоистичен и благочестив и винаги в духа на легитимното и демократично изразяване на мнение. Затова, в контекста на свободата на изразяване на своя клир и паство, тя (Църквата) уважава тяхното право да действат според разбиранията си, с предпазливост и отговорност“.\r\nНа трето място, членовете на Светия Синод подчертават, че Църквата не участва в политическите процеси, нито ще позволи да бъде въвлечена в политически игри за нейна сметка, референция, която може да бъде интерпретирана и като предупреждение за правителството, за това, че се е опитало да използва скорошната среща между премиера Алексис Ципрас и Йеронимус, когато уж Архиепископът се е обявил срещу протестите около въпроса за името на Македония, и като послание за тези, които твърдят, че Църквата се е съюзила с екстремно-десните по този въпрос.\r\nПревод и редакция:", "date": "2018.01.27", "title": "Светият Синод на Гърция: „Не“ за името на Македония, „протестите са препоръчителни“"}
{"url": "http://www.focus-news.net/news/2018/01/27/2481979/reuters-voenniyat-ministar-na-sasht-zayavi-che-krizata-okolo-severna-koreya-tryabva-da-bade-razreshena-po-diplomaticheski-pat.html", "text": "Министърът на отбраната на САЩ Джеймс Матис подчерта, че севернокорейската криза може да бъде разрешена само по дипломатически път в събота, по време на разговорите си с южнокорейския си колега в американска военна база в Хаваите, един ден, след като първият дипломат на Сеул заяви, че военната опция е неприемлива, предава Reuters.\r\n“Дипломацията трябва да вразуми безразсъдната риторика на Ким и опасните му провокации“, заяви Матис, визирайки лидера на Северна Корея Ким Чен Ун. Той добави, че военните опции имат за цел да осигурят на дипломатите позицията на силата в преговорите.\r\nПревод и редакция:", "date": "2018.01.27", "title": "Reuters: Военният министър на САЩ заяви, че кризата около Северна Корея трябва да бъде разрешена по дипломатически път"}
{"url": "http://www.focus-news.net/news/2018/01/27/2481982/morning-star-oranzhevo-chudovishte-zaplashva-velikobritaniya-organizirat-se-masovi-protesti-sreshtu-donald-tramp-v-london-i-po-sveta.html", "text": "Масовите протести отново са на дневен ред, след като президентът на САЩ Доналд Тръмп заяви, че в края на краищата ще пристигне на официална визита във Великобритания, пише британското крайно-ляво издание Morning Star.\r\nДемонстрациите вече започнаха да се планират от мащабната „Коалиция Спри Тръмп“, в която участват повече от 40 организации на активисти, десетки депутати, организацията на британските профсъюзи, 13 индивидуални профсъюза, академици, журналисти и други.\r\nАктивистите започват да организират протестите месеци преди визитата, за да максимизират натиска върху правителството да отмени поканата.\r\nДиректорът на „Глобална справедливост сега“ Ник Диърдън, чиято група е част от кампанията „Спри Тръмп“, заяви: „Най-разделящият и опасен американски президент в модерното време отново заплаши, че ще дойде във Великобритания, след срамната пресконференция с Тереза Мей.\r\nКоалицията „Спри Тръмп“ вече отказа два пъти Тръмп да идва в Лондон и очакваме да го направим и трети път.\r\nА дори и да дойде, не се заблуждавайте, ще има масови демонстрации и протести, по време на които ще покажем какво точно мислим за американския президент и ще дадем трибуна на тези, които той атакува и унижава“.\r\nПървият голям протест е насрочен в Лондон за 17 март. Демонстрациите ще бъдат координирани с други мероприятия в Глазгоу, Кардиф, из цяла Европа и дори САЩ.\r\nПревод и редакция:", "date": "2018.01.27", "title": "Morning Star: Оранжево чудовище заплашва Великобритания, организират се масови протести срещу Доналд Тръмп в Лондон и по света"}
{"url": "http://www.focus-news.net/news/2018/01/27/2481983/bsp-razkritikuvaha-programata-po-istoriya-za-10-i-klas-obrazovatelniyat-ministar-ya-obyavi-za-balansirana-obzor.html", "text": "Споровете около съдържанието на учебниците по история за 10-и клас, в които се предвижда подробно изучаване на тоталитарния режим от 1944 до 1989 г., не стихват. В Народното събрание от БСП настояха да им се предоставят всички предложения за учебната програма по история за 10-и клас, направени по време на общественото ѝ обсъждане. Депутатът от БСП Ирена Анастасова обясни, че след като програмата е утвърдена, към темите по история са добавени понятия като демагогия и съветизация, които са липсвали в качената на сайта на МОН за обществено обсъждане. „Ако съставителите на програмата са решили да използват средновековни методи и познанията да бъде налагано с догми, а не с анализ и търсене на размисъл, то с тази учебна програма го постигат“, заяви тя. Според нея начинът, по който са зададени темите за 10-и клас, допуска неравнопоставеност, едностранчивост и изкривяване. Ирена Анастасова коментира, че БСП не възразява срещу това да се изучават всички периоди от развитието на българската история, но обективно, с факти и равнопоставено. Тя уточни, че в ПГ на БСП не е обсъждана темата за искане на оставка на образователния министър заради учебната програма по история.\r\nМинистърът на образованието Красимир Вълчев заяви, че програмата по история за 10-и клас не съдържа крайности, не се отричат и постиженията в периода 1944-1989 година. „Не искаме да отнемем носталгията към младостта, аз също имам такава към този период, израснал съм и съм живял в него“, коментира той. Министърът обясни, че по време на хитлеризма също е имало постижения, а в програмата по история той е определен като тоталитарен и има своите специфични белези като такъв. Красимир Вълчев изтъкна, че преди да утвърди програмата, е получил увереността на достатъчно представители на академичната общност, че тя е балансирана. Министърът поясни, че под 8% са предложенията, направени след общественото обсъждане на учебните програми. Той призова темата да не се политизира като акцентира, че много представители на академичната общност са правили предложения в учебната програма, която е надграждана многократно. Красимир Вълчев уточни, че в учебните програми се изучават всички периоди от българската история- фашизмът, заедно с национал-социализмът и болшевизмът- в 9-и клас; всички периоди на българската история - в 10-и клас.\r\nБиляна ИВАНОВА", "date": "2018.01.27", "title": "БСП разкритикуваха програмата по история за 10-и клас, образователният министър я обяви за балансирана (ОБЗОР)"}
{"url": "http://www.focus-news.net/news/2018/01/27/2481975/zoran-zaev-makedoniya-se-varna-na-svetovnata-politicheska-stsena.html", "text": "След многогодишна изолация, политическите лидери на Македония и на страните от региона на Балканите, повторно и заедно имат свое присъствие и глас на глобалната икономическа и политическа сцена, оцени македонският премиер Зоран Заев след завършването на Световния икономически форум в Давос, предава скопската телевизия „Канал 5“.\r\nНашият призив е чут: Западните Балкани създават сплотено бъдеще в ЕС и НАТО, заяви македонският премиер.\r\nЗаев съобщи, че на всички работни срещи, на които са участвали той и министърът на външните работи Никола Димитров, те са получили силна подкрепа за реформите, които провежда Скопие. В петък, в Давос, премиерът се е срещнал с Комисарят по европейската политика на съседство и преговорите за разширение Йоханес Хан и двамата са се съгласили, че срещата на Заев с гръцкия му колега Алексис Ципрас е добра новина за бившата югорепублика и че тя прави много по-реални шансовете 2018-а година да стане историческа за Македония, региона и за ЕС.\r\nМакедонският лидер е уверил, че правителството има политическата воля да затвори дълготрайните отворени въпроси със съседните държави.\r\nЗа срещата между македонския и гръцкия премиер се изказа и Берлин. Министерството на външните работи на Германия оцени позитивно развоя на преговорите между двете страни... И приветства факта, че те показват ясно решителността си да постигнат споразумение по въпроса за името възможно най-скоро.\r\nПревод и редакция:", "date": "2018.01.27", "title": "Зоран Заев: Македония се върна на световната политическа сцена"}
{"url": "http://www.focus-news.net/news/2018/01/27/2481985/komentari-v-britanskiya-pechat-za-uchastieto-na-donald-tramp-na-svetovniya-ikonomicheski-forum-v-davos-agentsiya-fokus.html", "text": "През 48-те години на провеждане на Световния икономически форум в курорта Давос в швейцарските Алпи, се усещаше липсата на един плутократ, пише авторитетното британско издание The Times.\r\nТази година, като президент, Доналд Тръмп поправи този пропуск, както само той е способен. Американската делегация беше най-голямата в историята, включваща десет висшестоящи служители на Белия Дом. Тръмп произнесе първата реч на американски президент от Бил Клинтън през 2000-ата година насам.\r\nСпоред негов приятел, също милиардер, президентът е попитал какво да очаква. „Казах му, че ще получи куртоазно посрещане. В Давос винаги са учтиви, дори (президентът на Иран Хасан) Роухани получи аплодисменти“, заяви приятелят.\r\nМежду среднощните партита с Енрике Иглесиас, поп певецът и танцьорите казаци и високоинтелектуалните семинари за зелени финанси, делегатите на Давос неохотно се оказаха в ситуация да признаят, че грубиянът Тръмп е най-хубавото нещо, което им се е случвало от години.\r\n„Всички правят пари, така че всички се чувстват доста добре“, заяви един мениджър на хедж-фонд, докато тичаше от една среща към друга. \r\nИма двама Тръмповци, обясниха плутократите. Импулсивният динозавър в Туитър, с неговата политика „Америка на първо място“, е непредвидима заплаха за техния либерално-капиталистки световен ред. И човекът, който прокара най-голямата данъчна реформа след Роналд Рейгън, който премахна двойните регулации и чиито назначения бяха до голяма степен сигурни.\r\n„Трябва да правите разлика между това, което той прави и неговото поведение“, заяви Джон Студзински, вицепредседател на Blackstone, частната брокерска къща. „Това, което всъщност той направи беше доста добро“. Директор в няколко борда на американски компании добавя: „Никога не знаеш какво замисля да направи, но досега не можем да се оплачем“.\r\nТихото одобрение за Тръмп сред елита в Давос беше третирано като срамна тайна. Колкото и да одобряват икономическите му политики, много малко искаха да бъдат видени с него.\r\nЕдин директор на голяма компания заяви, че няма да отиде да чуе речта: „Просто не искам да съм там. Не искам да го слушам“. Друг каза, че си тръгва „преди да е пристигнал циркът“. Изпълнителният директор на JP Morgan Джейми Димон се оказа ангажиран, както и Лойд Бланкфлейн, ръководителят на Goldman Sachs.\r\nОт трибуната, лидерите на Индия, Италия, Бразилия, Канада и Франция разкритикуваха САЩ за това, че са загърбили глобализацията. Бизнес фигури повтаряха като папагали, че глобализацията води към добро, а национализма е заплаха за световния мир; но симпатии можеха да се усетят дори към агресивната позиция на президента по търговията, въпреки появата на страхове от протекционизъм, след като той удари китайците с наказателни мита за миялните машини и соларните панели тази седмица.\r\n*** Президентът на САЩ Доналд Тръмп изнесе войната си с медиите на глобалната сцена, използвайки речта си на Световния икономически форум в Давос, за да декларира, че САЩ са отворени за бизнес и за да обвини неговите критици в пресата и телевизията, че са зли, порочни и съчинители на фалшиви новини, пише британското левичарско издание The Guardian.\r\nНякои от членовете на публиката, съставена от бизнес лидери, политици, академици и представители на медиите, отговориха на подновените атаки на президента с освиркване.\r\nГоворейки пред препълнената зала в петък, Тръмп се похвали с резултатите си, откакто е влязъл в Белия Дом и заяви, че никога не е имало по-добро време за бизнесите да наемат и градят в икономиката с ниски данъци и облекчени бюрократични процедури, която създава.\r\n„Светът става свидетел на завръщането на силна и просперираща Америка“, заяви той. „Тук съм, за да ви предам просто послание. Никога не е имало по-добро време да се наема персонал, да се гради, да се инвестира и да се отглежда селскостопанска продукция в САЩ. Америка е отворена към бизнеса и е конкурентноспособна отново.\r\nСлед години на стагнация, САЩ отново преживява силен икономически растеж. Светът става свидетел на завръщането на силна и просперираща Америка“.\r\nНо речта, в която се съдържаха заплахи за нови протекционистки мерки и предупреждение, че другите държави трябва да отделят повече средства за отбрана, бе аплодирана по-малко от тази на Еманюел Макрон, дадена по-рано тази седмица.\r\nПубликата реагира, когато Тръмп заяви, че не е разбирал колко „зли, колко порочни и колко фалшиви могат да бъдат медиите“ преди да влезе в политиката.\r\nТревогите, че американският държавен глава ще анонсира нови протекционистки мерки се оказаха неоснователни и той се придържаше към реплики, подчертаващи, че САЩ поддържа свободната търговия, стига правилата да са справедливи. Освен това, той поиска световно сътрудничество за „денуклеаризацията на Корейския полуостров.\r\n*** В петък, президентът на САЩ Доналд Тръмп се появи с гръм и трясък на Световния икономически форум в Давос и се хвърли директно в търговски спорове със световните лидери, пише лондонският ежедневник London Evening Standard.\r\nАмериканският президент беше в най-бойната и най-бомбастичната си форма, спореше с репортерите и тръбеше в Туитър, че Америка „ПЕЧЕЛИ“ под неговото ръководство.\r\nНадеждите на Великобритания за изгодна търговска сделка със САЩ след Брекзит бяха засилени, когато финансовият министър на Тръмп Стив Мнучин обеща, че Обединеното кралство ще е „в предните редици на опашката“.\r\nОбещанието стопли атмосферата преди първата среща между Тереза Мей и президента, след като те се сблъскаха заради тетуитването от американския президент на пропагандата на расистката организация „Великобритания на първо място“.\r\nТревогите на участниците бяха засилени преди пристигането му, когато той обяви в Туитър: „Скоро тръгвам към Давос, Швейцария, за да кажа на света колко велика е Америка и колко добре се справя. Нашата икономика е в бум и с всичко, което правя, тя ще се подобрява още повече... Нашата страна най-накрая ПЕЧЕЛИ отново!“\r\n*** Масовите протести отново са на дневен ред, след като президентът на САЩ Доналд Тръмп заяви, че в края на краищата ще пристигне на официална визита във Великобритания, пише британското крайно-ляво издание Morning Star.\r\nДемонстрациите вече започнаха да се планират от мащабната „Коалиция Спри Тръмп“, в която участват повече от 40 организации на активисти, десетки депутати, организацията на британските профсъюзи, 13 индивидуални профсъюза, академици, журналисти и други.\r\nАктивистите започват да организират протестите месеци преди визитата, за да максимизират натиска върху правителството да отмени поканата.\r\nДиректорът на „Глобална справедливост сега“ Ник Диърдън, чиято група е част от кампанията „Спри Тръмп“, заяви: „Най-разделящият и опасен американски президент в модерното време отново заплаши, че ще дойде във Великобритания, след срамната пресконференция с Тереза Мей.\r\nКоалицията „Спри Тръмп“ вече отказа два пъти Тръмп да идва в Лондон и очакваме да го направим и трети път.\r\nА дори и да дойде, не се заблуждавайте, ще има масови демонстрации и протести, по време на които ще покажем какво точно мислим за американския президент и ще дадем трибуна на тези, които той атакува и унижава“.\r\nПървият голям протест е насрочен в Лондон за 17 март. Демонстрациите ще бъдат координирани с други мероприятия в Глазгоу, Кардиф, из цяла Европа и дори САЩ.", "date": "2018.01.27", "title": "Коментари в британския печат за участието на Доналд Тръмп на Световния икономически форум в Давос ( Агенция „Фокус“ )"}
{"url": "http://www.focus-news.net/news/2018/01/27/2481973/tass-siriyskata-opozitsiya-se-otkaza-ot-uchastie-na-kongresa-v-sochi.html", "text": "Опозиционният Сирийски комитет за преговори (СКП) взе решение да се откаже от участие в Конгреса за сирийски национален диалог в руския черноморски курорт Сочи. Съответстващото заявление бе направено чрез официалния акаунт на СКП в Туитър в събота, предава ТАСС.\r\n„Делегацията за преговори на революционните сили от сирийската опозиция обявява, че ще бойкотира конференцията в Сочи, организирана от Русия, на 29-30 януари“, се казва в съобщението.\r\nПредставителят на СКП Фирас ал Калди е потвърдил информацията пред ТАСС.\r\nКакто по-рано Агенция „Фокус“ информира, представителят на СКП Яхия ал Ариди заяви, че окончателното решение за участието на Конгреса в Сочи трябва да бъде обявено от ръководителят на делегацията Насър ал Харири на 27 януари.\r\nПревод и редакция:", "date": "2018.01.27", "title": "ТАСС: Сирийската опозиция се отказа от участие на Конгреса в Сочи"}
{"url": "http://www.focus-news.net/news/2018/01/27/2481987/pregled-na-mezhdunarodnite-novini-do-6-chasa-agentsiya-fokus.html", "text": "Бившият държавен секретар на САЩ от 70-те години на ХХ век Хенри Кисинджър предупреди сенаторите, че страната се сблъсква с потенциални и катастрофални конфликти, докато световният ред междувременно ерозира. Според него САЩ трябва да се подготвят за глобална дестабилизация.\r\n„Международната ситуация, с която САЩ се сблъскват е без прецедент“, заяви Кисинджър. „Това е повече от случайни и индивидуални кризи на различни места по света. Това е системен провал на световния ред“, допълни той. Бившият държавен секретар по времето на президента Ричард Никсън предупреди, че САЩ се сблъскват със краткосрочната заплаха от страна на оръжейните програми на Северна Корея и със средносрочните заплахи от разширяващите се конфликти в Близкия изток и засилващото се предизвикване на настоящия световен ред. \r\nСъщевременно 94-годишният политик заяви, че САЩ вече изостават по отношение на развитието на „оръжията на бъдещето“ като изкуствения интелект например. \r\n„Надвисващото разпадане на световния ред се засилва през последните две десетилетия. Традиционните белези на противопоставянето на великите сили се завръща. Това, което усложнява тази динамика е скоростта на технологическото развитие, чийто необикновен прогрес заплашва да задмине нашето стратегическо и морално въображение. Това създава нов потенциал за действително катастрофални сблъсъци между нациите“, допълни Кисинджър.\r\n***  Министър-председателите на страните от Вишеградската четворка потвърдиха своята съпротива срещу миграцията като унгарският премиер Виктор Орбан заяви, че Европа се нуждае от „нов план“, за да бъде успешна.\r\nСпоред Орбан страните от Централна Европа допринасят извънредно към икономиката на ЕС, „която трябва да бъде по-конкурентоспособна“. Унгарският министър-председател допълни, че „новият план“ , който той с колегите си предвижда, би завърнал Европа на върха на технологичната вълна, ще включи общи сили за отбраната и „общество, основано на труда“. \r\nОрбан допълни, че има съгласие между страната му, Чешката република, Словакия и Полша, че е в най-добър техен интерес Европа да бъде силна, запазвайки независимостта на индивидуалните държави, вместо да се създават „Съединени европейски щати“. \r\n„Ние сме проевропейски политици, нашата цел е Европа да бъде по-силна“, заяви той и допълни, че „въпросът е дали ЕС има достатъчно качествени водачи тази цел да бъде постигната“. \r\nСъщевременно Орбан заяви, че миграционната криза затруднява обновяването на Европа. Той нарече „опасен“ плана на генералния секретар на ООН Антонио Гутереш за глобално споразумение за миграция.\r\n*** В събота, министър-председателят на Гърция Алексис Ципрас ще се срещне с лидерите на основните опозиционни партии, за да ги информира за развитието на дискусиите с Македония по въпроса за името на бившата югорепублика, като същевременно около спора има все по-голямо напрежение вътре в управляващата коалиция.\r\nЦипрас трябва да приеме лидера на Нова Демокрация Кириакос Митсотакис в 10:30, два часа по-късно лидера на ПАСОК Фофи Генимата, лидерът на Комунистическата партия Димитрис Кутсоубас в 13:30, Ставрос Теодоракис от То Потами в 15:00 и лидерът на Съюза на центристите Василис Левентис в 17:30.\r\nНезависимо от това, че Митсотакис заяви по-рано тази седмица, че Нова Демокрация смята, че начинът, по-който правителството  се отнася към въпроса не оставя място за по-нататъшни дискусии на домашно ниво, от партията са взели решение да приемат поканата на премиера, на основание, че това е правилно от гледна точка на неговата институционална роля.\r\nМитсотакис обвини Ципрас, че води на тайна дипломация със Скопие, а в петък, от партията излязоха с позиция, че дискусиите между партиите идват прекалено късно.\r\n„Няма място за консенсус“, твърдят от Нова Демокрация, цитирайки думите на Митсотакис, изказани на политическо събрание на партията в сряда, когато той е посочил също, че спора за името на Македония трябва да бъде разрешен по съвсем друг начин.\r\nПанос Каменос, лидерът на коалиционният партньор на СИРИЗА – Независимите гърци (АНЕЛ), също изрази резервираност относно преговорите със Скопие, показвайки ясно, че няма да подкрепи евентуална сделка, включваща името „Македония“.\r\nЦипрас и Каменос, който е и министър на отбраната, се срещнаха в петък. Разговорите се проведоха в кабинета на премиера, но за тях не бе съобщено на медиите, което позволи на лидера на АНЕЛ да излезе, без да му се налага да отговаря на журналистите.\r\nОтказът на Каменос да подкрепи публично позицията на правителството за преговорите със Скопие доведе до изказването на депутата от СИРИЗА Сакис Пападопулос, че ако има споразумение и то бъде подложено на гласуване в парламента, би било немислимо военният министър да не го подкрепи.\r\nВ петък, Ципрас се срещна и с президента Прокопис Павлопулос, за да го информира за дискусиите с БЮРМ.\r\nПавлопулос е подчертал, че е много важно Скопие да се откаже от всичките си иредентистки идеи спрямо Гърция. „Нашите съседи трябва да разберат, че вървейки по пътя към Европа, ще трябва да се откажат от иредентистките си възгледи“, заяви той.\r\nПосредникът от ООН Матю Нимиц трябва да посети Атина в идния вторник, 30 януари, а на следващият ден и Скопие, когато ще проведе разговори с външните министри на двете страни, Никос Котциас и Никола Димитров.\r\nКотциас и Димитров трябва да проведат двустранна среща в началото на февруари.\r\n*** Пълната нормализация на отношенията между Сърбия и Косово под формата на правно обвързващ договор е \"спешна\" за Европейския съюз, съгласно работната версия на стратегията на ЕС за разширяване.\r\nКакто пише сръбското издание Вечерне Новости, чиито журналисти са прочели документ, който трябва да бъде представен официално  през февруари, споразумението между Белград и Прищина е от решаващо значение за европейската перспектива, както на Косово, така и на Сърбия, но и на по-широкия регион.\r\nТрябва да се отбележи, че Върховният представител на ЕС  по въпросите на външните работи и политиката на сигурност Федерика Могерини заяви, че Съюза ще интензифицира ангажимента си да улесни преговорите между Прищина и Белград, за да се нормализират отношенията им под формата на правно обвързващ документ.\r\nСтратегията съдържа и \"примерна илюстрация\" на стъпките, необходими за завършване на процеса на присъединяване на Сърбия към ЕС до 2025 г., което представлява най-добрият сценарий. Според нея, не по-късно от края на 2019 г. Белград трябва, между другото, Белград трябва да изпълни преходните мерки в рамките на глава 35, които се отнасят до Косово.\r\nДокументът гласи: \"Сърбия и Косово трябва да постигнат цялостна нормализация на отношенията най-късно на този етап, което трябва да проправи пътя за по-нататъшния значителен напредък на Косово към европейската интеграция\".\r\nВсичко това означава, че за по-малко от две години Белград и Прищина трябва да приключат всички спорни въпроси, които са твърде амбициозни, като се има предвид темпото на диалога досега.\r\nПредходните мерки, които Сърбия трябва да изпълни по отношение на Косово, са обяснени в общата позиция на ЕС относно глава 35 от ноември 2015 г. Посочено е, че те изпълняват първото споразумение от април 2013 г., което включва Асоциацията на сръбските общини, полицейските споразумения, съдебната система, както и митническите споразумения, свободата на движение, мостът в Косовска Митровица, признаването на дипломите и участието в регионалните институции в Косово. Изяснява се обаче, че тази първа група от преходни мерки \"ще бъде актуализирана при необходимост\".\r\n*** Украинско-американската Комисия за стратегическо сътрудничество ще възобнови работа през мерт. Това съобщи в петък президентът на Украйна Петро Порошенко, след края на срещата си с държавния секретар на САЩ Рекс Тилърсън в швейцарския град Давос.\r\n„Договорихме се за възобновяване на работата на Комисията за стратегическо партньорство. През март ще се изпълнят 10 години от основаването й, но заседание не се е провеждало от много отдавна. През март вече ще се състои заседание“, заяви Порошенко.\r\nСпоред думите на украинския държавен глава, възобновената комисия ще сформира няколко групи, в които ще се обсъждат провежданите от Киев реформи. „Това ни е изключително необходимо. Украйна може да вика експерти, които да ни оказват помощ и ние сме изключително доволни от това сътрудничество“, подчерта той.\r\nОт Киев, по-рано разчитаха, че Комисията за стратегическото партньорство между Украйна и САЩ ще възобнови работа през 2017 година. В частност, за това говори посланикът на Украйна в САЩ Валерий Чалий, който отбелязваше, че подобни формати са замисляни още през 1996 година от президента Леонид Кучма и вицепрезидента на САЩ Албърт Гор\r\n***Разговорът за промяна на Конституцията на Македония е завършен през 1995 г. с член 6 от Временното споразумение и Виенската конвенция, така че гърците обсъждат промените несъзнателно, пише гръцкият политик Евангелос Венизелос във Фейсбук, обяснявайки, че с тези две международни споразумения, Скопие вече се е ангажирало със задълженията, зарадки които сега от нея се иска да променя Конституцията си.\r\nВенизелос, бивш министър в няколко правителства на ПАСОК и бивш лидер на тази партия, казва: \"Проблемът с името на БЮРМ е - с право - свързано с необходимостта да се премахнат всички видове иредентистки изявления и становища, за да се гарантира, на постоянна основа, уважение към съществуващите граници, регионална стабилност и добросъседски отношения“ и цитира член 6 от Временното споразумение:\r\n\"1. Втората страна тук тържествено заявява, че нищо в нейната конституция и по-специално в преамбюла и в член 3 от Конституцията, не може, нито трябва да бъде тълкувано, нито когато и да било ще бъде тълкувано като основа за всякаква претенция от Втората страна на всяка територия, която не е в рамките на съществуващите й граници.\r\n2. Втората страна тук тържествено заявява, че нищо в нейната Конституция и по-специално в член 49, както е изменен с допълнение, не може, нито трябва да се тълкува, нито когато и да било ще бъде тълкувано като основа за втората страна да се меси във вътрешните работи в друга държава, за да защити статута и правата на други лица в други държави, които не са граждани на Втората страна.\r\n3. Втората страна тържествено заявява, че тълкуванията в параграфи 1 и 2 от този член не могат да бъдат отменени от друго тълкуване на нейната Конституция“.\r\n\"Според международното право, което регулира нашите двустранни отношения и отношението на всички държави-членки на международната общност и международните организации, ангажиментите, които пое БЮРМ с  член 6 от Временното споразумение надхвърлят разпоредбите на нейната национална Конституция, нейните бъдещи преразглеждания и възможните интерпретации\" , казва Венизелос.\r\n\"Позицията, че националната Конституция надвишава международното право и в този случай Временното споразумение, не е приета на международно ниво и противоречи пряко на член 27 от Виенската конвенция за правото на международните договори, който забранява на една държава-членка да се позовава на нейния вътрешен закон като извинение за неспазване на договора. Освен това, БЮРМ не само, че оспори, но и пусна жалба за Временното споразумение пред Международния наказателен съд и няма съмнение в компетентността на тогавашното правителство на БЮРМ и нейния външен министър за сключване на Временното споразумение съгласно член 46 от Виенската конвенция.\r\nАко в бъдеще бъде постигнато окончателно споразумение, което също се отнася до въпроси, уредени с националната Конституция на БЮРМ (например, позовавания на език или на гражданство), разпоредбите на този международен договор ще преобладават над същите разпоредби от Конституцията.\r\nЗабелязвам това, за да се знае какво е постигнато през 1995 г. и кои международни задължения е поела БЮРМ, но и за да не вдигаме шум за неща, които са много добре известни\", заключава Венизелос.\r\n*** Санкционната кампания на САЩ, заключваща се в разширяване на ограничителните мерки против Русия, ще доведе единствено до финансови загуби за американския бизнес и е демонстрация на собствената безпомощност на Вашингтон, се казва в коментар от департамента за информация и печат на Министерството на външните работи на Русия.\r\n„Време е вашингтонгските стратези да се замислят, че безсмислената санкционна кампания, която не даде и няма да даде никакви резултати, ще доведе само до финансови загуби за американския бизнес и демонстрира пред целия свят собствената им безпомощност“, се казва в текста на заявлението.\r\nВ него се отбелязва, че продължавайки опитите си окажат натиск над Русия, САЩ са въвели допълнителни санкции против редица руски граждани и компании под измисления предлог за участие на Русия в украинската криза.Агенция „Фокус“ припомня: \r\nВ петък, Министерството на финансите на САЩ въведе санкции против Русия заради ситуацията в Украйна. В санкционните списъци влязоха 21 граждани на Русия и Украйна (основно от непризнатите Донецка и Луганска народни републики), както и девет компании, регистрирани в Украйна и Русия.\r\nВ публикувания списък с допълнения към санкциите влизат заместник-министърът на енергетиката на Русия Андрей Черезов и директорът на департамента за оперативен контрол и управление на електроенергетиката към Министерството на енергетиката на Русия Евгений Грабчак.\r\n*** Опозиционният Сирийски комитет за преговори (СКП) взе решение да се откаже от участие в Конгреса за сирийски национален диалог в руския черноморски курорт Сочи. Съответстващото заявление бе направено чрез официалния акаунт на СКП в Туитър в събота.\r\n„Делегацията за преговори на революционните сили от сирийската опозиция обявява, че ще бойкотира конференцията в Сочи, организирана от Русия, на 29-30 януари“, се казва в съобщението.\r\nПредставителят на СКП Фирас ал Калди е потвърдил информацията пред ТАСС.\r\nКакто по-рано Агенция „Фокус“ информира, представителят на СКП Яхия ал Ариди заяви, че окончателното решение за участието на Конгреса в Сочи трябва да бъде обявено от ръководителят на делегацията Насър ал Харири на 27 януари.\r\n*** Международният олимпийски комитет (МОК) публикува на официалната си страница в интернет свод от правила за поведение на „спортистите-олимпийци от Русия“ на Игрите през 2018 година в южнокорейския Пьончан.\r\nКакто се отбелязва в съобщението, този свод от правила е задължителен за спортистите и членовете на делегацията от Русия, както и че е създадена работна група, която ще следи за спазването на правилата в течение на Олимпиадата.\r\nПърва точка от правилата се казва „уважение на решенията“ на МОК от 5 декември за отстраняване на Олимпийския комитет на Русия (ОКР) и отказ от критики против това решение. Освен това, делегацията на руските атлети трябва да се нарича изключително „спортисти-олимпийци от Русия“, включително в социалните мрежи.\r\nПо-нататък се определя, че руските спортисти трябва да се появяват в публичното пространство само в утвърдена униформа с логото на МОК, да се въздържат от всички публични способи за изразяване, свързани с националния химн и флаг, със символиката на ОКР, както и да не участват в „алтернативни“ церемонии по награждаване на победителите.\r\n***", "date": "2018.01.27", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/01/27/2481988/sport-manchestar-yunayted-pobedi-chetvartodivizionniya-youvil-taun-s-40-za-fa-kap.html", "text": "Манчестър Юнайтед победи с 4:0 като гост четвъртодивизионния Йоувил Таун в мач от четвъртия кръг на турнира за Купата на Англия, навръх 55-ия рожден ден на мениджъра на отбора Жозе Моуриньо. Друг интересен момент около двубоя беше дебютът на новото попълнение на „червените дяволи“ Алексис Санчес, започнал от първата минута в днешната среща. Чилиецът се отличи с добра игра и имаше основно участие в първите два гола на отбора, преди да бъде заменен през второто полувреме.", "date": "2018.01.27", "title": "Спорт: Манчестър Юнайтед победи четвъртодивизионния Йоувил Таун с 4:0 за ФА Къп"}
{"url": "http://www.focus-news.net/news/2018/01/27/2481989/sport-levski-privleche-brazilsko-krilo-ot-zarya-lugansk.html", "text": "Столичният Левски привлече 24-годишното бразилско крило Паулиньо, който игра за последно в украинския Заря (Луганск). Кариоката е юноша на Коринтианс и има 9 мача за родния си клуб в периода 2013-2015 година. Той играе още за втородивизионния бразилски Америка (Натал), в Риу-Клару отново в Бразилия, но в по-долните дивизии, Португеза, а от януари 2016-а е собственост на Заря, където изиграва 46 мача, в които отбелязва 4 попадения. Паулиньо ще пристигне на лагера на Левски в Малта в събота.", "date": "2018.01.27", "title": "Спорт: Левски привлече бразилско крило от Заря (Луганск)"}
{"url": "http://www.focus-news.net/news/2018/01/27/2481991/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия. Намалена видимост поради мъгла до 100 м има в районите на Извор /обл. Перник/, Деков и Любеново /обл.Плевен/, а до 150 м в района на Муселиево /обл. Плевен/.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. с ремаркета и полуремаркета поради снегопочистване. Срок до 29.01.2018 г.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 29.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.27", "title": "Актуална пътна обстановка"}
{"url": "http://www.focus-news.net/news/2018/01/27/2481992/predstoyashti-sabitiya-v-stranata-za-27-yanuari-agentsiya-fokus.html", "text": "***\r\nОт 09.30 часа в Перформ Бизнес Център, ул. „Позитано“ 2, ще се проведе Конференция  „Влиянието на фермите за ценни кожи“.\r\n***\r\nОт 10.30 и от 12.30 часа в Балната зала на Двореца на пл. „Александър I“ ще се състои вторият концерт от поредицата „По следите на таланта“ с гост-солисти и музиканти от Симфоничния оркестър и Смесения хор на БНР.\r\n***\r\nОт 18.00 часа в Гьоте-институт ще се проведе инициативата „Културни панели“ – поредица от дискусии за ролята и бъдещето на културата в Европа.\r\n***\r\nОт 14.00 до 21.00 часа в сградата на Туристическия информационен център ще се проведе туристическият форум „Планинарско кино“.\r\n***\r\nОт 11.00 часа на площадното пространство между Регионален исторически музей и сградата на бившия Младежки дом ще бъде дадено началото на кампанията посветена на проблема с бездомните кучета - „Не купувай, осинови“.\r\n***\r\nОт 11.00 часа в Сноу парк „Бороспорт“ пред хотел „Рила“ ще започнат екстремните демонстрации по сноуборд „Стинки Сокс сноубординг демо“.\r\n***\r\nОт 12.00 часа в Катедрален храм „Успение Богородично“ - Варна ще бъде тържествено посрещната чудотворната икона „Одигитрия Байталска“, която пристига от Украйна.\r\n***\r\nОт 09.00 часа в новата зала на Общинския съвет ще се проведе обучение на управители на социални услуги, на експерти и ръководството на Общинската дирекция „Социални дейности и здравеопазване“ за новите промени в нормативната уредба. \r\n***\r\nОт 13.30 часа в местността Юндола ще бъде даден първият старт на Държавното първенство по ски ориентиране.\r\n***\r\nОт 10.00 часа Община Добрич организира поклонение и полагане на цветя на Паметника на победата (паметник на ген.-лейтенант Цимерман) по повод 140 години от Освобождението на града от османско робство. От 11.30 часа от началото на пешеходната зона при „Стара къща“ ще започне военноисторическа възстановка на посрещането на руските войски, освободили Хаджиоглу Базарджик.\r\n***\r\nОт 10.00 часа в централната градска част ще започнат състезателните фестивални дефилета в рамките на 27-ия Международен фестивал на маскарадните игри „Сурва“. От 11.00 часа пред Двореца на културата ще бъде открита Втора сцена за гостуващите чуждестранни групи. По същото време в Общинския младежки дом ще се проведат творчески ателиета за деца „Сподели Сурва“. От 18.00 часа в Сурвакарско село ще започне фолклорната програма „На мегдана”. От 19.00 часа в Първо фоайе на Двореца на културата ще се проведе среща с гостуващите чуждестранни групи „Приятели без граници”.\r\n***\r\nОт 19.00 часа на площад „Кракра“ ще започне концертът „Хайде на хорото“, който ще се проведе в рамките на 27-ия Международен фестивал на маскарадните игри „Сурва“.\r\n***\r\nОт 10.00 часа в палата 7 на Международен панаир Пловдив ще започне сватбеното изложение Weddings & Events Expo 2018.\r\n*** \r\nОт 17.00 часа в Художествената галерия „Проф. Илия Петров“ ще бъде открита историческа изложба „Разград по време на Руско-турските войни от 18 и 19 век“.\r\n*** \r\nОт 11.00 часа евродепутатите Андрей Новаков и Емил Радев ще открият съвместен информационен офис на ул. „Райко Даскалов“ №2 (под Часовника). По-късно членовете на групата на ЕНП в ЕП ще разгледат ледените фигури – част от Ruse Ice Fest 2018. По обяд Новаков и Радев ще проведат работна среща с кмета на Община Русе Пламен Стоилов. В 16.00 часа в зала 1 на Областна администрация – Русе ще се проведе среща на евродепутатите с членове на Младежкия парламент в Русе.\r\n***\r\nОт 11.00 часа в РБ „Захарий Княжески“ Музикално общество „Борис Христов” организира представянето на арии и ансамбли от рядко поставяни опери с участието на Борис Христов.\r\n***\r\nОт 16.00 часа с прожекция на документалния филм „Култ” ще бъде открит „МЕНАР Филм Фест”.\r\n***\r\nОт 11.30 часа в читалищния салон на НЧ „Асен Златаров-1872“ ще започне конкурс за най-добро дивдядовско вино и за домашен суджук.\r\n*** \r\nОт 18.00 часа в Ритуалната зала ще се проведе 19-ото издание на традиционната Винария.", "date": "2018.01.27", "title": "Предстоящи събития в страната за 27 януари (Агенция „Фокус“)"}
{"url": "http://www.focus-news.net/news/2018/01/27/2481990/sport-zinedin-zidan-e-gotov-da-napusne-real-madrid-oshte-utre.html", "text": "Старши-треньорът на европейския клубен шампион Реал ( Мадрид ) Зинедин Зидан заяви, че не бяга от отговорност за слабите резултати на отбора и е готов да си тръгне още утре, ако усети, футболистите не разбират идеите му. Изказванията му дойдоха, след като „белите“ отпаднаха сензационно от турнира за Купата на краля от Леганес, след като бяха спечелили гостуването си с 1:0, но загубиха мача на „Сантиаго Бернабеу“ с 1:2. Следващият мач на Реал е в събота срещу 3-ия във временното класиране на Примера Дивизион Валенсия на неговия стадион „Местая“.", "date": "2018.01.27", "title": "Спорт: Зинедин Зидан е готов да напусне Реал (Мадрид) още утре"}
{"url": "http://www.focus-news.net/news/2018/01/27/2481981/the-guardian-donald-tramp-se-opita-da-specheli-biznesa-i-napadna-mediite-v-davos.html", "text": "Президентът на САЩ Доналд Тръмп изнесе войната си с медиите на глобалната сцена, използвайки речта си на Световния икономически форум в Давос, за да декларира, че САЩ са отворени за бизнес и за да обвини неговите критици в пресата и телевизията, че са зли, порочни и съчинители на фалшиви новини, пише британското левичарско издание The Guardian.\r\nНякои от членовете на публиката, съставена от бизнес лидери, политици, академици и представители на медиите, отговориха на подновените атаки на президента с освиркване.\r\nГоворейки пред препълнената зала в петък, Тръмп се похвали с резултатите си, откакто е влязъл в Белия Дом и заяви, че никога не е имало по-добро време за бизнесите да наемат и градят в икономиката с ниски данъци и облекчени бюрократични процедури, която създава.\r\n„Светът става свидетел на завръщането на силна и просперираща Америка“, заяви той. „Тук съм, за да ви предам просто послание. Никога не е имало по-добро време да се наема персонал, да се гради, да се инвестира и да се отглежда селскостопанска продукция в САЩ. Америка е отворена към бизнеса и е конкурентноспособна отново.\r\nСлед години на стагнация, САЩ отново преживява силен икономически растеж. Светът става свидетел на завръщането на силна и просперираща Америка“.\r\nНо речта, в която се съдържаха заплахи за нови протекционистки мерки и предупреждение, че другите държави трябва да отделят повече средства за отбрана, бе аплодирана по-малко от тази на Еманюел Макрон, дадена по-рано тази седмица.\r\nПубликата реагира, когато Тръмп заяви, че не е разбирал колко „зли, колко порочни и колко фалшиви могат да бъдат медиите“ преди да влезе в политиката.\r\nТревогите, че американският държавен глава ще анонсира нови протекционистки мерки се оказаха неоснователни и той се придържаше към реплики, подчертаващи, че САЩ поддържа свободната търговия, стига правилата да са справедливи. Освен това, той поиска световно сътрудничество за „денуклеаризацията на Корейския полуостров.\r\nПревод и редакция:", "date": "2018.01.27", "title": "The Guardian: Доналд Тръмп се опита да спечели бизнеса и нападна медиите в Давос"}
{"url": "http://www.focus-news.net/news/2018/01/27/2481994/nimh-dnes-vremeto-shte-bade-slanchevo-s-maksimalni-temperaturi-mezhdu-1-i-4.html", "text": "Днес ще се задържи предимно слънчево и почти тихо. В сутрешните часове на места в равнините ще има мъгла или ниска облачност. Максималните температури ще са между 1° и 4° в Северна и между 3° и 8° в Южна България. Атмосферното налягане е по-високо от средното за месеца - още малко ще се повиши. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).\r\nПо Черноморието на места ще има мъгла или ниска облачност, като временно подобрение на видимостта и разкъсване на облачността ще настъпва в часовете около и след обяд. Почти тихо време. Максималните температури ще са 4-5°. Температурата на морската вода е 6-7°. Вълнението на морето ще бъде 1-2 бала.  \r\nНад планините ще е слънчево, след обяд с разкъсана висока облачност. Ще духа слаб, по билата до умерен северозападен вятър. Максималната температура на височина 1200 метра ще е около 4°, на 2000 метра – около 0°.", "date": "2018.01.27", "title": "НИМХ: Днес времето ще бъде слънчево с максимални температури между 1° и 4°"}
{"url": "http://www.focus-news.net/news/2018/01/27/2481993/predstoyashti-mezhdunarodni-sabitiya-za-27-yanuari-agentsiya-fokus.html", "text": "Държавният секретар на САЩ Рекс Тилърсън е на посещение в Полша. Преговорите между него и полския министър-председател Матеуш Моравецки ще се фокусират върху енергийната сигурност и отбраната.\r\n*** В Чехия се провежда втори кръг на президентските избори.\r\n*** Германските \"Зелени\" ще изберат ново ръководство на партиен конгрес.\r\n*** Албанската опозиция ще проведе протест срещу министър-председателя Еди Рама. \r\n*** Лидерите на политическите партии в Македония ще се съберат, за да обсъдят възможното решение на спора за името с Гърция. \r\n***", "date": "2018.01.27", "title": "Предстоящи международни събития за 27 януари (Агенция „Фокус“)"}
{"url": "http://www.focus-news.net/news/2018/01/27/2481984/london-evening-standard-donald-tramp-se-poyavi-v-davos-s-gram-i-tryasak-i-razkri-che-velikobritaniya-e-v-prednite-reditsi-na-opashkata-za-targovska-sdelka-sas-sasht.html", "text": "В петък, президентът на САЩ Доналд Тръмп се появи с гръм и трясък на Световния икономически форум в Давос и се хвърли директно в търговски спорове със световните лидери, пише лондонският ежедневник London Evening Standard.\r\nАмериканският президент беше в най-бойната и най-бомбастичната си форма, спореше с репортерите и тръбеше в Туитър, че Америка „ПЕЧЕЛИ“ под неговото ръководство.\r\nНадеждите на Великобритания за изгодна търговска сделка със САЩ след Брекзит бяха засилени, когато финансовият министър на Тръмп Стив Мнучин обеща, че Обединеното кралство ще е „в предните редици на опашката“.\r\nОбещанието стопли атмосферата преди първата среща между Тереза Мей и президента, след като те се сблъскаха заради тетуитването от американския президент на пропагандата на расистката организация „Великобритания на първо място“.\r\nТревогите на участниците бяха засилени преди пристигането му, когато той обяви в Туитър: „Скоро тръгвам към Давос, Швейцария, за да кажа на света колко велика е Америка и колко добре се справя. Нашата икономика е в бум и с всичко, което правя, тя ще се подобрява още повече... Нашата страна най-накрая ПЕЧЕЛИ отново!“\r\nПревод и редакция:", "date": "2018.01.27", "title": "London Evening Standard: Доналд Тръмп се появи в Давос с гръм и трясък и разкри, че Великобритания е „в предните редици на опашката“ за търговска сделка със САЩ"}
{"url": "http://www.focus-news.net/news/2018/01/27/2481980/the-times-elitat-v-davos-naduva-platnata-na-prezidenta-donald-tramp.html", "text": "През 48-те години на провеждане на Световния икономически форум в курорта Давос в швейцарските Алпи, се усещаше липсата на един плутократ, пише авторитетното британско издание The Times.\r\nТази година, като президент, Доналд Тръмп поправи този пропуск, както само той е способен. Американската делегация беше най-голямата в историята, включваща десет висшестоящи служители на Белия Дом. Тръмп произнесе първата реч на американски президент от Бил Клинтън през 2000-ата година насам.\r\nСпоред негов приятел, също милиардер, президентът е попитал какво да очаква. „Казах му, че ще получи куртоазно посрещане. В Давос винаги са учтиви, дори (президентът на Иран Хасан) Роухани получи аплодисменти“, заяви приятелят.\r\nМежду среднощните партита с Енрике Иглесиас, поп певецът и танцьорите казаци и високоинтелектуалните семинари за зелени финанси, делегатите на Давос неохотно се оказаха в ситуация да признаят, че грубиянът Тръмп е най-хубавото нещо, което им се е случвало от години.\r\n„Всички правят пари, така че всички се чувстват доста добре“, заяви един мениджър на хедж-фонд, докато тичаше от една среща към друга. \r\nИма двама Тръмповци, обясниха плутократите. Импулсивният динозавър в Туитър, с неговата политика „Америка на първо място“, е непредвидима заплаха за техния либерално-капиталистки световен ред. И човекът, който прокара най-голямата данъчна реформа след Роналд Рейгън, който премахна двойните регулации и чиито назначения бяха до голяма степен сигурни.\r\n„Трябва да правите разлика между това, което той прави и неговото поведение“, заяви Джон Студзински, вицепредседател на Blackstone, частната брокерска къща. „Това, което всъщност той направи беше доста добро“. Директор в няколко борда на американски компании добавя: „Никога не знаеш какво замисля да направи, но досега не можем да се оплачем“.\r\nТихото одобрение за Тръмп сред елита в Давос беше третирано като срамна тайна. Колкото и да одобряват икономическите му политики, много малко искаха да бъдат видени с него.\r\nЕдин директор на голяма компания заяви, че няма да отиде да чуе речта: „Просто не искам да съм там. Не искам да го слушам“. Друг каза, че си тръгва „преди да е пристигнал циркът“. Изпълнителният директор на JP Morgan Джейми Димон се оказа ангажиран, както и Лойд Бланкфлейн, ръководителят на Goldman Sachs.\r\nОт трибуната, лидерите на Индия, Италия, Бразилия, Канада и Франция разкритикуваха САЩ за това, че са загърбили глобализацията. Бизнес фигури повтаряха като папагали, че глобализацията води към добро, а национализма е заплаха за световния мир; но симпатии можеха да се усетят дори към агресивната позиция на президента по търговията, въпреки появата на страхове от протекционизъм, след като той удари китайците с наказателни мита за миялните машини и соларните панели тази седмица.\r\nПревод и редакция:", "date": "2018.01.27", "title": "The Times: Елитът в Давос надува платната на президента Доналд Тръмп"}
{"url": "http://www.focus-news.net/news/2018/01/27/2481996/euobserver-balgariya-se-stremi-da-zabavi-pregovorite-za-migrantskite-kvoti.html", "text": "Българското президентство на Съвета на ЕС изглежда ще изчака до последния момент на преговорите преди засегне противоречивите мигрантски квоти като част от ключовата реформа на споразумението за бежанците, коментира EUObserver. \r\nШестмесечното българско европредседателство трябва да намери политически консенсус до края на юни относно т.нар. Дъблински споразумения, които регулират по-важните въпроси около мигрантите, идващи в Европейския съюз.: Цанко Цолов", "date": "2018.01.27", "title": "EUObserver: България се стреми да забави преговорите за мигрантските квоти"}
{"url": "http://www.focus-news.net/news/2018/01/27/2481978/gripat-obhvana-stranata-obzor.html", "text": "След като през изминалите дни грипът обхвана няколко области на страната, сред които и Софийска, със заповед на директора на Столичната регионална здравна инспекция от 27 януари грипна епидемия се обявява и в София-град. От вчера Регионалната здравна инспекция в Софийска област обяви грипна епидемия за пет календарни дни до 29 януари. От днес грипна епидемия е в сила и за област Ямбол, както и за община Габрово. Поради високата заболеваемост в 459 училища в страната днес бе неучебен ден. От 29 януари до края на следващата седмицата е обявена грипна ваканция и за София-град. РЗИ-Хасково също е издало предписание за преустановяване на учебната дейност на територията на общините Хасково, Любимец, Симеоновград, Харманли и Стамболово от 29 до 31 януари. В Ямбол учениците също няма да учат до 31 януари, а в Габрово - до 29 януари. Междувременно от 29 януари в област Стара Загора се възстановяват учебните занятия, но грипната епидемия остава в сила. Грипът не подмина и област Бургас. Там епидемията влезе в сила от 24 януари, а Регионалното управление на образованието препоръча да бъдат преустановени учебните занятия до 29 януари. Преди това грипна епидемия бе обявена и в областите Видин и Перник, както и в общините Бобов дол, Благоевград и Пазарджик. С високи нива на заболеваемост остават областите Пловдив, Кюстендил и Монтана. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От Министерството на здравеопазването информират, че картината е динамична, а Регионалните здравни инспекции следят епидемичните показатели и предприемат незабавни мерки.", "date": "2018.01.27", "title": "Грипът обхвана страната (ОБЗОР)"}
{"url": "http://www.focus-news.net/news/2018/01/27/2481995/evrodeputatite-andrey-novakov-i-emil-radev-shte-otkriyat-v-ruse-savmesten-informatsionen-ofis.html", "text": "Евродепутатите от ГЕРБ/ЕНП Андрей Новаков и Емил Радев ще открият днес в Русе съвместен информационен офис. Това ще се случи в 11.00 часа на ул. „Райко Даскалов“ №2 (под Часовника). Това съобщиха от пресцентъра на ПП ГЕРБ. На събитието ще присъстват народните представители от ГЕРБ - Русе и други официални лица. По-късно членовете на групата на ЕНП в ЕП ще разгледат ледените фигури – част от Ruse Ice Fest 2018. По обяд Новаков и Радев ще проведат работна среща с кмета на Община Русе Пламен Стоилов. Евродепутатите ще посетят и УМБАЛ „Медика“ и „Експрес сервиз“ ООД. В 16.00 часа в зала 1 на Областна администрация – Русе ще се проведе среща на евродепутатите с членове на Младежкия парламент в Русе.", "date": "2018.01.27", "title": "Евродепутатите Андрей Новаков и Емил Радев ще открият в Русе съвместен информационен офис"}
{"url": "http://www.focus-news.net/news/2018/01/27/2482002/denyat-27-yanuari-v-balgarskata-istoriya.html", "text": "", "date": "2018.01.27", "title": "Денят 27 януари в българската история"}
{"url": "http://www.focus-news.net/news/2018/01/27/2482003/the-guardian-feribot-s-50-dushi-na-borda-e-v-neizvestnost-ot-sedem-dni-v-okeaniya.html", "text": "Ферибот с около 50 души на борда е в неизвестност от седем дни в Кирибати, пише британският вестник Guardian. Морският съд е потеглил на 18 януари и е трябвало да достигне крайната си цел два дни по-късно, но вместо това е започнато международно издирване, в което са се включили Нова Зеландия и властите на островите Фиджи. \r\nСъгласно разпространената информация, корабът е имал някои технически проблеми, но въпреки това е потеглил по график.: Цанко Цолов", "date": "2018.01.27", "title": "The Guardian: Ферибот с 50 души на борда е в неизвестност от седем дни в Океания"}
{"url": "http://www.focus-news.net/news/2018/01/27/2481999/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Капитан Андреево\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.01.27", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/01/27/2482000/dobrich-s-vazstanovka-i-podnasyane-na-tsvetya-shte-badat-otbelyazani-140-godini-ot-osvobozhdenieto-na-grada.html", "text": "С военноисторическа реконструкция и поднасяне на цветя Община Добрич ще отбележи 140 години от Освобождението на града, съобщиха от пресцентъра на Общината. От 10.00 часа днес Община Добрич организира поклонение и полагане на цветя на Паметника на победата (паметник на ген.-лейтенант Цимерман). Паметникът е издигнат през 1979 г. Той е един от общо 12-те монумента в България, построени по инициатива на руския император, който след приключването на последната руско-турска война разпорежда на военния министър на Русия, на местата, където са станали най-кръвопролитните сражения, да се поставят еднакви паметници. Проектът им е дело на арх. Вокар, а издигането им – на руските инженерни войски. Монументите имат пирамидална форма, високи са около 11 метра и са изработени от камък, с мраморна украса (кръст, вензел и паметна плоча) на лицевата страна. Издържани са в стила на типичните за тогавашна Русия мемориални военни паметници. \r\nНадписът на паметника при Добрич съобщава, че е издигнат по време на управлението на император Александър ІІ в памет на воините, загинали за Освобождението на града. Той съдържа също така имената на командващия Долнодунавския отряд ген.-лейтенант Аполон Ернестович Цимерман и на руските части, участвали в боевете за Добрич: Московски, Бутирски, Бородински, Рязански, Тарутински, Рижски, Белевски и Тулски пехотни полкове, Кинбурски и Белоруски хусарски (конни) полкове и 15-, 16-, 17- и 18-и казашки ескадрони. \r\nВоенноисторическата реконструкция ще започне от 11.30 часа от началото на пешеходната зона (Стара къща). На живо ще бъдат реализирани най-съществените моменти от влизането на руските войски в някогашния Хаджиоглу Пазарджик. Възстановката ще бъде осъществена от НД „Традиция“ – РК „46-и пехотен Добрички полк“. В нея ще участват още РК – Панагюрище, Велики Преслав, Априлци-Троян, Варна, Силистра, Шумен, Клуб „Миноносеца „Дръзки“ – Варна.\r\nОт Общината очакват повторението на най-важните исторически събития да предизвика интереса на гражданите на Добрич чрез използването на културни, образователни и емоционални ефекти, както за публиката, така и за участниците.\r\nОбщина Добрич призовава гражданите през целия ден да поставят цветя на паметниците, свързани с Освобождението на Добрич през 1878 година - Васил Левски, Христо Ботев, Захари Стоянов, Стефан Караджа, Хайдут Пею Буюклията, Иван хаджи Вълков, Ф. М. Достоевски, Алея на опълченците във Военно гробище музей, Паметник-костница на загинали руски войници и офицери по време на Руско-турската освободителна война 1877-78 г., Паметник на 122-ма незнайни руски воини и на офицерите Петър Усяткин от 18-ти Донски казашки полк, Цезар Пташковски от 66-ти пехотен Московски полк и Герасим Кузмински от 65-ти пехотен морски полк (до костницата на руските воини). Организатор на събитията е Община град Добрич.\r\nОрганизиран е транспорт, който тръгва за Паметника на победата от Общински младежки център „Захари Стоянов“ в 9.30 часа.", "date": "2018.01.27", "title": "Добрич: С възстановка и поднасяне на цветя ще бъдат отбелязани 140 години от Освобождението на града"}
{"url": "http://www.focus-news.net/news/2018/01/27/2481998/mia-aleksis-tsipras-e-obsadil-pregovorite-okolo-spora-za-imeto-s-prezidenta-na-gartsiya.html", "text": "Министър-председателят на Гърция Алексис Ципрас е обсъдил преговорите около спора за името с държавния глава на страната Прокопис Павлопулос, съобщава Македонската информационна агенция. \r\n„Мисля, че имаше опит за сближаване и бяха предприети някои стъпки в тази посока“, заяви Ципрас и добави, че според него смяната на имената на македонското летище и магистрала е „знак на добра воля“, тъй като става въпрос за чувствителен за Гърция проблем.\r\nОт своя страна Павлопулос посочи иредентизмът като най-големия проблем не само в преговорите между двете държави, но и по пътя за евроинтеграция на Македония, тъй като както подчерта президентът, той противоречи на регулациите на Европейския съюз. : Цанко Цолов", "date": "2018.01.27", "title": "MIA: Алексис Ципрас е обсъдил преговорите около спора за името с президента на Гърция"}
{"url": "http://www.focus-news.net/news/2018/01/27/2481986/operativni-aspekti-na-operatsiya-maslinova-klonka.html", "text": "Руският военен експерт и блогер Иля Топчий за оперативно-тактическите аспекти на операцията на турската армия „Маслинова клонка“ в северозападния сирийски район Африн.Първични забележки\r\n•\tДълбочина на операцията – неголяма (20-25 км)\r\n•\tЦел на операцията – град Африн – сам по себе си не представлява голяма сложност при щурм (50 хиляди жители, основно нискоетажна застройка)\r\n•\tГеографски, театърът на военните действия е почти аналогичен с този в Йемен. Три планински прохода, водещи по криволичещи направления към Африн, по които турските колони ще се разтеглят на доволно големи разстояния. Всеки завой в перспектива може да е подходящо място за засада.С какви сили разполагат страните\r\nКюрдите:\r\n•\t8000-10000 души (според турски оценки)\r\nТурците:\r\n•\tССА (Свободна сирийска армия) – до 5000 бойци\r\n•\tЧасти от 52-а турска танкова дивизия, прехвърлени още отдавна от Тракия, в близост до Истанбул (видимо, една танкова бригада – 5000 души)\r\n•\t1-а бригада командоси от 2-а армия\r\n•\tНай-вероятно, части от 6-и корпус: 5-а танкова бригада (от Газиентеп), 39-а механизирана бригада, 106-и отделен артилерийски полк\r\n•\tИнженерни и сапьорни части, граничари, може би, части на военната полиция (жандармерия)\r\n•\tВВС (2 авиокрила), ПВО\r\nОбщо до 30 хиляди щика, повече от 280 танка (7 танкови батальона, от тях най-малко 3 на „Леопарди-2“), 72 самолета23.01.2018\r\nОчевидно, ударът се нанася от 7 направления ( от тях 6 са турски Батальонно-тактически групи (БТГ), усилени със „зелена“ (от ССА) пехота). Отчитайки това, че някои бригади не са попълнени до край (защото провинция Хатай трябва да бъде прикривана), а също така, включвайки необходимостта от резерв и  нанасяне на допълнителен удар от юг (от страна на Идлбиския анклав на „зелените“), това дава съвършено недостатъчно съотношение на силите за настъпление – 20-25 хиляди души. На фона на оценяваната на 8-10 хиляди души групировка на кюрдите ( а е възможно към тях да се присъединят още ) – меко казано, не мирише на блицкриг (Руската армия, по време на Втората Чеченска война през 1999 година, създава 6-кратен превес в силите, за да си осигури успеха в сложна пресечена местност).\r\nКато цяло, както се и очакваше – засега няма никакви стремителни пробиви по планинските проходи, а бавното прогризване, в духа на Йеменската война 2014-2018 година и Априлската Карабахска война от 2016 година, с взаимен обмен на артилерийски удари.26.01.2018\r\nКато цяло, ударът се нанася даже не от 7, а от 10 направления (от тях на 9 се използват и турски войски), което говори за това, че част от БТГ на турците не са танкови, а механизирани (имайки предвид, че танковите батальони на 6-и корпус, както вече се каза, са всичко 7). БТГ-тата са съставени средно от по 1000 щика, така че е лесно да се пресметне. Плюс резервите в тила, за усилване и за междутеатрови маневри (още няколко БТГ), спецназ, хеликоптери, самолети и артилерия (предполагам, все същия 106-1 артилерийски полк)\r\nОсвен това, вече започва да се изяснява цялостната картина на текущата операция. Очевидно, турците са изучили опита от кратката армено-азербайджанска Априлска война от 2016 година и се стремят да работят в крайграничната зона, предимно с артилерия, избягвайки да вкарват големи сили в тесните клисури и планинските проходи (където техните механизирани колони ще станат уязвими за артилерия и ПТРК на кюрдите. Т.е., сондиране / крайгранично изтощаване на противника с възможно захапване или бърз удар в слабо място (последното, казано честно, не е факт).\r\nОт друга страна, потенциалът на кюрдите – дивизия лека пехота (до 10 хиляди редовни бойци), подпомагана от непълен артилерийски полк (40-50 ствола артилерия, по непълна батарея на всяко направление ). Потенциалът за решителна операция на турците е недостатъчен и остава начинът на действие а-ла Втората Карабахска война от 2016 година. Към което може да се добави несъвършенството на турските ВС, имащи на въоръжение, като цяло, оръжие и техника от различни поколения.\r\nПреимуществото на операцията против Африн е наличието на определена развита транспортна мрежа – наличието на подводни железопътни пътища – в региона. Непосредствено към границата със злощастния кюрдски анклав водят две железопътни разклонения, което, при определена пропускателна способност, ще позволи снабдяването на цяла армия, водеща активни бойни действия.\r\nПревод и редакция:", "date": "2018.01.27", "title": "Оперативни аспекти на операция „Маслинова клонка“"}
{"url": "http://www.focus-news.net/news/2018/01/27/2482008/ria-novosti-prichinena-ot-gazova-butilka-eksploziya-e-progarmyala-v-baku.html", "text": "Причинена от газова бутилка експлозия е прогърмяла в Баку, съобщава РИА Новости. Полицията е отрекла наличието на жертви.\r\nИнцидентът е станал недалеч от спирка на метрото. Към момента в сградата гори пожар, на място са екипи на органите на реда. : Цанко Цолов", "date": "2018.01.27", "title": "РИА Новости: Причинена от газова бутилка експлозия е прогърмяла в Баку"}
{"url": "http://www.focus-news.net/news/2018/01/27/2482007/denyat-27-yanuari-v-svetovnata-istoriya.html", "text": "", "date": "2018.01.27", "title": "Денят 27 януари в световната история"}
{"url": "http://www.focus-news.net/news/2018/01/27/2482010/las-vegas-review-journal-balgarsko-bistro-raznoobrazyava-kuhnyata-v-las-vegas.html", "text": "Българско бистро разнообразява кухнята на Лас Вегас, пише местното изданието Las Vegas Review Journal. Ресторантът се гордее, че е единственият по рода си на западното крайбрежие на САЩ, като той предлага и традиционни български ястия като кисело мляко, мусака и разбира се кебабчета. Естествено заведението предлага и достатъчно чесън, че да уплаши вампир, коментира още изданието, отбелязвайки, че това не е нещо лошо. \r\nБългария граничи с Гърция, Турция, Румъния, Сърбия и Македония, като в течение на вековете техните кухни и ястия са добили близък облик.: Цанко Цолов", "date": "2018.01.27", "title": "Las Vegas Review Journal: Българско бистро разнообразява кухнята в Лас Вегас"}
{"url": "http://www.focus-news.net/news/2018/01/27/2482009/blagoevgrad-v-grada-shte-se-provede-kampaniyata-ne-kupuvay-osinovi-posvetena-na-problema-s-bezdomnite-kucheta.html", "text": "В града ще се проведе кампанията „Не купувай, осинови“, посветена на проблема с бездомните кучета. Това съобщиха от пресцентъра на Община Благоевград. Осиновителската кампания за кучета е под егидата на кмета на Благоевград д-р Атанас Камбитов. Началото на инициативата ще бъде дадено от 11.00 часа на площадното пространство между сградата на Регионален исторически музей и Младежки дом. Кампанията има за цел да осигури дом на бездомни кучета. Периодично четириногите ще бъдат събирани в изложение, по време на което всеки желаещ ще може да разгледа и да избере своя бъдещ домашен любимец. Кучетата ще бъдат подготвяни предварително за изложенията, като животните ще бъдат изкъпани и обезпаразитени. Идеята е в последствие да бъдат изведени и кучетата от Приюта в с. Мощанец. Голяма част от бездомните животни са били домашни любимци, после изгубени, някои изхвърлени на улицата или изоставени в приюта.", "date": "2018.01.27", "title": "Благоевград: В града ще се проведе кампанията „Не купувай, осинови“, посветена на проблема с бездомните кучета"}
{"url": "http://www.focus-news.net/news/2018/01/27/2481997/gripna-epidemiya-e-obyavena-na-teritoriyata-na-oblast-sofiya-grad.html", "text": "От днес (27 януари) със заповед на директора на Столична регионална здравна инспекция е в сила грипна епидемия в област София-град. Това съобщиха от пресцентъра на Министерството на здравеопазването. Ограничават се провеждането на профилактичните и планови действия в лечебните заведения, детските и женските консултации, ваксинациите и свижданията в болниците. \r\nСРЗИ е предписало на Регионалното управление по образованието София-град да се преустановят учебните занятия от 29 януари до края на учебната седмица - 2 февруари. \r\nРЗИ - Хасково е издало предписание за преустановяване на учебната дейност на територията на общините Хасково, Любимец, Симеоновград, Харманли и Стамболово, считано от 29 януари 2018 г. до 31 януари 2018 г., включително.", "date": "2018.01.27", "title": "Грипна епидемия е обявена на територията на област София-град"}
{"url": "http://www.focus-news.net/news/2018/01/27/2482012/targovishte-vavezhdat-se-vremenni-ogranicheniya-na-dvizhenieto-po-povod-chestvaniyata-na-140-godini-ot-osvobozhdenieto-na-grada.html", "text": "Временни ограничения на движението на превозни средства се въвеждат в Търговище в периода от днес до 29 януари по повод честванията на 140-годишнината от Освобождението на града. Това съобщиха от Общината. Във връзка с подготовката и провеждането на възстановка от Освобождението на Търговище, придвижването на автомобили и обществен транспорт днес и на 28 януари ще бъде спряно за няколко часа от кръстовището на ул. „Трети март“ и бул. „Митрополит Андрей“ по протежението на ул. „Трети март“ до кръстовището с бул. „Трайко Китанчев“. Забрана за движение ще  има също от кръстовището на ул. „Георги Сава Раковски“ с ул. „Трети март“ до ул. „Васил Априлов“. Ограниченията в тези два дни са съответно – днес от 15.30 до 17.00 часа, а на 28 януари от 10.30 до 12.30 часа. Същите маршрути ще бъдат забранени за автомобили и на 29 януари, но ул. „Георги Сава Раковски“ ще бъде затворена от ул. „Екзарх Йосиф“ до ул. „Трети март“. Спирането на транспортните средства в този ден е за времето от 11.00 до 12.30 часа. Мерките се налагат с цел осигуряване на безопасност по време на възстановката в неделя и шествието от паметника на ген. Казимир Ернрот до Морената в кв. „Варош” в понеделник. Действията са координирани с Районно управление на МВР – Търговище и съобразени с осигуряване на алтернативни маршрути за придвижване.", "date": "2018.01.27", "title": "Търговище: Въвеждат се временни ограничения на движението по повод честванията на 140 години от Освобождението на града"}
{"url": "http://www.focus-news.net/news/2018/01/27/2482014/veliko-tarnovo-mokri-i-zaledeni-na-mesta-sa-patnite-nastilki-v-grada.html", "text": "Спокоен е трафикът във Велико Търново, предаде репортер на Радио „Фокус” – Велико Търново. Пътните настилки са сухи, по усойните места мокри и заледени. Времето е слънчево. Температурата на въздуха е минус 9 градус. В ниските части и покрай реката има мъгла. По-интензивно е движението в центъра на града – на кръстовището пред Съдебната палата и пред сградата на Пощата. По-засилен е трафикът и по бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Светофарната уредба под НВУ „Васил Левски“ не работи. Движението се регулира с пътни знаци.\r\nНяма допълнително въведени ограничения на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.27", "title": "Велико Търново: Мокри и заледени на места са пътните настилки в града"}
{"url": "http://www.focus-news.net/news/2018/01/27/2482015/liderat-na-bsp-korneliya-ninova-v-pernik-neka-vazpitavame-detsata-si-da-pazyat-traditsiite-i-da-gi-prenasyat-napred-v-godinite.html", "text": "\"Нека злото ви забрави. На всички българи - здраве и плодородна година. Честит празник \"Сурва\" на перничани\". С тези думи лидерът на БСП Корнелия Нинова се обърна към всички хора, дошли да отбележат традиционния празник в Перник, съобщиха от пресцентъра на НС на БСП. \"Възхищавам ви се. За 27-ми път организирате кукерските тържества, които са част от нематериалното културно наследство на ЮНЕСКО. Вие цените и пазите традициите, които са запазили българщината през всички изпитания\", добави тя. Нинова изтъкна, че именно традициите ще ни съхранят като народ и занапред. \"Щастлива съм да видя тук толкова млади хора и деца. Ето нещо, в което трябва да ги възпитаваме - да тачат обичаите на предците си и да ги пренасят напред в годините. Нека бъдат здрави и силни българи\", каза още Корнелия Нинова.", "date": "2018.01.27", "title": "Лидерът на БСП Корнелия Нинова в Перник: Нека възпитаваме децата си да пазят традициите и да ги пренасят напред в годините"}
{"url": "http://www.focus-news.net/news/2018/01/27/2482011/varna-chudotvornata-ikona-na-bozhiyata-mayka-odigitriya-baytalska-shte-bade-izlozhena-za-poklonenie-v-grada.html", "text": "От 12.00 часа днес в Катедрален храм \"Успение Богородично\" - Варна ще бъде тържествено посрещната чудотворната икона \"Одигитрия Байталска\", която пристига от Украйна. Това съобщиха от Варненска и Великопреславска митрополия. Чудотворната икона \"Одигитрия Байталска\" се съхранява в манастира „Рождество на Пресвета Богородица“ в село Байтали, Одеска област, откъдето е и името ѝ „Пътеводителка Байталска“. Години наред е била изгубена и е открита през 2005 г. Според преданието преди 200 години манастирът е бил опожарен и монасите са я скрили, за да я запазят. Известни са немалко чудеса, които са се случили след молитви към \"Одигитрия Байталска\". Много са били бездетните семейства, които след молитва пред иконата се сдобиват с деца. Много болни деца получават изцеление от различни заболявания след молитвите на техните родители. Даровете, които са окачени пред иконата, показват една съвсем малка част от чудесата, които са се случили.\r\nНа 28 януари от  9.00 часа ще бъде отслужена света Божествена Литургия от Негово Високопреосвещенство Варненският и Великопреславски митрополит Йоан в Катедрален храм \"Успение Богородично\" - Варна.", "date": "2018.01.27", "title": "Варна: Чудотворната икона на Божията Майка \"Одигитрия Байталска\" ще бъде изложена за поклонение в града"}
{"url": "http://www.focus-news.net/news/2018/01/27/2482016/gabrovo-suhi-sa-patnite-nastilki-na-teritoriyata-na-oblastta-po-usoynite-i-visoki-mesta-sa-vazmozhni-zaledyavaniya.html", "text": "Сухи са пътните настилки на територията на област Габрово, по усойните и високи места те са мокри и заледени. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е минус 9°. На прохода Шипка е в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово -\r\n връх Шипка трябва да се осъществява с повишено внимание поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.27", "title": "Габрово: Сухи са пътните настилки на територията на областта, по усойните и високи места са възможни заледявания"}
{"url": "http://www.focus-news.net/news/2018/01/27/2482006/bbc-parizh-se-gotvi-za-opasnostta-ot-navodneniya.html", "text": "Френската столица Париж се готви за опасноста от наводнения след като нивото на река Сена продължава да се покачва, съобщава BBC. Домовете и сградите разположени край коритото на реката се намират в готовност за евакуация, след като водата вече е заляла някои мазета в града заради обилните дъждове от тази седмица. \r\nОчаква се в събота и неделя нивото на Сена да се покачи още, като към момента реката е заляла някои от пътищата около бреговете си. Преустановен е речният транспорт по Сена, тъй като корабите не могат да преминат под градските мостове заради високото ниво на реката. \r\nЛувърът затвори своите по-ниски нива, текат дейности по пренасяне на безопасно място намиращите се на по-ниските нива на сградата експонати. : Цанко Цолов", "date": "2018.01.27", "title": "BBC: Париж се готви за опасността от наводнения"}
{"url": "http://www.focus-news.net/news/2018/01/27/2482001/anadolu-agency-turskiyat-prezident-i-britanskiyat-premier-sa-obsadili-operatsiya-maslinova-klonka-v-telefonen-razgovor.html", "text": "Турският президент Реджеп Тайип Ердоган е обсъдил в телефонен разговор операция „Маслинова клонка“ с британския премиер Тереза Мей, съобщава Anadolu Agency. \r\nСъгласно разпространената от турското президентство информация, Ердоган е уверил министър-председателя, че турската страна предприема извънредни мерки за да предотврати цивилни жертви в Африн. Двамата също така са обсъдили цялостната ситуация в Сирия и са се съгласили да поддържат тесен контакт в близките дни с цел да потърсят решението на кризата в близкоизточната страна. : Цанко Цолов", "date": "2018.01.27", "title": "Anadolu Agency: Турският президент и британският премиер са обсъдили операция „Маслинова клонка“ в телефонен разговор"}
{"url": "http://www.focus-news.net/news/2018/01/27/2482019/plovdiv-turisticheskiyat-forum-planinarsko-kino-shte-se-provede-v-asenovgrad.html", "text": "Туристическият форум „Планинарско кино“ ще се проведе в Асеновград днес. Това съобщи за Радио „Фокус“ – Пловдив Ивайло Мирчев, експерт от ОП „Туризъм“ в Асеновград. Събитието ще се проведе за времето от 14.00 до 21.30 часа в сградата на Туристическия информационен център. За събитието е предвидена богата филмова и презентационна програма. „Ще започнем с филмите, представящи културно-историческото наследство и тракийските светилища на територията на Асеновград – Белинташ, Хайдушкия камък, Караджов камък и Кръстова гора. Всички те са част от нашия маршрут „Свещената утроба на Родопа“. Филмите са заснети с дрон в късна есен и са действително много впечатляващи. След това ще излъчим филма „По стъпките на легионите“, чрез който ще се види маршрута между Асеновата крепост и Бачковския манастир, заснет от дрон. Това е маршрут, който анонсирахме миналата година и свързва два от 100-те национални туристическа обекта, като в по-голямата си част се движи по добре запазените основи на стар търговски път“, каза Мирчев. Той посочи, че програмата ще продължи с кратки филми за планинското бягане и за парапланеризма. От 17.10 часа Мая Танева, ултрамаратонец от Асеновград, ще направи презентация на тема „Свобода сред просторите“, представяща ултрамаратоните през нейните очи.\r\n„Програмата на форума ще продължи с излъчването на филм за проведения през 2016 година в Асеновград ултрамаратон „Персенк Ултра“. След това ще променим тематиката, като ще бъде презентирана една нова екопътека край Асеновград, която се казва „Кутра“. Ще разкажем за красивия връх край Асеновград, наричан още асеновградския Олимп. Там миналата година бе реализиран проект от неправителствена организация. Популярният маршрут бе маркиран, бяха положени десет информационни табели, показващи биологичното разнообразие в района, бяха направени и кътове за отдих. Ръководителят на този проект доц. Цено Петров ще направи кратка презентация за работата по екопътеката, за бъдещи инициативи и работа“, обясни Ивайло Мирчев. По думите му програмата на форума ще покаже също 50-минутен филм за най-голямото туристическо постижение в България  и мечтата на всеки един български турист – 650-километровата отсечка от връх Ком до нос Емине, по билото на Стара планина.\r\n„Планинарско кино“ в Асеновград ще насочи вниманието и към пещерния туризъм. Присъстващите ще видят филм за националните технически прегледи на Българската федерация по спелеология в Карлуково през 2017 година. Ще бъде представен и филм на „National Geographic“ за пещера Духлата. Презентация за катерачен обект „Славеееви гори“ до село Югово също е част от наситената програма. „Като завършек ще бъде излъчен и най-новия филм на алпиниста Боян Петров „Битката за върховете“. Той няма възможност да присъства, но изцяло подкрепи събитието“, посочи Мирчев.\r\nТони МИХАЙЛОВ", "date": "2018.01.27", "title": "Пловдив: Туристическият форум „Планинарско кино“ ще се проведе в Асеновград"}
{"url": "http://www.focus-news.net/news/2018/01/27/2482018/the-guardian-namerenite-martvi-v-doma-si-kanadski-miliarder-i-saprugata-mu-sa-bili-ubiti.html", "text": "Канадският милиардер Бари Шърман и неговата съпруга Хъни, които бяха намерение мъртви в дома си през декември, са били убити. Това са разкрили от полицията в Торонто, пише вестник Guardian. \r\nOрганите на реда не са открили следи от влизаме взлом в къщата, като към момента разполагат със списък от няколко лица, които смятат да разпитат. \r\n„Имаме достатъчно доказателства, за да твърдим, че това е двойно убийство“, заяви говорителят на полицията Сюзън Гомес. \r\nБари Шърман е основателят на фармацевтичната компания Апотекс и 15-ият най-богат човек в Канада. Той и съпругата му бяха намерени мъртви в къщата си в средата на декември.: Цанко Цолов", "date": "2018.01.27", "title": "The Guardian: Намерените мъртви в дома си канадски милиардер и съпругата му са били убити"}
{"url": "http://www.focus-news.net/news/2018/01/27/2482020/stars-and-stripes-dzheyms-matis-zayavi-che-zatoplyaneto-na-otnosheniyata-mezhdu-severna-i-yuzhna-koreya-ne-tryabva-da-izmestva-vnimanieto-ot-denuklearizatsiyata.html", "text": "Американският министър на отбраната Джеймс Матис заяви, че затоплянето на отношенията между Северна и Южна Корея не трябва да измества вниманието от денукларизацита на Корейския полуостров и прекратяването на ядрената програма на Пхенян, пише американското военно издание Stars and Stripes. \r\nСпоред думите на Матис, предадени от изданието, САЩ приветстват скорошните разговори между двете страни, но продължават да защитават позицията, че Пхенян трябва да прекрати разработването на ядрени оръжия. : Цанко Цолов", "date": "2018.01.27", "title": "Stars and Stripes: Джеймс Матис заяви, че затоплянето на отношенията между Северна и Южна Корея не трябва да измества вниманието от денуклеаризацията"}
{"url": "http://www.focus-news.net/news/2018/01/27/2482023/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция \"Фокус\" от Планинската спасителна служба (ПСС) при БЧК. Навсякъде е ясно и слънчево, само по билните части на планините има уверен вятър. Температурите са между -7 и -1 градуса. Лифтовете работят във всички курорти. \r\nПрез изминалото денонощие не са регистрирани инциденти с туристи.", "date": "2018.01.27", "title": "ПСС: Отлични са условията за туризъм в планините"}
{"url": "http://www.focus-news.net/news/2018/01/27/2482022/plovdiv-pozhar-gorya-v-magazin-za-drehi-na-bul-tsar-boris-iii-obedinitel.html", "text": "Пожар горя в магазин за продажба на дрехи втора употреба на бул. „Цар Борис III Обединител“ в Пловдив. Това съобщи за Радио „Фокус“ – Пловдив дежурен в Регионалната дирекция „Пожарна безопасност и защита на населението“ в Пловдив. Сигналът за възникнал пожар е подаден в 07.18 часа тази сутрин. Два противопожарни екипа са се отзовали на местопроизшествието. При пожара няма пострадали хора, нанесени са сериозни материални щети. Причините за възникване на пламъците в магазина се изясняват. \r\nТони МИХАЙЛОВ", "date": "2018.01.27", "title": "Пловдив: Пожар горя в магазин за дрехи на бул. „Цар Борис III Обединител“"}
{"url": "http://www.focus-news.net/news/2018/01/27/2482021/pazardzhik-darzhavnoto-parvenstvo-po-ski-orientirane-shte-se-provede-v-mestnostite-kurtovo-i-yundola.html", "text": "Община Велинград ще бъде домакин на Държавно първенство по ски ориентиране, което ще се проведе от днес до 31 януари 2018 г. в района на Юндола и Куртово. Това съобщи за Радио „Фокус“ – Пазарджик Бояна Кирилова, експерт в Общината. „Участие в мероприятието са заявили над 200 състезатели, които ще премерят сили в следните дисциплини - спринт, щафета, средна и дълга дистанция, смесена спринтова щафета“, уточни Кирилова. Тя добави, че първият старт ще бъде даден от 13.30 часа днес в местността Юндола, като ще включва спринт. На 28 януари от 11.00 часа на Юндола ще се проведе щафета. На 29 януари от 11.00 часа в местността Куртово ще има спринт средна дистанция, на 30 януари от 10.00 часа отново на Куртово ще бъде дългата дистанция, а на 31 януари от 10.30 часа ще започне смесена спринтова щафета.\r\nАлбена ЖИЛЕКОВА", "date": "2018.01.27", "title": "Пазарджик: Държавното първенство по ски ориентиране ще се проведе в местностите Куртово и Юндола"}
{"url": "http://www.focus-news.net/news/2018/01/27/2482026/sofiya-i-dnes-se-ochakva-povishenie-na-nivata-na-fini-prahovi-chastitsi-vav-vazduha.html", "text": "Според системата за прогнозен потенциал на замърсяване с фини прахови частици на територията на София, днес се очаква повишение на нивата на фини прахови частици във въздуха. Това съобщиха от пресцентъра на Столична община. За намаляване на замърсяването от Столична община призовават жителите и гостите на София да ограничат движението на личните си автомобили и да използват градски транспорт. Особено внимание се обръща на собствениците на автомобили с екологичен клас под ЕВРО4, които да ограничат придвижването с тях. В случай, че използвате личния си автомобил, от Общината молят да не оставяте двигателя включен при престой по-дълъг от 3 минути.\r\nСтолична община призовава домакинствата, които се отопляват на дърва и въглища, при възможност да използват електрически уреди за отопление или друго екологично отопление.\r\nСтолична община осигурява допълнителни автобуси по две от линиите до Витоша. Това са най-натоварените автобусни линии - 66 и 63.\r\nВъзложени са извънредни проверки да извършват Столичен инспекторат за нерегламентирано изгаряне на отпадъци и на Пътна полиция при СДВР.\r\nСъветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.", "date": "2018.01.27", "title": "София: И днес се очаква повишение на нивата на фини прахови частици във въздуха"}
{"url": "http://www.focus-news.net/news/2018/01/27/2482024/blagoevgrad-magla-namalyava-vidimostta-v-grada-patnite-nastilki-sa-mokri-i-hlazgavi.html", "text": "Мъгла намалява видимостта в града, предаде репортер на Радио „Фокус“ – Пирин. Пътните настилки са предимно мокри и хлъзгави, но са обработени със смеси срещу заледяване. В сутрешните часове на деня спокойно се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.01.27", "title": "Благоевград: Мъгла намалява видимостта в града, пътните настилки са мокри и хлъзгави"}
{"url": "http://www.focus-news.net/news/2018/01/27/2482029/kyustendil-za-tseliya-zimen-period-e-zatvoren-uchastak-ot-patya-kocherinovo-rila-rilski-manastir-kirilova-polyana.html", "text": "Нормално натоварен е трафикът по автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки навсякъде са сухи, само по усойните места е възможно да са мокри и хлъзгави, но са обработени. Без проблеми се извършва и движението по път главен Е-79, както и по направлението София – Кюстендил. Слаб трафик има в посока от и за ГКПП – „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nЛивия НИНОВА", "date": "2018.01.27", "title": "Кюстендил: За целия зимен период е затворен участък от пътя Кочериново – Рила – Рилски манастир – Кирилова поляна"}
{"url": "http://www.focus-news.net/news/2018/01/27/2482013/makfaksmakedoniya-predstoi-sreshtata-na-zoran-zaev-s-vodeshti-polititsi-v-makedoniya.html", "text": "По-късно в събота македонският премиер Зоран Заев ще се срещне с водещи политици в Македония, на която ще бъдат обсъдени възможностите за ново име на републиката, предложени от специалния представител на ООН относно спора за името Матю Нимиц, съобщава македонската агенция Макфакс. Освен Заев, на разговорите ще присъстват държавният глава Георги Иванов, лидерът на опозиционната ВМРО-ДПМНЕ Християн Мицковски и лидерът на Демократическия съюз за интеграция Али Ахмети.\r\nРазговорите ще започнат в 18:00 часа местно време (19:00 българско). Очаква се сред дневния ред да бъде срещата между Заев и неговия гръцки колега Алексис Ципрас, провела се по-рано тази седмица в кулоарите на Световния икономически форум в Давос. : Цанко Цолов", "date": "2018.01.27", "title": "\"Макфакс\"(Македония): Предстои срещата на Зоран Заев с водещи политици в Македония"}
{"url": "http://www.focus-news.net/news/2018/01/27/2482025/makfaks-makedoniya-makedonski-patriotichni-organizatsii-organizirat-protest-sreshtu-zakona-za-ezitsite.html", "text": "В събота македонски патриотични организации ще проведат протест пред сградата на Парламента в знак на недоволство заради Закона за езиците, предава Макфакс. \r\nДемонстрации са насрочени и за понеделник, 29 декември, когато противоречивият закон, според който албанският език ще стане втори официален в държавата, ще бъде гласуван в Народното събрание. \r\nПо-рано законът бе приет от управляващото мнозинство, но държавният глава Георги Иванов отказа да го подпише и върна за ново обсъждане от народните представители. Опозиционната ВМРО-ДПМНЕ, която от средата на декември бойкотираше заседанията на Парламента, обяви, че ще участва в дебатите около закона в понеделник.: Цанко Цолов", "date": "2018.01.27", "title": "„Макфакс“ (Македония): Македонски патриотични организации организират протест срещу Закона за езиците"}
{"url": "http://www.focus-news.net/news/2018/01/27/2482028/kmetat-na-sofiya-yordanka-fandakova-okolo-4-5-hil-dushi-poveche-sa-patuvali-v-metroto-vchera-v-sravnenie-s-predhodniya-den.html", "text": "Не казвам само, че е само резултат от призива ни, но във вчерашния ден имаме около 4-5 хил. души повече, пътували в метрото в сравнение с предходния ден. Това каза кметът на София Йорданка Фандъкова в предаването „Събуди се“ по Нова телевизия. „Това са данни на база на продадени повече билети. Дори тези числа показват, че хората имат съзнание и отношение към това, че ако повече от нас слязат от автомобилите си в тези дни с превишение на фини прахови частици, може би лично ще допринесем за това градът ни да стане по-чист“, посочи тя. „Вчера най-голямо замърсяване имаше в в кв. „Хиподрума“, днес - в „Младост“. През нощта е имало пикова стойност, в момента също е доста“, обясни кметът. „В този сезон най-сериозният замърсител е битовото отопление и това се вижда по върховите стойности. По празниците, когато трафикът беше изключително облекчен, през нощта доста често имаме най-високите дейности“, поясни Йорданка Фандъкова. „Дойдох на работа с автобус 76. Нямам метро в кв. „Манастирски ливади“, където живея. Засякох 40 мин. от излизането от вкъщи до Орлов мост“, коментира тя. „Със „зеления билет“ усилието ни е да подкрепим хората, които по финансови причини не биха се качили на градския транспорт. Същото се отнася и до възможността за паркиране в крайните зони на входно-изходните артерии в буферните паркинги, хората да оставят автомобилите си, ако идват от по-крайни квартали, и да се качат на градския транспорт“, посочи кметът и допълни, че има готовност за пускане на повече автобуси, трамваи и тролейбуси, за да се компенсира ефектът от „зеления билет“. „Правят се и засилени проверки за прекъсване на пътя на отпадъчните материали от контейнерите, от пунктовете за вторични суровини или автосервизите до домовете“, посочи Йорданка Фандъкова. „Столична община реализира пилотен проект в район „Нови Искър“ с 30 домакинства, избрани по социални критерии, на които предоставяме безвъзмездно горивни системи на екопелети. След това бих искала тези хора да получават това гориво през социални помощи, защото имат право на такива“, каза още тя.", "date": "2018.01.27", "title": "Кметът на София Йорданка Фандъкова: Около 4-5 хил. души повече са пътували в метрото вчера в сравнение с предходния ден"}
{"url": "http://www.focus-news.net/news/2018/01/27/2482017/blagoevgrad-vavedena-e-organizatsiya-na-dvizhenieto-v-mestnostite-motikata-banderishka-polyana-i-shiligarnika-vav-vrazka-sas-svetovnata-kupa-po-snoubord-bansko-2018.html", "text": "По повод провеждането на състезанията от Световната купа по сноуборд „Банско  2018“ за времето от 07.00 часа до 16.00 часа днес и утре (28 януари) е въведена временна организация на движението на МПС и граждани от местността Мотиката до Бъндеришка поляна и местността Шилигарника, като същото ще се осъществява с пропуски, получени от организаторите на събитието. Това съобщиха от ОДМВР - Благоевград. В района на мероприятието граждани ще бъдат допускани с карта за ски влека, която е валидна за деня. \r\nОДМВР-Благоевград апелира за съобразяване със създадената организация и спазване на разпорежданията на контролните органи.", "date": "2018.01.27", "title": "Благоевград: Въведена е организация на движението в местностите Мотиката, Бъндеришка поляна и Шилигарника във връзка със Световната купа по сноуборд „Банско 2018“"}
{"url": "http://www.focus-news.net/news/2018/01/27/2482005/bdzh-osiguryava-4-000-dopalnitelni-mesta-vav-vlakovete-mezhdu-sofiya-i-pernik-za-mezhdunarodniya-festival-na-maskaradnite-igri-surva-pernik.html", "text": "днес и утре (28 януари) „БДЖ - Пътнически превози” ЕООД ще осигури 4 000 допълнителни места във влаковете, които се движат между София и Перник. Това съобщиха от пресцентъра на БДЖ. Увеличаването на броя на вагоните и мотрисите за влаковете между двата града се прави за удобство на всички, които желаят да посетят Международния фестивал на маскарадните игри „Сурва”, който се провежда в Перник.\r\nС увеличени състави ще се движат следните влакове:\r\n- Бързият влак № 5621 от София за Благоевград, който заминава от Централна гара София в 07:40 ч. и пристига в Перник в 08:33 ч.;\r\n- Бързият влак № 5622 от Благоевград за София, който тръгва от Благоевград в 16:05 ч. и пристига в Перник в 17:36 ч. Влакът заминава от Перник в 17:38 ч. и пристига в София в 18:36 ч.;\r\n- Бързият влак № 6620 от Кюстендил за София, който тръгва от Кюстендил в 07:05 ч. и пристига в Перник в 08:57 ч. Влакът заминава от Перник в 09:04 ч. и пристига в София в 09:53 ч.;\r\n- Бързият влак № 6621 от София за Кюстендил, който заминава от София в 08:00 ч. и пристига в Перник в 08:55 ч.;\r\n- Крайградският пътнически влак № 50208 от Перник за София, който тръгва от Перник в 10:00 ч. и пристига в София в 10:50 ч.;\r\n- Крайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;\r\n- Крайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;\r\n- Крайградският пътнически влак № 50207 от София за Перник, който заминава от Централна гара София в 15:20 ч. и пристига в Перник в 16:07 ч.;\r\n- Крайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;\r\n- Крайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.\r\nЗа осигуряване на допълнителна възможност за пътуване с влак между София и Перник, на 27-и и 28-и януари извънредно ще се движат следните шест влака:\r\n- Крайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;\r\n- Крайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;\r\n- Крайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;\r\n- Крайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.;\r\n- Крайградският пътнически влак № 50281 от София за Перник, който тръгва от София в 17:25 ч. и пристига в Перник в 18:12 ч.;\r\n- Крайградският пътнически влак № 50280 от Перник за София, който заминава от Перник в 19:10 ч. и пристига в София в 20:00 ч.\r\nЦената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози” ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.\r\nКлиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2018.01.27", "title": "БДЖ осигурява 4 000 допълнителни места във влаковете между София и Перник за Международния фестивал на маскарадните игри „Сурва” - Перник"}
{"url": "http://www.focus-news.net/news/2018/01/27/2482031/pazardzhik-ogranicheno-e-dvizhenieto-na-tovarni-avtomobili-nad-12-tona-po-patya-velingrad-sarnitsa-poradi-snegopochistvane.html", "text": "Спокоен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи,  в планинската част – на места заледени и заснежени, но опесъчени. Забранено е движението на товарни автомобили с тегло над 12 тона с ремаркета и полуремаркета по пътя Юндола – Белово. Обходният маршрут е през Белово – Варвара – Велинград – Юндола. Ограничено поради снегопочистване е и движението на товарни автомобили над 12 тона по пътя Велинград – Сърница. Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.01.27", "title": "Пазарджик: Ограничено е движението на товарни автомобили над 12 тона по пътя Велинград – Сърница поради снегопочистване"}
{"url": "http://www.focus-news.net/news/2018/01/27/2482032/blagoevgrad-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Нормално натоварен е трафикът по автомагистрала „Струма“ и главен път Е-79, по-натоварено е движението в посока Банско. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по планинските и усойните места са мокри и частично заледени, но сa почистени и опесъчени. В региона няма затворени пътища. Проходът Предел е отворено за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.01.27", "title": "Благоевград: Проходими при зимни условия са пътищата на територията на областта"}
{"url": "http://www.focus-news.net/news/2018/01/27/2482004/pernik-praznichen-kontsert-shte-se-provede-na-pl-krakra-v-ramkite-na-27-iya-mezhdunaroden-festival-na-maskaradnite-igri-surva.html", "text": "Празничен концерт ще се проведе на пл. „Кракра“ в рамките на 27-ия Международен фестивал на маскарадните игри „Сурва“. Това съобщиха от пресцентъра на Община Перник. Концертът ще се състои от 19.00 часа днес. Изпълненията на детско танцово студио „ХОРЦЕ“ при 125 СУ „Боян Пенев“ - София, с художествен ръководител Весела Генчева, танцов клуб “ПЛАМЕНЕЯ“ и танцова формация „Пендари“ от град Банкя, с ръководител Величка Живкова ще огласят и разтърсят Перник с настроение и положителни емоции.  Празничната вечер ще включи песни на славея на народната музика Валерия Момчилова и младия и талантлив изпълнител Антонио Симеонов.\r\nОт 10.00 до 17.00 часа днес в централната градска част ще се провеждат състезателни фестивални дефилета на участниците във февстивала. От 11.00 до 14.00 часа пред Двореца на културата ще се състои втората сцена за гостуващите чуждестранни групи. От 11.00 до 16.00 часа в Общинския младежки дом ще се проведат творчески ателиета за деца „Сподели Сурва“ . В 18.00 часа в Сурвакарско село ще започне фолклорната програма “На мегдана”. В 19.00 часа в Първо фоайе на Дворец на културата ще се състои среща с гостуващите чуждестранни групи “Приятели без граници”.\r\nНа 28 януари от 10.00 до 17.00 часа в централна градска част ще се проведат състезателни фестивални дефилета. От 11.00 часа в Естрада, Градски парк, ще се проведе кулинарно шоу. От 11.00 до 16.00 часа в Общинския младежки дом ще се проведат творчески ателиета за деца „Сподели Сурва“. От 11.00 до 17.00 часа пред Двореца на културата ще се състои Втора сцена за българските групи. От 18.00 часа на пл. “Кракра” ще започне официалното закриване на фестивала “До нови срещи, Сурва”.", "date": "2018.01.27", "title": "Перник: Празничен концерт ще се проведе на пл. „Кракра“ в рамките на 27-ия Международен фестивал на маскарадните игри „Сурва“"}
{"url": "http://www.focus-news.net/news/2018/01/27/2482035/vitseprezidentat-iliyana-yotova-rumen-radev-sam-vzima-resheniyata-si-trudno-se-poddava-na-vliyaniya-slusha-saveti-no-poslednata-duma-e-negova.html", "text": "Със сигурност мога да кажа това, което виждам всеки ден - Румен Радев е човек, който сам взима решенията си. Много трудно се подава на каквито и да било влияния, слуша съвети, прави своя анализ и накрая последната дума е негова. Това каза вицепрезидентът Илияна Йотова в отговор на въпрос зависим ли е президентът Румен Радев от БСП при взимането на важни решения в предаването „Тази събота“ по бТВ. „Много рядко вече това го има в политиката и е едно от качествата, които най-много ценя у него“, заяви тя. Според Илияна Йотова властта определено не е променила Румен Радев. „Президентът стои стабилно и твърдо - така както го видях в първите мигове, когато влезе на заседанието на тогавашния НС на БСП и Корнелия Нинова го представи като нашия кандидат“, каза още вицепрезидентът.", "date": "2018.01.27", "title": "Вицепрезидентът Илияна Йотова: Румен Радев сам взима решенията си - трудно се поддава на влияния, слуша съвети, но последната дума е негова"}
{"url": "http://www.focus-news.net/news/2018/01/27/2482033/sofiya-182-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "182 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че тази нощ не е имало тежки случаи или измръзнали хора.", "date": "2018.01.27", "title": "София: 182 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/27/2482038/ginche-karaminova-gerb-pazardzhik-veche-10-godini-organizirame-mnozhestvo-i-raznoobrazni-initsiativi-v-polza-na-horata.html", "text": "От създаването на ГЕРБ – Пазарджик вече 10 години организираме множество и разнообразни инициативи. Това каза за Радио „Фокус“ – Пазарджик Гинче Караминова, общински председател на ГЕРБ - Пазарджик. „Ще започна с младежите с техните иновативни и интересни инициативи, които често са свързани с национални и международни дни, като например Световния ден за борба със СПИН, Международния ден за борба с тютюнопушенето, където раздаваме стикери и разговаряме с младите хора за опасностите, които понякога са близо до тях. Традиционни са даренията на книги за библиотеки, фотоконкурс за Свети Валентин - 14 февруари, в който участват влюбени двойки от нашия град, а класирането е чрез фейсбук, също така за Деня на добротата - 17 февруари. На този ден младежите черпят с чай и раздават стикери с послания и усмивки за нашите съграждани. Жени ГЕРБ предпочитаме инициативи свързани със децата, със семейните традиции и различни наболели проблеми в нашето общество. Включваме се в кръгли маси и дискусии, организирани от неправителствени организации. Например участието на жени ГЕРБ в обсъждането на проекта Фонд за превенция на престъпността „Ига“, наречена „Алтернативно лято“, където по нетрадиционен начин се помага на деца да се справят със зависимости и агресия. Работим постоянно със сдружение „Онкоболни и приятели“ и с подкрепата на  ГЕРБ създадохме единствения в страната ЦСРИ на онкоболни“, коментира Караминова. Тя добави, че това, което предстои, е вече традиция. „За Деня на влюбените Жени ГЕРБ подготвят подарък за младоженците, сключили брак на този ден. Миналата седмица Общинското ръководство заедно с общинските съветници от ГЕРБ обсъдихме идея, свързана с борбата срещу войната по пътищата, която имаме намерение да осъществим в началото на февруари“, уточни Караминова.\r\nВаня НИКОЛОВА", "date": "2018.01.27", "title": "Гинче Караминова, ГЕРБ - Пазарджик: Вече 10 години организираме множество и разнообразни инициативи в полза на хората"}
{"url": "http://www.focus-news.net/news/2018/01/27/2482027/blagoevgrad-normalno-se-osashtestvyava-preminavaneto-prez-granichnite-kontrolno-propuskatelni-punktove-na-teritoriyata-na-oblastta.html", "text": "Нормално натоварен е трафикът на ГКПП „Кулата“. Това съобщи за Радио „Фокус“ – Пирин дежурният служител на пункта. На ГКПП „Илинден“ преминаването също се осъществява без проблеми. На останалите пунктове между България и Гърция, трафикът е обичайно натоварен за съботен ден.\r\nЛивия НИНОВА", "date": "2018.01.27", "title": "Благоевград: Нормално се осъществява преминаването през граничните контролно-пропускателни пунктове на територията на областта"}
{"url": "http://www.focus-news.net/news/2018/01/27/2482039/shumen-narodno-chitalishte-asen-zlatarov-1872-organizira-konkurs-za-nay-dobro-divdyadovsko-vino-i-za-domashen-sudzhuk.html", "text": "НЧ „Асен Златаров-1872“ организира конкурс за най-добро дивдядовско вино и за най-добре приготвен домашен суджук. Това съобщиха от читалището. Винената фиеста ще се проведе от 11.30 часа днес в читалищния салон. Виното трябва да е от реколта 2017 година, като ще бъде оценявано по цвят, аромат и вкус. В същия срок се очакват и желаещите за конкурса за най-добре приготвен домашен суджук.", "date": "2018.01.27", "title": "Шумен: Народно читалище „Асен Златаров-1872“ организира конкурс за най-добро дивдядовско вино и за домашен суджук"}
{"url": "http://www.focus-news.net/news/2018/01/27/2482034/gabrovo-nov-ekip-ot-spetsialisti-shte-poeme-grizhata-za-detsata-v-tsentara-za-nastanyavane-ot-semeen-tip-na-ulitsa-hrizantema.html", "text": "Нов екип от специалисти ще поеме грижата за децата в Центъра за настаняване от семеен тип на ул. „Хризантема“ в Габрово, съобщиха от пресцентъра на Общината. След ръководителя на Центъра, всички които имат вина за неадекватната грижа ще бъдат освободени.\r\n„Мястото им ще заемат хора, които искат и могат да полагат качествена грижа за децата и младежите с увреждания. До тогава, в този кризисен период, по правилата на действащото законодателство, 24-часовата грижа ще обезпечим с подкрепата на Обществения съвет за социални дейности и институциите, ангажирани с грижата за деца с увреждания в Габрово. От тук насетне ще се фокусираме върху създаването на екип, който ще бъде професионално избран и подготвен да работи в тази среда. В понеделник в Габрово ще пристигнат експерти от неправителствения сектор, за да допълнят мерките, с които да осигурим максимално добра и комплексна грижа в Центровете за настаняване от семеен тип“, посочи кметът на Габрово Таня Христова. Тя добави, че при най-малкото съмнение, че не могат да укажат грижи за тези деца, с всички рискове и отговорности на това решение, те ще бъдат изведени.\r\n„Деинституционализацията е процес, в който всички трябва да бъдем ангажирани. Вече няма значение какво сме пропуснали. Важни са решенията, които ще елиминират пропуските. Всички по веригата имаме слабости. Сега по-важното е да намерим начина, по който успяваме да ги преодолеем и да създадем модел, който няма да ги допуска“, подчерта Таня Христова.", "date": "2018.01.27", "title": "Габрово: Нов екип от специалисти ще поеме грижата за децата в Центъра за настаняване от семеен тип на улица „Хризантема“"}
{"url": "http://www.focus-news.net/news/2018/01/27/2482036/the-guardian-dzhulian-asandzh-poiska-britanskiya-sad-da-otmeni-izdadenata-sreshtu-nego-zapoved-za-arest.html", "text": "Основателят на „Уикилийкс“ Джулиан Асандж поиска британския съд да отмени издадената срещу него заповед за арест, пише вестник The Guardian. \r\nЗаповедта бе издадена, след като австралиецът избяга от ареста и се скри в посолството на Еквадор в Лондон, където се намира вече пет години и половина. Британските власти действат след издадена от Швеция международна заповед за арест и екстрадирането му в скандинавската страна, където австралиецът ще бъде разпита във връзка с повдигнати обвинения в сексуален тормоз, които Асаднж отрича.: Цанко Цолов", "date": "2018.01.27", "title": "The Guardian: Джулиан Асандж поиска британския съд да отмени издадената срещу него заповед за арест"}
{"url": "http://www.focus-news.net/news/2018/01/27/2482037/blagoevgrad-v-bansko-shte-se-provedat-sastezaniyata-po-bordarkros-v-ramkite-na-posledniya-krag-ot-svetovnata-kupa-po-snoubord.html", "text": "В три поредни дни в Банско се провежда последният кръг от Световната купа по сноуборд преди Зимната олимпиада в Пьонгчанг. Това съобщиха от пресцентъра на Община Банско. В чест на рожденика - Радо Янков, който нямаше късмет в първия ден от състезанието и отпадна още в квалификациите, домакинът на първенството Георги Икономов, му поднесе специалитетът на планинския курорт – бански бут. Това се случи по време на церемонията по официалното откриване на стартовете в Банско. На нея присъстваха още г-н Цеко Минев – председател на БФСки, заместник-министъра на туризма г-жа Ирена Георгиева и министъра на спорта Красен Кралев, който имаше честта и удоволствието официално да открие Купата. Освен апетитния подарък, обвит с червена панделка, най-добрият български сноубордист получи торта от генералния спонсор на БФСки и Световната купа – Fibank. Сред наградите е и брандираната с лика му кабина, която от „Юлен“ направиха в чест на празника му и постигнатите големи успехи.\r\nСтартовете на Бъндеришка поляна бяха видяни на живо от над 2000 зрители. Да видят купата дойдоха също големите футболисти от близкото минало Веселин Балевски, Наско Сираков и Лъчезар Танев. Министърът на младежта и спорта Красен Кралев похвали домакините от БФСки и Община Банско за отличната организация за Световната купа.\r\n„Благодаря на държавата в лицето на министър Кралев, както и на БФСки за чудесната организация, времето също е с нас. Ние отново сме във фокуса на всички световни медии. Ще продължим да работим затова, спортистите и гостите на града да се чувстват добре в Банско, и да отнесат хубави спомени и преживявания оттук. 54 държави предават този спортен форум. Не е нужно да казваме какво е значението на една такава реклама за България и българския спорт”, заяви кметът Георги Икономов и добави, че подобни спортни събития от световна величина показват безмислеността на споровете, които се разразяват в България по отношение изграждането на допълнително инфраструктура за зимни спортове.\r\nСтартовете от първия ден донесоха победа за Естер Ледецка  от Чехия, а при мъжете победител стана Джей Джей Андерсън от Канада, който е и най-възрастния участник. Днес ще се проведат състезанията в бордъркроса, където ще участва Александра Жекова. В неделя (28 януари) са вторите стартове в паралелния гигантски слалом.", "date": "2018.01.27", "title": "Благоевград: В Банско ще се проведат състезанията по бордъркрос в рамките на последния кръг от Световната купа по сноуборд"}
{"url": "http://www.focus-news.net/news/2018/01/27/2482043/ministar-temenuzhka-petkova-za-men-e-golyama-zagadka-za-kakvi-tseni-na-toka-govori-biznesat.html", "text": "За мен е голяма загадка за какви цени на енергията говори бизнесът. Това каза министърът на енергетиката Теменужка Петкова в предаването „Тази събота” по бТВ във връзка с твърдението на бизнеса, че се очаква шоково поскъпване на храните заради по-високите цени на тока за бизнеса. „За съжаление в рамките на срещите, които направихме с бизнеса, не можа да стане ясно кои са тези търговци, които предлагат такива високи цени. Електроенергията, която дружествата продават, е на цени от 76,09 лв.”, допълни Петкова. Тя допълни, че е призовала бизнесът да подаде сигнал до компетентните органи, които да проверят въпросните цени. „За моя изненада, Асоциацията на българския бизнес подаде сигнал за две държавни дружества”, коментира Петкова. „Освен, че с колегите ми бяхме наречени мафиоти, бизнесът каза, че в сектора не се извършват реформи. Аз не съм съгласна и за това има факти”, каза още тя.\r\nПо думите ѝ оценката на Мудис са БЕХ се е повишила с два пункта, а към настоящия момент държавната енергетика разполага с 1,435 млрд. лв. „Когато някой говори, трябва преди това да види какви са фактите”, категорична е Петкова.\r\n„Дебатът за това необходим ли е проектът Белене тепърва предстои”, коментира още министърът. Според нея интересът от страна на китайските инвеститори е много сериозен. „Аз смятам, че с промените, които се извършват и към настоящия момент в енергийния сектор, визията и директивите на ЕС, трябва да бъдем много балансирани и добре да помислим, за да защитим своята енергийна сигурност”, каза Петкова.", "date": "2018.01.27", "title": "Министър Теменужка Петкова: За мен е голяма загадка за какви цени на тока говори бизнесът"}
{"url": "http://www.focus-news.net/news/2018/01/27/2482045/pazardzhik-advokatskata-kolegiya-provezhda-godishno-otchetno-sabranie.html", "text": "Адвокатската колегия в Пазарджик провежда днес и утре своето Годишно отчетно събрание, съобщиха за Радио „Фокус“ – Пазарджик от Колегията. В Дневния ред на събранието са включени: отчет за дейността на Адвокатският съвет за 2017 година, доклад на Контролния съвет на адвокатската колегия, отчет за дейността на Дисциплинарния съд, разискване и вземане на решения по отчетите, обсъждане и приемане  бюджета на Колегията за финансовата 2018 година, както и избор на делегати за общо събрание на адвокатите в страната. Събранието се провежда в залата на Община Пазарджик.\r\nВаня НИКОЛОВА", "date": "2018.01.27", "title": "Пазарджик: Адвокатската колегия провежда Годишно отчетно събрание"}
{"url": "http://www.focus-news.net/news/2018/01/27/2482046/veliko-tarnovo-v-kuklen-teatar-vesel-shte-bade-predstavena-postanovkata-spyashtata-krasavitsa-na-darzhaven-kuklen-teatar-targovishte.html", "text": "Държавен куклен театър – Търговище ще представи спектакъла си „Спящата красавица“ по Братя Грим на сцената на Куклен театър „Весел“ във Велико Търново, съобщават от Куклен театър „Весел“. Драматизацията и постановката са на Ивайло Марков, а сценографията и куклите – на Перет Агу-Сиккел (гост). В спектакъла звучи музиката на Ценко Минкин. Оригиналните костюми са дело на Стефка Кювлиева, а хореографията е на Марианна Савова. Ролите в спектакъла се изпълняват от Мария Костова и Русан Стаменов.\r\nЛюбителите на кукленото театрално изкуство ще се насладят на една приказка за любовта, за лъжата и за истината, която рано или късно възтържествува. Замък, крал и кралица, малка принцеса и едно страшно проклятие, което тегне над нея. Дали и този път Доброто ще успее да победи? Зрителите ще изживеят отново големите тревоги на краля и кралицата, голямата любов на принцесата и принца, както и голямата магия на вълшебната целувка. Спектакълът ще бъде представен на сцената на Куклен театър „Весел“ в НЧ „Искра” във Велико Търново от 11.00 часа.\r\nПроектът за съботните спектакли за семейна публика на Куклен театър „Весел“ се реализира с подкрепата на Община Велико Търново.", "date": "2018.01.27", "title": "Велико Търново: В Куклен театър „Весел“ ще бъде представена постановката „Спящата красавица“ на Държавен куклен театър – Търговище"}
{"url": "http://www.focus-news.net/news/2018/01/27/2482047/afp-osem-zaginali-sled-kato-amerikanskite-voennovazdushni-sili-v-irak-udariha-po-greshka-pozitsii-na-pravitelstvenite-voenni.html", "text": "Осем иракчани са загинали, след като в събота авиацията на САЩ в Ирак по грешка е извършила удар в центъра на град Ал Багдади, съобщава AFP, като се позовава на информация от свои източници. Сред загиналите са офицер от разузнавателните служби и петима полицаи. \r\nОт Багдад все още не са потвърдили информацията. : Цанко Цолов", "date": "2018.01.27", "title": "AFP: Осем загинали след като американските Военновъздушни сили в Ирак удариха по грешка позиции на правителствените военни"}
{"url": "http://www.focus-news.net/news/2018/01/27/2482030/afp-zapochna-vtoriyat-den-ot-vtoriya-tur-na-prezidentskite-izbori-v-cheshkata-republika.html", "text": "Започна вторият ден от втория тур на президентските избори в Чешката република, съобщава AFP. На започналия в петък балотаж, гражданите избират между сегашния държавен глава Милош Земан и бившия председател на Чешката академия на науките Иржи Драхош. \r\nНа първия тур Земан спечели най-голямата част от гласовете, отчитайки подкрепа от 38,56%, докато за Драхош гласуваха 26,60% от гражданите. \r\nИзборите в Чешката република се провеждат традиционна в два дни. Секциите в петък работеха от 15:00 до 23:00 часа българско време, докато в събота урните затварят врати в 15:00 часа българско време. По време на първия ден от вота, гласоподавателната активност бе 50%. : Цанко Цолов", "date": "2018.01.27", "title": "AFP: Започна вторият ден от втория тур на президентските избори в Чешката република"}
{"url": "http://www.focus-news.net/news/2018/01/27/2482041/mkd-makedoniya-nikola-dimitrov-sashto-shte-vzeme-uchastie-na-sreshtata-v-makedoniya.html", "text": "Македонският външен министър Никола Димитров също ще участва на насрочената за по-късно в събота среща между премиера Зоран Заев и водещи политици от страната, съобщава македонското електронно издание МКД. По време на разговорите Заев, Димитров, президента Георги Иванов, лидера на ВМРО-ДПМНЕ Християн Мицковски и председателя на Демократичния съюз за интеграция Али Ахмети, ще обсъдят предложените на 17 януари идеи за промяна  на името на Македония. На среща в Ню Йорк, специалният представител на ООН относно спора за името Матю Нимиц предложи имената „Нова Македония“, „Северна Македония“, „Вардарска Македония“, „Горна Македония“ и Република „Македония (Скопие)“. \r\nПо-късно в събота гръцкият премиер Алексис Ципрас също ще проведе консултации по въпроса с опозицията. : Цанко Цолов", "date": "2018.01.27", "title": "МКД (Македония): Никола Димитров също ще вземе участие на срещата в Македония"}
{"url": "http://www.focus-news.net/news/2018/01/27/2482042/vidin-kolona-ot-avtomobili-s-dalzhina-11-km-se-e-obrazuvala-na-gkpp-dunav-most-2-na-vhod.html", "text": "Колона от автомобили с дължина 11 км се е образувала на българо-румънската граница при ГКПП „Дунав мост – Видин“ на вход към страната, съобщи слушател на Радио „Фокус“.", "date": "2018.01.27", "title": "Видин: Колона от автомобили с дължина 11 км се е образувала на ГКПП „Дунав мост 2\" на вход"}
{"url": "http://www.focus-news.net/news/2018/01/27/2482048/plovdiv-26-oto-izdanie-na-praznitsi-na-vinoto-shte-se-provede-v-asenovgrad.html", "text": "26-ото издание на Празници на виното ще се проведе в Асеновград. Това съобщи за Радио „Фокус“ – Пловдив Даниела Костова от отдел „Култура“ в Община Асеновград. По думите ѝ градът ще отбележи Празниците на виното в рамките на четири дни с различни събития. „Тази година започваме да загряваме за празниците още от 29 януари, когато в 17.30 часа в Градската библиотека „Паисий Хилендарски“ ще се състои награждаването на победителите в Петия национален конкурс за любовна лирика „Наздравица за любовта“. На 30 януари ще можем да присъстваме на другия конкурс, съпътстващ този за най-добро добро домашно вино, а именно конкурса „Най-вкусните станимашки сармички“. Между 15.30 и 16.30 часа всички желаещи да участват могат да си донесат приготвените сарми в ресторант „Асеновец“. Жури от технолози и ценители ще оценява сармичките в 16.30 часа. Наградените ще получат своите награди и дипломи на 31 януари“, каза Костова. Тя посочи, че кулминацията на 26-ото поредно издание на Празниците на виното е на 31 януари. „Вече по традиция от няколко години празникът започва пред единствения паметник на България на винар – на майстора на „станимашката малага“ Аристи Чорбаджака. В 12.00 часа от паметника тръгва шествието на винопроизводителите и на финалистите в конкурса за вино. То минава през църквата „Св. Богородица Благовещение – Рибната“, където от чешмата вместо вода потича вино, и стига до централния площад. Там Община Асеновград е подготвила наистина много богата програма. Водещ ще бъде любимецът на всички българи Ненчо Балабанов, а за доброто настроение на присъстващите ще се погрижат орк. „Колорит“ и танцова формация „Етноритъм“. Най-голямата и вкусна изненада ще поднесе майстор Ангел Ангелов със своя „Юнашки тиган“. Той е най-големият в България и тежи 78 кг. Направен е от неръждаема стомана, а диаметърът му е метър и половина. В този тиган се подготвят до 1500 порции. Тази година специално за Асеновград ще бъдат подготвени четири вида суджук с масло и праз. Другото интересно нещо, което са ни подготвили от екипа на „Юнашки тиган“ са питките с квас. Квасът е взет от Атон, от Зографския манастир. Има поверие, че хлябът, направен с тази мая, е зареден с много силна положителна енергия. Ще има щандове с вкусотии от селата Бачково, Конуш и Леново, а нашите гости от побратимения сръбски град Димитровград отново ще присъстват, за да ни покажат техните деликатеси“, отбеляза Даниела Костова. По думите ѝ празникът ще продължи в 14.00 часа с тържествено награждаване на победителите в 26-тия конкурс за най-добро домашно вино и в кулинарния конкурс за най-вкусни станимашки сармички. Лично кметът на Асеновград ще връчи наградите на победителите, а вечерта на по чаша вино отличените и техните гости ще продължат тържеството.\r\n„На 1 февруари - Денят на лозарите и винарите, когато се почита св. Трифон, Празниците на виното продължават в местността Св. Трифон с традиционни пехливански борби и веселие. Тази година ще се лее вино, ще звучи българска народна музика, ще има много хора, които ще дойдат и ще спазят традицията, за да може наистина Асеновград да стане столица на нашия мавруд и на хубавото вино“, добави Костова.\r\nТони МИХАЙЛОВ", "date": "2018.01.27", "title": "Пловдив: 26-ото издание на Празници на виното ще се проведе в Асеновград"}
{"url": "http://www.focus-news.net/news/2018/01/27/2482051/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa-selo-kalugerovo-na-28-yanuari.html", "text": "Негово преосвещенство Константийският епископ Яков ще оглави архиерейска света Литургия в храм \"Св. Богородица\" - село Калугерово на 28 януари, предаде репортер на Агенция \"Фокус\". Светата литургия ще се отслужи с благословението на Негово високопреосвещенство Пловдивския митрополит Николай. Началото ще бъде от 9.00 часа.\r\nНикола ПЕТКОВ", "date": "2018.01.27", "title": "Пазарджик: Негово преосвещенство Константийският епископ Яков ще оглави архиерейска света Литургия в храм \"Св. Богородица\" - село Калугерово на 28 януари"}
{"url": "http://www.focus-news.net/news/2018/01/27/2482053/mvr-dvama-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 18 тежки пътнотранспортни произшествия. В София са регистрирани 180 леки и три тежки катастрофи, при които е загинал един човек и са пострадали трима души.", "date": "2018.01.27", "title": "МВР: Двама души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/27/2482050/blagoevgrad-v-dt-nikola-vaptsarov-shte-bade-predstavena-postanovkata-krasavitsata-i-zvyara.html", "text": "В Драматичен театър „Никола Вапцаров“ ще бъде представена постановката „Красавицата и Звяра“. Това съобщи за Радио „Фокус“ – Пирин Симона Спасова, експерт „Връзки с обществеността“ към културната институция. Програмата „Съботен театър“ започва в този час. „Любимата на зрителите приказка и героите ѝ оживяват на сцената, през погледа на постановчика Жанет Керанова, която има зад гърба си няколко успешни детски спектакъла – „Снежинката със синьото носле”, „Защо падат звездите!?” и „Червената шапчица и Вълкът”. Музиката за представлението е специално написана от директора на Камерна опера – Благоевград, Петър Радевски, а хореографията е поверена на Пламена Моралиева, преподавател в ЮЗУ „Неофит Рилски”- Благоевград“, каза още Спасова. Драматичен театър „Н. Вапцаров” - Благоевград стартира програмата „Съботен театър” през 2015 година. Целта на културния институт е семейното посещение на театър да се превърне в празник и традиция за най-малките и възпита у тях положително отношение към театралното изкуство.\r\nЛивия НИНОВА", "date": "2018.01.27", "title": "Благоевград: В ДТ „Никола Вапцаров“ ще бъде представена постановката „Красавицата и Звяра“"}
{"url": "http://www.focus-news.net/news/2018/01/27/2482055/reks-tilarsan-sasht-sa-protiv-stroezha-na-severen-potok-2.html", "text": "Според американския държавен Секретар Рекс Тилърсън, САЩ са против строежа на газопровода „Северн поток-2“, като по този начин Вашингтон застава зад позицията на Полша по въпроса, предава TAСС. По време на среща с полския премиер, проведена във Варшава, Тилърсън заяви, че „този проект подкопава стабилността в региона“, като според държавния секретар, „това е следващия инструмент на Русия за търсене на политическо влияние“. \r\nВ събота Тилърсън е на посещение във Варшава, като сред главните теми от дневния ред на срещата му с премиера Матеуш Моравецки, са отбраната и енергийната сигурност. : Цанко Цолов", "date": "2018.01.27", "title": "Рекс Тилърсън: САЩ са против строежа на „Северен поток -2“"}
{"url": "http://www.focus-news.net/news/2018/01/27/2482057/desislava-kostadinova-gerb-peshtera-nie-sme-silen-otbor-i-zaedno-rabotim-za-obshtata-ni-kauza-za-dobar-i-dostoen-zhivot.html", "text": "Общинската организация на ГЕРБ в Пещера има стабилна позиция в местната власт. Това каза за Радио „Фокус“ – Пазарджик Десислава Костадинова, общински председател на ГЕРБ - Пещера. Тя обясни, че когато е застанала начело на общинската структура на ГЕРБ в Пещера е заварила не много оптимистична ситуация. „Бяхме загубили местните избори, а имаше и вътрешни противопоставяния. Смятам, че с диалогичност и натрупан организационен опит в работата ми, успях да преобразя структурата. Днес ние сме сплотени и заедно работим за общата ни кауза, а именно добър и достоен живот. Показателни са резултатите ни от проведените избори през последните няколко години. В момента ГЕРБ има мнозинство в Общинския съвет на Пещера, председателят на местния парламент също е от нашата партия. Кметът Николай Зайчев бе издигнат от ГЕРБ и до днес доказва висок професионализъм, признат не само от нашите съграждани. Доказателство за това е, че още в началото на първия си мандат той стана делегат в Комитета на Регионите в Европейския съюз. На парламентарни избори ГЕРБ е неизменно първа политическа сила. Ние сме силен и стабилен отбор, в който опитът и младостта вървят ръка за ръка“, коментира Костадинова.\r\nВаня НИКОЛОВА", "date": "2018.01.27", "title": "Десислава Костадинова, ГЕРБ - Пещера: Ние сме силен отбор и заедно работим за общата ни кауза за добър и достоен живот"}
{"url": "http://www.focus-news.net/news/2018/01/27/2482054/sofiya-katastrofa-mezhdu-dva-leki-avtomobila-e-stanala-v-kv-knyazhevo.html", "text": "Катастрофа между два леки автомобила е станала на път I-1 в кв. \"Княжево\", съобщи читател на Агенция \"Фокус\". Инцидентът е станал преди минути в посока Перник. Движението е затруднено.", "date": "2018.01.27", "title": "София: Катастрофа между два леки автомобила е станала в кв. \"Княжево\""}
{"url": "http://www.focus-news.net/news/2018/01/27/2482049/afp-silna-eksploziya-e-progarmyala-v-kabul-18-dushi-sa-raneni.html", "text": "Силна експлозия е прогърмяла в афганистанската столица Кабул, недалеч от старата сграда на вътрешното министерство, съобщава репортер на AFP. Според данните, взривната вълна е разклатила прозорците на сградата на агенцията в Кабул. Експлозията се е случила в една от гъсто населените части на града, където свой офис има и Европейския съюз.\r\nДанните са потвърдени от министерството на здравеопазването на Афганистан, като най-малко 18 души са ранени. : Цанко Цолов", "date": "2018.01.27", "title": "AFP: Силна експлозия е прогърмяла в Кабул, 18 души са ранени"}
{"url": "http://www.focus-news.net/news/2018/01/27/2482058/ministar-nikolay-nankov-volen-siderov-shte-sadeystva-oshte-sledvashtata-sedmitsa-da-bade-podpisan-protokol-za-sobstvenostta-i-remonta-na-yaz-beli-iskar.html", "text": "Волен Сидеров пое ангажимент да съдейства още в рамките на тази седмица да подпишем тристранен протокол между Столична община, Областна администрация и МРРБ относно собствеността и бъдещите ангажименти по ремонт на стената на яз. „Бели Искър“. Това каза министърът на регионалното развитие и благоустройството Николай Нанков в предаването \"Седмицата\" по \"Дарик радио\" във връзка с ремонта на язовир \"Бели Искър\". Министърът обясни, че има няколко откровени неистини, които се разпространяват по темата. \"МРРБ 2 години, заедно със Столична община и областната администрация в предходно нейно ръководство, е направило немалко, т.е. \"нищо не е направено по темата\" звучи доста спекулативно. На първо място се възложи конструктивно обследване и техническа експертиза от Техническия експертен съвет, за да се установи дали стената е компрометирана, както се твърди в някои доклади на Инициативен комитет\", коментира Нанков и отбеляза, че в конструктивната експертиза е посочено, че при земетресение от 9 степен по скалата на Рихтер, стената на язовира няма да издържи. \"Дали при земетресение от 9 по скала на Рихтер, което не се е случвало по нашите ширини, на територията на България, от над 1 300 000 години, язовир \"Бели Искър\" ще ни е първата грижа?\", попита министърът.\r\n\"Хубаво е да се ремонтира, ще се ремонтира,  но трябва да се подпише тристранен протокол, за което областният управител е бил канен многократно като собственик на язовира\", отбеляза Нанков. \r\nПо думите му 800-те милиона лева, за които се коментира, че са необходими за ремонта на стената на язовира, са една спекулативна, в пъти надвишена цифра. Той обяви, че на база на индикативните стойности, които има според различните варианти сумата варира между 20 и 40 млн. лв. \r\nМинистърът обясни, спорът не е кой ще прави ремонтът, но собствеността е регламентирана в правните норми и право на собственост в случая е дадено на държавата, представлявана от областния управител. \"Областна администрация и областни управители никога и по никакъв начин не са отговаряли и не са извършвали ремонт на язовирни стени. МРРБ го е правило без обаче да е собственик на язовирната стена\", заяви Нанков.\r\nТой отбеляза, че областният управител многократно е заявявал, че няма капацитета да извърши подобни ремонтни дейности, не само финансов, но и експертен, технически. \"Отделно това е практиката - деветте комплексни язовира за питейно-битово снабдяване, като част от политиката във ВиК сектора, се ръководят от МРРБ\", каза още той.Агенция \"Фокус\" припомня:  Преди седмица лидерът на ПП \"АТАКА\" и председател на ПГ на „Обединени патриоти“ Волен Сидеров заяви, че Регионалното министерство се опитва да прехвърли стопанисването на стената на язовир „Бели Искър“ на областния управител на София-област Илиан Тодоров и този казус може да се окаже решаващ за това как той ще гласува на вота на недоверие срещу кабинета. В последствие, при гласуването на вота в зала депутатите от Обединени патриоти единодушно подкрепиха правителството.", "date": "2018.01.27", "title": "Министър Николай Нанков: Волен Сидеров ще съдейства още следващата седмица да бъде подписан протокол за собствеността и ремонта на яз. „Бели Искър“"}
{"url": "http://www.focus-news.net/news/2018/01/27/2482044/protothema-gartsiya-zapochna-sreshtata-mezhdu-aleksis-tsipras-i-kiriakos-mitsotakis.html", "text": "Започна срещата между гръцкия премиер Алексис Ципрас и лидерът на най-голямата опозиционна партия Нова Демокрация Кириакос Мицотакис, съобщава гръцкото издание Protothema. Това е първата от редицата разговори, насрочени за събота, между Ципрас и лидерите на опозиционните формации, в рамките на които ще бъде обсъден въпросът относно спора за името с Македония и срещата на Ципрас с македонския му колега Зоран Заев, провела се в рамките на Световния икономически форум в Давос по-рано тази седмица.\r\nПо-късно предстоят разговори с лидера на ПАСОК Фотини Генимата, председателят на Комунистическата партия Димитрис Куцумбас, Ставрос Теодоракис от То Потами и с лидера на Съюза на центристите Василис Левентис. : Цанко Цолов", "date": "2018.01.27", "title": "Protothema (Гърция): Започна срещата между Алексис Ципрас и Кириакос Мицотакис"}
{"url": "http://www.focus-news.net/news/2018/01/27/2482052/afp-eksploziyata-v-kabul-e-prichinena-ot-kola-bomba-nad-50-dushi-sa-raneni.html", "text": "Експлозията, регистриранa по-рано в събота в Кабул, е причинена от кола-бомба, предава AFP, като се позовава на официални данни. Същевременно болница на италианска неправителствена организация е съобщила, че над 50 души са настанени в лечебното заведение след взрива.\r\nПо-рано бе съобщено за силна експлозия в една от населените части на Кабул, където са разположени и множество дипломатически представителства. : Цанко Цолов", "date": "2018.01.27", "title": "AFP: Експлозията в Кабул е причинена от кола-бомба, над 50 души са ранени"}
{"url": "http://www.focus-news.net/news/2018/01/27/2482060/vidin-zhiteli-na-oblastta-protestirat-s-iskane-za-izgrazhdane-na-magistrala-ot-sofiya-do-vidin-i-uskoryavane-razvitieto-na-severozapadniya-region.html", "text": "Жители от цялата област протестират с искане за изграждане на магистрала от София до Видин и ускоряване развитието на Северозападния регион, предаде репортер на Радио „Фокус“ – Видин. Събралите се протестиращи организираха колона от стотици коли, които потеглиха от центъра на Видин в посока към изхода на града за София. Кола на жандармерията предвождаше протестното шествие, което премина през града. На изхода на Видин в посока София бе блокиран главен път Е-79 от хиляди хора. Развяват се български знамена, на един от плакатите, които носи млада жена пише – „И Видин е в България“. Събралите се хора искат да се ускори изграждането на магистрала за Видин и граничен пункт „Дунав мост“, като посочват, че на този път ежедневно стават тежки катастрофи. Едно от исканията на протестиращите е и изграждане на тунел под прохода Петрохан. \r\nАнна ЛОЗАНОВА", "date": "2018.01.27", "title": "Видин: Жители на областта протестират с искане за изграждане на магистрала от София до Видин и ускоряване развитието на Северозападния регион"}
{"url": "http://www.focus-news.net/news/2018/01/27/2482040/vitseprezidentat-iliyana-yotova-iztsyalo-priemam-predlozhenieto-na-bsp-da-ima-referendum-za-istanbulskata-konventsiya.html", "text": "Приемам изцяло предложението на БСП да има референдум за Истанбулската конвенция. Нека да има референдум, това означава да се разясни този документ на хората. Това каза вицепрезидентът Илияна Йотова в предаването „Тази събота“ по бТВ. „Лично ще се включа в дискусията за Истанбулската конвенция оттук нататък, тогава когато видя пакета от закони, които ще я придружават, когато трябва да се ратифицира от Народното събрание“, заяви тя. \r\nВ отговор на въпрос приема ли тезата на председателя на Народното събрание Цвета Караянчева, че ниският рейтинг на институцията се дължи и на нападките на Румен Радев вицепрезидентът коментира: „Определено не. Влизам в положението ѝ, трябваше да излезе да защити институцията, която представлява“. „Румен Радев не е обидил парламента като институция. Това беше загриженост и тревога“, посочи Илияна Йотова. „Не мога да приема, че една дискусия за ветото на президента по важен въпрос като Антикорупционния закон, който се чака от много години, може да мине формално, дори без да се зачетат в основанията му“, изтъкна вицепрезидентът. „Президентът Румен Радев каза на глас онова, което много българи говорят в най-различни среди, на улицата, в колите си - за това как работи парламентът, какво става в България и как се развиваме занапред“, заяви Илияна Йотова. „Дълго време президентската институция беше нещо, което може да се обажда, но никой да не взема предвид. Обещахме на хората преди една година, че ще говорим за онова, което ги интересува. Без страх ще казваме гледната си точка и ще предлагаме решения“, подчерта тя. \r\nПопитана проява на лош вкус ли беше внасянето на вот на недоверие от БСП в началото на Председателството Илияна Йотова коментира: „По-скоро проява на лош вкус е, когато се опитваме да наложим внушението, че когато България е председател, животът тук трябва да умре“. В отговор на въпрос имали ли са БСП достатъчно основания да поискат вот на недоверие към кабинета по темата корупция тя посочи“ „БСП имаше основание да постави темата струва ми се доста по-рано, още когато течаха дискусиите по Антикорупционния закон“.", "date": "2018.01.27", "title": "Вицепрезидентът Илияна Йотова: Изцяло приемам предложението на БСП да има референдум за Истанбулската конвенция"}
{"url": "http://www.focus-news.net/news/2018/01/27/2482056/reuters-vzrivat-v-kabul-e-prichinen-ot-bomba-skrita-v-lineyka-ne-e-izyasnen-broyat-na-zaginalite.html", "text": "Взривно устройство, скрито в линейка, е причинило експлозията в Кабул, съобщава Reuters. Експлозията се е случила на полицейски контролно-пропускателен пункт в гъсто населен квартал и близо до международни дипломатически представителства. \r\nГоворител на министерството на здравеопазването разкри, че ранените са май-малко 80 души, има и загинали, но техният брой не е изяснен. \r\nОчевидец е разкрил, че линейката се е приближила до бариерата, след което е избухнала. \r\nИнцидентът се случва само седмица след като талибани нападнаха хотел „Интерконтинентал“, където бяха убити повече от 20 души. : Цанко Цолов", "date": "2018.01.27", "title": "Reuters: Взривът в Кабул е причинен от бомба, скрита в линейка, не е изяснен броят на загиналите"}
{"url": "http://www.focus-news.net/news/2018/01/27/2482064/afp-broyat-na-ubitite-v-kabul-dostigna-40-dushi-140-sa-raneni.html", "text": "Броят на убитите при атентата в Кабул достигна 40 души, други 140 са ранени, съобщиха от министерството на здравеопазването на страната, предава AFP .\r\nПо рано говорител на вътрешното министерство разки, че „атентаторът е използвал линейка за да премине през контролно-пропускателни пунктове. Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство“.\r\nТалибаните са поели отговорност за атаката, само седмица след като техни бойци нападнаха хотел „Интерконтинентал“ в града, при което загинаха над 20 души. : Цанко Цолов", "date": "2018.01.27", "title": "AFP: Броят на убитите в Кабул достигна 40 души, 140 са ранени"}
{"url": "http://www.focus-news.net/news/2018/01/27/2482068/ria-novosti-polsha-se-nadyava-na-postoyanno-voenno-prisastvie-na-sasht-v-stranata.html", "text": "Полша се надява САЩ да запазят за постоянно военното си присъствие на територията на страната, това е заявил външният министър Яцек Чапутович, предава РИА Новости.\r\n„Наличието на американски военни в Полша ни дава, на нас поляците, чувство за безопасност, за което ние сме благодарни“, заяви в събота първият дипломат на Варшава. Чапутович допълни, че „ние се надяваме това присъствие да бъде за постоянно“. \r\nКъм момента в Полша са разположени около 3,500 американски военнослужещи. \r\nВ събота американският държавен секретар Рекс Тилърсън е на посещение в страната. : Цанко Цолов", "date": "2018.01.27", "title": "РИА Новости: Полша се надява на постоянно военно присъствие на САЩ в страната"}
{"url": "http://www.focus-news.net/news/2018/01/27/2482059/protothema-gartsiya-zavarshi-sreshtata-na-aleksis-tsipras-i-kiriakos-mitsotakis.html", "text": "Срещата между гръцкия премиер Алексис Ципрас и Кириакос Мицотакис, лидер на опозиционната партия „Нова демокрация“ е завършила, предава Protothema. Разговорите между двамата продължиха повече от 45 минути, като Мицотакис е съобщил, че по-късно в събота ще направи изявление относно срещата. \r\nТова бе първата консултация, които Ципрас проведе с опозицията в рамките на планираните срещи с водещи политици, насрочени за събота. Предстоят разговори с лидера на ПАСОК Фотини Генимата, председателя на Комунистическата партия Димитрис Куцумбас, Ставрос Теодоракис от То Потами и с лидера на Съюза на центристите Василис Левентис, по време на които премиерът ще обсъди развитието на въпроса, засягащ спора за името с Македония и неговата среща с македонския министър-председател Зоран Заев. : Цанко Цолов", "date": "2018.01.27", "title": "Protothema (Гърция): Завърши срещата на Алексис Ципрас и Кириакос Мицотакис"}
{"url": "http://www.focus-news.net/news/2018/01/27/2482063/glasat-na-amerika-makedoniya-posolstvoto-na-sasht-v-skopie-podkrepya-usiliyata-na-makedoniya-i-gartsiya-za-razreshavane-na-dalgogodishniya-spor-za-imeto.html", "text": "Посолството на САЩ в Скопие подкрепя усилията на Македония и Гърция в рамките на ООН за разрешаване на дългогодишния спор за името, пише македонското електронно издание \"Гласът на Америка\", в коментар на гръцко-македонските разговори по спора за името.\r\nВ отговора на американската дипломатическа мисия в македонската столица се казва още, че \"САЩ призовават и двете страни заедно да работят за изграждане на доверието, което може да доведе до намирането на взаимно приемливо решение.\" \r\n\"Гласът на Америка\" отбелязва, че след срещата на премиерите на двете страни в рамките на икономическия форум в Давос, в Атина и в Скопие се провеждат интензивни консултации с лидерите на опозиционните политически партии.", "date": "2018.01.27", "title": "\"Гласът на Америка\" (Македония): Посолството на САЩ в Скопие подкрепя усилията на Македония и Гърция за разрешаване на дългогодишния спор за името"}
{"url": "http://www.focus-news.net/news/2018/01/27/2482067/plovdiv-povreda-v-klimatichnata-instalatsiya-e-prichinata-za-pozhara-v-magazin-za-drehi-na-bul-tsar-boris-iii-obedinitel.html", "text": "Повреда в климатичната инсталация е причината за пожара в магазин за продажба на дрехи втора употреба на бул. „Цар Борис III Обединител“ в Пловдив. Това съобщиха за Радио „Фокус“ – Пловдив от Регионалната дирекция „Пожарна безопасност и защита на населението“ в Пловдив. Сигналът за пожара в магазина е подаден в 07.18 часа тази сутрин. Два противопожарни екипа са погасили пламъците. При пожара няма пострадали хора, но са нанесени сериозни материални щети.\r\nТони МИХАЙЛОВ", "date": "2018.01.27", "title": "Пловдив: Повреда в климатичната инсталация е причината за пожара в магазин за дрехи на бул. „Цар Борис III Обединител“"}
{"url": "http://www.focus-news.net/news/2018/01/27/2482061/afp-pri-vzriva-v-kabul-sa-ubiti-17-i-raneni-110-dushi.html", "text": "При взрива на кола бомба в Кабул са убити 17 и ранени 110 души, съобщи говорител на вътрешното министерство на Афганистан, предава AFP. \r\nСъгласно разпространените данни, „атентаторът е използвал линейка за да премине през контролно-пропускателни пунктове. Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство“.\r\nТалибаните са поели отговорност за атаката, само седмица след като техни бойци нападнаха хотел „Интерконтинентал“ в града, при което загинаха над 20 души. : Цанко Цолов", "date": "2018.01.27", "title": "AFP: При взрива в Кабул са убити 17 и ранени 110 души"}
{"url": "http://www.focus-news.net/news/2018/01/27/2482072/sofiya-protest-blokira-okolovrastnoto-shose-v-stolitsata.html", "text": "Проектът за парк „Изток” изкара на протест жители на столичния квартал „Горубляне” и те блокираха Околовръстното шосе, предаде бТВ. Хората недоволстват срещу плановете на общината да създаде парк върху частните им имоти. Според протестиращите около 500 фамилии са засегнати от проекта, който предвижда върху 1250 декара между кварталите „Младост” и „Горубляне” да бъдат изградени зелени площи и атракции. Хората настояват паркът да бъде направен върху общински терени, а не върху частните им имоти. \r\nПротестиращите блокират кръстовището на бул. „Самоковско шосе” и Околовръстния път за по 10 минути на половин час.", "date": "2018.01.27", "title": "София: Протест блокира Околовръстното шосе в столицата"}
{"url": "http://www.focus-news.net/news/2018/01/27/2482070/d-r-angel-kunchev-v-nikakav-sluchay-lechenieto-na-virusna-infektsiya-ne-tryabva-da-bade-s-antibiotitsi-ne-pomagat-a-mogat-i-da-uslozhnyat-situatsiyata.html", "text": "Лечението на вирусна инфекция в никакъв случай не трябва да бъде с антибиотици. Не само, че не помагат, а напротив - могат и да усложнят ситуацията. Това каза за Агенция „Фокус“ главният държавен здравен инспектор д-р Ангел Кунчев. „Признаците, че е време един болен да приема антибиотик са: по-интензивни симптоми повече от 3 дни, задържане на температурата на високи нива и най-вече промяната на кашлицата от суха и дразнеща към дълбока и влажна. Това в повечето случаи означава наличие на допълнителна бактериална инфекция“, обясни той. „Преценката кога да се включат в лечението антибиотици, ако е наложително, трябва да бъде на лекар“, коментира д-р Кунчев. „Симптомите са типичните за грипа. Трудно могат да се объркат, тъй като за разлика от другите респираторни заболявания е доста засегнато общото състояние“, посочи главният държавен здравен инспектор. „Човек се чувства неразположен и силно отпаднал. Има главоболие и температура, с болки по мускулите и ставите, дразнят го шумът и светлината. В поне половината от случаите се налага болният да си остане вкъщи, на легло поне за 2-3 дни. Това е добре, защото намалява шансовете за развитие на усложнения и да зарази други хора“, каза още Ангел Кунчев.\r\nБиляна ИВАНОВА", "date": "2018.01.27", "title": "Д-р Ангел Кунчев: В никакъв случай лечението на вирусна инфекция не трябва да бъде с антибиотици - не помагат, а могат и да усложнят ситуацията"}
{"url": "http://www.focus-news.net/news/2018/01/27/2482069/blagoevgrad-dve-kucheta-byaha-osinoveni-v-ramkite-na-kampaniyata-ne-kupuvay-osinovi.html", "text": "Две кучета бяха осиновени в рамките на кампанията „Не купувай, осинови“ в Благоевград, предаде репортер на Радио „Фокус“ – Пирин. Инициативата се провежда под егидата на кмета д-р Атанас Камбитов. На изложението имаше както малки кученца, така и по-големи. Първото осиновено бе от по-големите. Домашният любимец, който до този момент живееше в приюта на Община Благоевград, от днес има нов дом в град Дупница. Осиновителят, който се казва Георги, коментира, че не се притеснява от това, че взима по-голямо куче. Той заяви, че за него не е проблем и това, че животното не е породисто, дори напротив. „Исках да взема голямо куче, а не по-малко. Това, че кучето не е породисто, не ме притеснява, защото те са много по-издръжливи и по-лесно свикват с новата среда“, каза още осиновителят. Той добави, че ще кръсти кучето Линда, тъй като така се е казвало и предишното му.\r\nВ рамките на инициативата бе осиновено и едно от бебетата кученца. То отиде в дома на семейство с две деца от Благоевград. Децата бяха тези, които избраха кое от кучетата ще се прибере с тях. Бащата на децата заяви, че цялото семейство ще се грижи за кученцето. „Ще го гледаме така, както гледаме и децата си“, коментира осиновителят.\r\nКампанията ще продължи още няколко часа. Тя се провежда на площадното пространство между Регионален исторически музей – Благоевград и Младежки дом.\r\nНовите собственици на кучетата подписаха договори за осиновяване с НПО „Оскар и Лора“, които се грижат за кучетата. Предвижда се веднъж месечно те да организират подобни изложения в града, за да могат да намерят дом на повече кучета.\r\nЛивия НИНОВА", "date": "2018.01.27", "title": "Благоевград: Две кучета бяха осиновени в рамките на кампанията „Не купувай, осинови“"}
{"url": "http://www.focus-news.net/news/2018/01/27/2482073/sport-grigor-dimitrov-e-igral-s-kontuziya-na-austrelian-oupan-uchastieto-mu-v-sofiya-oshte-ne-e-100-sigurno.html", "text": "Григор Димитров е играл с контузия на Аустрелиън Оупън, а травмата в рамото все още го мъчи. Това разкри най-добрият български  тенисист по време на пресконференция преди стартиращия на 4 февруари у нас турнир в София.\r\n\"Рамото ми е преуморено. Имах болки в последните три мача. Доволен съм от представянето си, но трябва да се съобразявам с това, което иска тялото ми. Дал съм си почивка тези дни и чакам някои резултати от изследванията. В следващите дни ще видя дали ще мога да тренирам нормално. Ще преценим дали да участвам или да си почивам, за да се запазя за останалата част от сезона\", призна Димитров на пресконференция в София, като подчерта, че участието му на турнира в столицата все още не е 100% сигурно.", "date": "2018.01.27", "title": "Спорт: Григор Димитров е играл с контузия на Аустрелиън Оупън, участието му в София още не е 100% сигурно"}
{"url": "http://www.focus-news.net/news/2018/01/27/2482066/lokalno-makedoniya-gratskiyat-premier-tsipras-obeshta-na-prezidenta-pavlopulos-da-prodalzhi-usiliyata-za-razreshavaneto-na-27-godishniya-spor-za-imeto.html", "text": "Гръцкият премиер Алексис Ципрас е обещал на президента Прокопис Павлопулос да продължи усилията за разрешаването на 27-годишния спор за името след позитивната си среща с министър-председателя на Македония, Зоран Заев, пише скопското електронно издание \"Локално\" в коментар на консултациите в Атина.\r\nСпоред \"Локално\" Ципрас е декларирал готовност за продължаване на позитивните усилия и е констатирал, че \"съществуват много конфликти, които тежат на гръцката външна политика и които няма да бъдат разрешени лесно, но в ако не бъдат разрешени в бъдеще ще доведат до още по-големи проблеми за Гърция.\"", "date": "2018.01.27", "title": "\"Локално\" (Македония): Гръцкият премиер Ципрас обеща на президента Павлопулос да продължи усилията за разрешаването на 27-годишния спор за името"}
{"url": "http://www.focus-news.net/news/2018/01/27/2482078/pregled-na-mezhdunarodnite-novini-do-13-chasa-agentsiya-fokus.html", "text": "Започна протестът на опозицията в албанската столица Тирана, предизвикан от политиката на правителството и премиера Еди Рама. Демонстрациите са организирани от Демократическата партия, според която Албания се е превърнала в държава на наркотици и купени избори. Социалното движение за интеграция също подкрепя протеста.\r\nВ петък американското посолство в Тирана призова гражданите си в страната да избягват местата, където се провеждат протестите. Полицейското присъствие в Тирана е подсилено. \r\n*** Полша се надява САЩ да запазят за постоянно военното си присъствие на територията на страната, това е заявил външният министър Яцек Чапутович.\r\n„Наличието на американски военни в Полша ни дава, на нас поляците, чувство за безопасност, за което ние сме благодарни“, заяви в събота първият дипломат на Варшава. Чапутович допълни, че „се надяваме това присъствие да бъде постоянно“. \r\nКъм момента в Полша са разположени около 3,500 американски военнослужещи. \r\nВ събота американският държавен секретар Рекс Тилърсън е на посещение в Полша. \r\n*** Броят на убитите при атентата в Кабул достигна 40 души, други 140 са ранени, съобщиха от министерството на здравеопазването на страната.\r\nПо рано говорител на вътрешното министерство разки, че „атентаторът е използвал линейка за да премине през контролно-пропускателни пунктове. Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство“.\r\nТалибаните са поели отговорност за атаката, само седмица след като техни бойци нападнаха хотел „Интерконтинентал“ в града, при което загинаха над 20 души. \r\n*** Срещата между гръцкия премиер Алексис Ципрас и Кириакос Мицотакис, лидер на опозиционната партия „Нова демокрация“ е завършила. Разговорите между двамата продължиха повече от 45 минути, като Мицотакис е съобщил, че по-късно в събота ще направи изявление относно срещата. \r\nТова бе първата консултация, които Ципрас проведе с опозицията в рамките на планираните срещи с водещи политици, насрочени за събота. Предстоят разговори с лидера на ПАСОК Фотини Генимата, председателя на Комунистическата партия Димитрис Куцумбас, Ставрос Теодоракис от То Потами и с лидера на Съюза на центристите Василис Левентис, по време на които премиерът ще обсъди развитието на въпроса, засягащ спора за името с Македония и неговата среща с македонския министър-председател Зоран Заев. \r\n*** Македонският външен министър Никола Димитров също ще участва на насрочената за по-късно в събота среща между премиера Зоран Заев и водещи политици от страната. По време на разговорите Заев, Димитров, президента Георги Иванов, лидера на ВМРО-ДПМНЕ Християн Мицковски и председателя на Демократичния съюз за интеграция Али Ахмети, ще обсъдят предложените на 17 януари идеи за промяна  на името на Македония. На среща в Ню Йорк, специалният представител на ООН относно спора за името Матю Нимиц предложи имената „Нова Македония“, „Северна Македония“, „Вардарска Македония“, „Горна Македония“ и Република „Македония (Скопие)“. \r\nПо-късно в събота гръцкият премиер Алексис Ципрас също ще проведе консултации по въпроса с опозицията. \r\n*** Започна вторият ден от втория тур на президентските избори в Чешката република. На започналия в петък балотаж, гражданите избират между сегашния държавен глава Милош Земан и бившия председател на Чешката академия на науките Иржи Драхош. \r\nНа първия тур Земан спечели най-голямата част от гласовете, отчитайки подкрепа от 38,56%, докато за Драхош гласуваха 26,60% от гражданите. \r\nИзборите в Чешката република се провеждат традиционна в два дни. Секциите в петък работеха от 15:00 до 23:00 часа българско време, докато в събота урните затварят врати в 15:00 часа българско време. По време на първия ден от вота, гласоподавателната активност бе 50%. \r\n*** В събота македонски патриотични организации ще проведат протест пред сградата на Парламента в знак на недоволство заради Закона за езиците. \r\nДемонстрации са насрочени и за понеделник, 29 декември, когато противоречивият закон, според който албанският език ще стане втори официален в държавата, ще бъде гласуван в Народното събрание. \r\nПо-рано законът бе приет от управляващото мнозинство, но държавният глава Георги Иванов отказа да го подпише и върна за ново обсъждане от народните представители. Опозиционната ВМРО-ДПМНЕ, която от средата на декември бойкотираше заседанията на Парламента, обяви, че ще участва в дебатите около закона в понеделник.\r\n*** Френската столица Париж се готви за опасноста от наводнения след като нивото на река Сена продължава да се покачва. Домовете и сградите разположени край коритото на реката се намират в готовност за евакуация, след като водата вече е заляла някои мазета в града заради обилните дъждове от тази седмица. \r\nОчаква се в събота и неделя нивото на Сена да се покачи още, като към момента реката е заляла някои от пътищата около бреговете си. Преустановен е речният транспорт по Сена, тъй като корабите не могат да преминат под градските мостове заради високото ниво на реката. \r\nЛувърът затвори своите по-ниски нива, текат дейности по пренасяне на безопасно място намиращите се на по-ниските нива на сградата експонати.\r\n***", "date": "2018.01.27", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/27/2482075/makfaks-makedoniya-v-albaniya-zapochna-protestat-na-opozitsiyata.html", "text": "Започна протестът на опозицията в албанската столица Тирана, предизвикан от политиката на правителството и премиера Еди Рама, съобщава македонската агенция “Макфакс“. Демонстрациите са организирани от Демократическата партия, според която Албания се е превърнала в държава на наркотици и купени избори. Социалното движение за интеграция също подкрепя протеста.\r\nВ петък американското посолство в Тирана призова гражданите си в страната да избягват местата, където се провеждат протестите. Полицейското присъствие в Тирана е подсилено. : Цанко Цолов", "date": "2018.01.27", "title": "„Макфакс“ (Македония): В Албания започна протестът на опозицията"}
{"url": "http://www.focus-news.net/news/2018/01/27/2482077/targovishte-shofyor-i-2-godishno-dete-sa-postradali-pri-katastrofa-na-pat-ii-51-v-rayona-na-selo-gloginka.html", "text": "Шофьор и 2-годишно дете са пострадали при катастрофа на път II-51 в района на село Глогинка. Това съобщиха от ОДМВР - Търговище. Сигналът за инцидента е подаден в 11.44 часа днес на тел. 112 в РУ - Попово. В катастрофата са участвали два автомобила, които са се ударили на път II-51 Бяла - Попово - Дралфа до разклона за село Глогинка, община Попово. По предварителна информация в инцидента са пострадали водачът на единия автомобил и 2-годишно дете. Предстои извършване на оглед на местопроизшествието, като до приключването му на пътуващите от Попово за Търговище МПС ще бъде предложен обходен маршрут през град Омуртаг, а за пътуващите в обратна посока – от кръстовището до с. Дралфа - с. Маково – с. Еленово – с. Ломци – гр. Попово.", "date": "2018.01.27", "title": "Търговище: Шофьор и 2-годишно дете са пострадали при катастрофа на път II-51 в района на село Глогинка"}
{"url": "http://www.focus-news.net/news/2018/01/27/2482076/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщи за Радио „Фокус“ – Пирин дежурният служител на пункта. На останалите пунктове между България и Гърция, трафикът също се извършва без проблеми.\r\nЛивия НИНОВА", "date": "2018.01.27", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2018/01/27/2482062/d-r-angel-kunchev-pikat-na-gripnata-epidemiya-shte-bade-sledvashtata-sedmitsa-a-sled-tova-shte-zapochne-ryazak-spad.html", "text": "Пикът на грипната епидемия ще бъде достигнат следващата седмица, а след това ще започне рязък спад. Това каза за Агенция „Фокус“ главният държавен здравен инспектор д-р Ангел Кунчев. „Спадът вече започна в областите Перник и Пазарджик, които обявиха епидемия, и вече излязоха от нея“, посочи той. „1/3 от областите в страната са обявили епидемия. Вероятно в началото на другата седмица и други ще достигнат до епидемия“, коментира д-р Кунчев. „За България средната заболеваемост достигна 190 на 200 хил. души. В районите, които са обявили епидемия, заболелите са над 220-250 до над 300-400 в Благоевград, където е най-високата заболеваемост“, обясни той.\r\nБиляна ИВАНОВА", "date": "2018.01.27", "title": "Д-р Ангел Кунчев: Пикът на грипната епидемия ще бъде следващата седмица, а след това ще започне рязък спад"}
{"url": "http://www.focus-news.net/news/2018/01/27/2482081/ministar-nikolina-angelkova-v-bookingcom-nyama-da-badat-reklamirani-mesta-za-nastanyavane-za-koito-sme-podali-signal-che-ne-sa-registrirani-po-zakona-na-turizma.html", "text": "В booking.com няма да бъдат рекламирани места за настаняване, за които сме подали сигнал, че не са регистрирани по Закона на туризма. Това стана ясно от думите на министъра на туризма Николина Ангелкова в предаването \"Седмицата\" по \"Дарик радио\". Тя коментира срещата си с Петер Лохбийлер директор на „Публични дейности“ към booking.com, по време на Световния икономически форум в швейцарския град Давос. \"Успяхме да се договорим нещо много важно и предстои да го формализираме писмено. Знаете, че има редица оплаквания за това, че хотели и изобщо места за настаняване, които се рекламират в booking, всъщност не са регистрирани по Закона на туризма и извършват нелоялна конкуренция и не си плащат съответните данъци и такси. Договорихме се, когато имаме такива сигнали, да информираме Booking и те да не бъдат образно казано \"качвани\" на платформата, за да се рекламират\", обясни министър Ангелкова.\r\n\"Самият той ми обясни, че когато се попълват електронно заявленията на местата за настаняване, за да могат да участват в платформата, те отбелязват, че са запознати с условията на компанията, в които ясно е записано, че всяко едно място за настаняване, което се рекламира, трябва да отговаря на изискванията на законите в собствената си страна. Когато такъв официален сигнал бъде подаден от нас като Министерство на туризма, те ще поемат ангажимент същите да не бъдат рекламирани\", каза още министърът на туризма.\r\nТя заяви, че се надява с вторите промени в Закона за туризма да се финализира работата по създаване на Туристически инспекторат в Министерството на туризма, който да следи именно за такива нелоялни практики. \"Министерството съществува от 2014 г., тогава стартирахме прехвърлянето на функции, които му се полагат и контролът трябва да бъде там\", коментира Николина Ангелкова\". \"Контролът трябва да е в Министерството, защото имайки такъв туристически инспекторат, ще има капацитета да съдейства с такива платформи и по този начин да се борим със сивата икономика и нелоялната конкуренция\", добави министър Ангелкова.\r\nПо думите ѝ контролът е обвързан и с една друга тема, за която предстои сериозен дебат - обединяването на бранша. Според нея ако има единна организация, около която да се обединят представителите на бранша, те ще могат да участват в процедурите по категоризация на местата за настаняване и да се избегнат случите на нарушения. По този начин ще има ясно разпределение на функциите между Министерството и бранша.", "date": "2018.01.27", "title": "Министър Николина Ангелкова: В booking.com няма да бъдат рекламирани места за настаняване, за които сме подали сигнал, че не са регистрирани по Закона на туризма"}
{"url": "http://www.focus-news.net/news/2018/01/27/2482080/daniela-kostova-obshtina-asenovgrad-tri-pati-vinoto-e-spasyavalo-grada-ot-izchezvane-prez-vekovete.html", "text": "Три пъти виното е спасявало Асеновград от изчезване през вековете. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград, във връзка с предстоящото 26-о издание на Празниците на виното в града. По думите ѝ част от културното наследство на Асеновград е неизменно свързано с вековните традиции на производство на вино по тези земи. „Виното е спасило града след набезите и своеволията на кърджалиите, след опожаряването на града от тях и след много болести. Хората, които са оцелявали след всичките тези набези през вековете и са се връщали, са заварвали лозите все още живи. И тези лози са давали плод, от тях е излизало хубаво вино и то е тръгвало по пазарите из цяла Европа. Хората просто са продължавали напред. Виното е един от основните поминъци в нашия край и е много повече от напитка“, каза още Даниела Костова.\r\nЕкспертът в отдел „Култура“ на Община Асеновград добави, че Празниците на виното в града са с огромно значение за асеновградчани. „1 февруари – Деня на лозарите и винарите, е един от основните празници в Асеновград още от дълбока древност“, посочи Даниела Костова.\r\nТони МИХАЙЛОВ", "date": "2018.01.27", "title": "Даниела Костова, Община Асеновград: Три пъти виното е спасявало града от изчезване през вековете"}
{"url": "http://www.focus-news.net/news/2018/01/27/2482071/meta-makedoniya-darzhavniyat-vrah-shte-tarsi-konsensus-po-predlozheniyata-na-mediatora-nimits-za-imeto.html", "text": "Държавният връх на Македония на днешното си заседание ще търси консенсус по предложенията на медиатора Нимиц за името, предава скопската агенция \"Мета\".\r\nСпоред агенция срещата в \"Клуба на депутата\" ще започне в 18.00 ч. местно време (19.00 ч. българско време).\r\n\"Мета припомня, че следващата визита на посредника Матю Нимиц в Скопие и Атина ще бъде в периода 29 януари - 1 февруари 2018 г.", "date": "2018.01.27", "title": "\"Мета\" (Македония): Държавният връх ще търси консенсус по предложенията на медиатора Нимиц за името"}
{"url": "http://www.focus-news.net/news/2018/01/27/2482084/api-dvizhenieto-po-patya-sofiya-pernik-pri-mestnostta-cherniya-kos-se-izvarshva-v-edna-lenta-poradi-ptp.html", "text": "Движението по пътя София-Перник при местността „Черния кос“, се извършва в една лента, поради ПТП. Това съобщиха от пресцентъра на Агенция „Пътна инфраструктура“. Трафикът се регулира от „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.01.27", "title": "АПИ: Движението по пътя София-Перник при местността „Черния кос“, се извършва в една лента, поради ПТП"}
{"url": "http://www.focus-news.net/news/2018/01/27/2482082/milka-hristova-bsp-sofiya-ima-nachini-za-spravyane-s-mrasniya-vazduh-v-sofiya-no-te-ne-sa-v-merkite-koito-stolichniyat-obshtinski-savet-prie.html", "text": "Има начини за справяне с мръсния въздух в София, но те не са в мерките, които Столичният общински съвет (СОС) прие на сесията в четвъртък. Това заяви заместник-председателят на СОС от БСП Милка Христова, съобщиха от пресцентъра на БСП -\r\n София. \"Основният недостатък на мерките, които СОС прие, е фактът, че те се опитват да решават последиците от проблема. Не дават възможност изобщо за избягване на този проблем\", коментира заместник-председателят на СОС от БСП. \"Столична община трябваше да търси подкрепа и от държавата, за да може и с много законодателни промени, да постигне ефект както по отношение на транспортния трафик, така и на битовото отопление. И по този начин изобщо да не допускаме замърсяване на въздуха. Аз искрено се надявам, че хората ще откликнат на призива на кмета на София и на СОС да не използват личните си автомобили. Но познавайки психологията на гражданите, този призив ще си остане само едно добро пожелание. Мисля, че работата по решаването на проблема със замърсения въздух тепърва предстои. Тези мерки са някакво начало, но те по никакъв начин няма да успокоят хората, живеещи в замърсените квартали\", каза още Христова. Тя предложи да бъде направена промяна в Наредбата за отдаване под наем на общинските жилища. \"Тази идея дойде от самите граждани, които неколкократно посещаваха Столична община. Говоря за представители на Инициативни комитети от кварталите \"Люлин\" и \"Красна поляна\", каза тя. \"Столична община има наематели. Тези наематели в голямата си част са във Виетнамските общежития в \"Красна поляна\", които според гражданите, са основни причинители на замърсяването на въздуха. Мисля, че в договорите за наем може да поставим ново условие. Например, че при използване на горива, които са в нарушение на наредбата за горене на отпадъци, гражданите, допуснали това, ще бъдат санкционирани до степен изваждане от жилищата им. А държавата може да помогне веднага, като започне да отпуска енергийните помощи само и единствено тогава, когато отоплението е централно или се извършва с електричество\", добави Христова.", "date": "2018.01.27", "title": "Милка Христова, БСП - София: Има начини за справяне с мръсния въздух в София, но те не са в мерките, които Столичният общински съвет прие"}
{"url": "http://www.focus-news.net/news/2018/01/27/2482087/poslednata-grupa-na-26-ta-natsionalna-antarkticheska-ekspeditsiya-shte-zamine-za-ostrov-livingstan-na-28-yanuari.html", "text": "На 28 януари в 19.05 часа от Терминал 2 на Летище \"София\" по маршрута Рим – Сантиаго де Чили – Пунта Аренас – о-в Кинг Джордж – о-в Ливингстън заминава последната група на 26-та Национална антарктическа експедиция. Това съобщиха от пресцентъра на Български антарктически институт. Това са геолозите д-р Камен Бонев и д-р Дочо Дочев, лекаря д-р Мартин Любомиров, логистиците Мирослав Цвятков и Николай Николов и екипа, работещ по международен образователен проект – писателката и физичка Людмила Филипова и астро-физика Нуно Перейра от Университета в Бежа (Португалия).\r\nПаралелно по сателитния телефон командирът на Антарктическата ни станция „Св. Кл. Охридски“, инж. Йордан Йорданов съобщи, че всички са в добро здраве, изпълняват предвидените дейности по график и очакват новото попълнение.", "date": "2018.01.27", "title": "Последната група на 26-та Национална антарктическа експедиция ще замине за остров Ливингстън на 28 януари"}
{"url": "http://www.focus-news.net/news/2018/01/27/2482086/ministar-neno-dimov-kachestvoto-na-atmosferniya-vazduh-e-edin-ot-nay-serioznite-problemi-koyto-se-razpoznava-ne-samo-v-balgariya-no-i-v-tseliya-evropeyskiya-sayuz.html", "text": "Качеството на атмосферния въздух е един от най-сериозните проблеми, който се разпознава не само в България, но и в целия Европейския съюз. Това каза в интервю за обзорното предаване „Метроном“ на Радио „Фокус“ министърът на околната среда и водите Нено Димов, по повод факта, че това е един от основните приоритети на неговия ресор по време на Българското председателство на Съвета на ЕС. Димов добави, че около 16 държави не изпълняват критериите и са в различни фази на съдебна процедура от страна на Европейската комисия. Министър Нено Димов каза още, че пред депутатите в Европейския парламент е очертал и двата приоритета на България – качеството на атмосферния въздух и по-доброто регулиране законодателството, за да може мерките, които се взимат, да дадат по-високи резултати. \r\n„Едно от най-напредналите досиета, по които ще работи Българското председателство, е темата за мониторинг и докладване емисиите на въглероден диоксид от тежкотоварните МПС. Очакваме през февруари да започнат триалозите между Европейската комисия, Европейския парламент и Съвета. Второто е регламентът за стандартите за емисии от леки и лекотоварни автомобили. В края на месец януари очакваме и ревизията на Директивата за питейните води. Минипакетът „Кръгова икономика“, който буквално излезе преди седмица от Комисията, е също един от сериозните ни приоритети. През месец март очакваме да проведем политически дебат по него и амбицията ни е за месец юни да подготвим заключение“, уточни министър Нено Димов. Той каза още, че при представянето на българските приоритети в сферата на околната среда в Брюксел е отправил покана към депутатите от Европейския парламент да участват на 5 и 6 февруари, когато страната ни ще бъде домакин на среща на високо ниво за иновации в сферата на атмосферния въздух. Министърът на околната среда и водите подчерта, че търсенето на баланс между стремежа за икономическо развитие, екология и опазване на околната среда е труден, но възможен.", "date": "2018.01.27", "title": "Министър Нено Димов: Качеството на атмосферния въздух е един от най-сериозните проблеми, който се разпознава не само в България, но и в целия Европейския съюз"}
{"url": "http://www.focus-news.net/news/2018/01/27/2482088/ministar-nikolina-angelkova-sredno-s-1-mln-poveche-sa-chuzhdestrannite-turisti-u-nas-prez-vsyaka-godina-ot-sazdavane-na-ministerstvoto.html", "text": "Средно с 1 млн. повече са чуждестранните туристи у нас през всяка година от създаване на министерството. Това каза министъра на туризма Николина Ангелкова в предаването \"Седмицата\" по \"Дарик радио\".Очакваме да бъде отчетена много успешна 2017 г., която да надгради резултатите от рекордната в туризма 2016-а. В понеделник ще бъдат обявени новите данни за цялата 2017 г. и ние се надяваме да сме се приближили до около 9 млн. чужди туристи. За настоящата 2018-а залагаме цел те да станат 10 млн. \r\nТя подчерта още, че България става все по-разпознаваема туристическа дестинация, което е проличало и от последните ѝ международни срещи. Министърът поясни, че основната тема на последните й разговори на международните форуми в Мадрид и Венеция е била да се обърне вниманието на целевите пазари към страната като целогодишна дестинация и място за добри инвестиции в туризма. С министъра на туризма на Гърция Елена Кунтура обсъждахме възможността за съвместни туристически продукти по отношение на далечни пазари, включително Китай, защото туристите от тази страна искат да посетят няколко държави, идвайки в Европа. Ето защо е добре да обединим усилията си. Със Сърбия също имаме вече протокол за сътрудничество и създаване на такива съвместни продукти, акцентира Николина Ангелкова.  \r\nТя потвърди, че интересът към предстоящия летен сезон  у нас не отслабва и 90 процента от 5-звездните хотели вече са резервирани. Вървим в посока за привличане на висок клас туристи, което се доказва и от статистиките – ръстът на приходите изпреварва ръста на входящите туристи, и съвсем логично големите инвеститори са привлечени от идеята за изграждане на нови обекти с 4 и 5 звезди по Черноморието и в големите градове. \r\nБългария става все по-популярна и в по-далечни държави. В  САЩ например миналата година започнахме пилотна кампания за рекламиране на страната и ръстът на американските туристи за 2017 е близо 10 на сто. България участва във всички изложения и работи активно за дигитализацията на рекламата си и присъствието в интернет, каза Николина Ангелкова. \r\nМинистърът обърна внимание и на българското председателство на Съвета на ЕС, което е изключително важно - в момента сме във  фокуса на света. Нашата цел е максимално да покажем страната си и ще използваме всички форуми по програмата – в София, Варна, В. Търново и др., за да я представим. \r\nПо отношение на зимния сезон министър Ангелкова изрази надежда за очаквани ръстове от около 5 процента, което да надгради миналия много успешен ски сезон. Тя отново подчерта, че развитието на планинския и зимния туризъм е невъзможно без повече инвестиции. Министерството на туризма винаги е било за изграждането на лифтове като най-екологично средство за целогодишен достъп до планините. И това важи не само за Банско, но и за другите региони, но трябва да става изцяло според изискванията на българското и европейското законодателство.\r\nС решението си правителството даде възможност да се строи в буферната зона на Банско, но само на спортно-технически съоръжения, наблегна министърът. От тук нататък предстои да бъде внесено инвестиционно намерение, което подлежи на екологична оценка и ред други процедури по съгласуване и обществено обсъждане.  \r\nМинистър Ангелкова поясни също, че резултатите от управлението на морските плажове през последните две години са много добри, намален е броят и на неохраняемите ивици. Туристическата администрация ще продължи да работи за групирането на плажовете. Важно е те да имат стопани, за да е осигурено почистването, водното спасяване и другите дейности. Това е важно не само за потребителите, но и за туроператорите, които искат да са сигурни за пребиваването на своите клиенти.", "date": "2018.01.27", "title": "Министър Николина Ангелкова: Средно с 1 млн. повече са чуждестранните туристи у нас през всяка година от създаване на министерството"}
{"url": "http://www.focus-news.net/news/2018/01/27/2482083/tass-predstaviteli-na-kyurdite-shte-prisastvat-na-kongresa-za-siriya-v-sochi.html", "text": "Представители на кюрдските ще присъстват на конгреса относно бъдещето на Сирия, организиран от Русия, Иран и Турция в Сочи и насрочен за 29 и 30 януари, предава ТАСС. Това е заявил говорителят на руското външно министерство Мария Захарова по време на интервю за местна телевизия. \r\n„Те ще дойдат“, увери Захарова, като отбеляза, че е било изключително трудно да се осигури кюрдското присъствие на срещата, тъй като „голям брой играчи“ са направили всичко възможно за да предотвратят тяхното участие. \r\n„Без кюрдското население да се продължи напред би било доста сложно“, каза още говорителят. \r\nПредставителите на сирийската опозиция бойкотираха разговорите в Сочи. По-рано тази седмица бе проведен и нов кръг от преговори под егидата на ООН, провели се във Виена. : Цанко Цолов", "date": "2018.01.27", "title": "ТАСС: Представители на кюрдите ще присъстват на конгреса за Сирия в Сочи"}
{"url": "http://www.focus-news.net/news/2018/01/27/2482090/d-r-angel-kunchev-gripat-preminava-za-2-3-dni-pri-ukrepnal-organizam-v-dobar-tonus.html", "text": "Не всички преболедуват по един и същи начин грипа. За един добър укрепнал организъм, в добър тонус и състояние грипът преминава за 2-3 дни, без някакви особени последици. Това каза за Агенция „Фокус“ главният държавен здравен инспектор д-р Ангел Кунчев. „Срещата с вируса е основното, защото заболяването е заразно и трябва да го получим от някой. Избягването на контакти с болни хора е много важно“, обясни той. „Това да избягваме болни хора звучи много добре, но хич не е лесно на практика. При масовото разпространение на грипа при активно работещ и учещ човек срещата е неминуема“, коментира Ангел Кунчев. Той обясни, че превенция срещу заразяване с грип може да бъдат витамините, микроелементите, имуномодулаторите, балансираното хранене, както и добро физическо състояние и спорт. „Късно е да се ваксинираме против грип сега. Можем да се ваксинираме, когато искаме, но шансът преди това да срещнем грипния вирус е много голям, така че е малко безсмислено“, обясни д-р Кунчев и допълни, че организмът има нужда от поне 20 дни след имунизация, за да изгради защитен имунитет. „В момента циркулацията на грипния вирус е много висока. Можем да го срещнем навсякъде, така че най-правилното е имунизация да се прави през октомври-ноември“, уточни главният държавен здравен инспектор. „Нисък е процентът на хората, които се ваксинират против грип в България, движи се между 2-3%. Тази година беше малко по-добър, но пак в тези граници“, коментира той. „Имаше интерес към ваксинирането, защото за изненада още през втората половина на декември ваксините свършиха. Надявам се догодина доста повече хора да прибегнат към тази сигурна защитна мярка“, каза още Ангел Кунчев.\r\nБиляна ИВАНОВА", "date": "2018.01.27", "title": "Д-р Ангел Кунчев: Грипът преминава за 2-3 дни при укрепнал организъм в добър тонус"}
{"url": "http://www.focus-news.net/news/2018/01/27/2482092/lokalno-makedoniya-oproverga-se-lazhlivata-novina-che-balgarskiyat-premier-bil-izdeystval-120-mln-evro-za-magistrala-mezhdu-sofiya-i-skopie.html", "text": "\"Опровергана е лъжливата новина, че българският премиер Бойко Борисов е издействал 120 млн. евро за изграждането на магистрала София-Скопие\", пише македонското електронно издание \"Локално\". Изданието припомня, че редица медии в България и Македония \"са се подвели от информацията на т.нар. агенция \"Xaknews\", която твърдеше, че след разговори с германския канцлер Меркел и председателя на Европейската комисия Юнкер, българският премиер е издействал сумата за изграждане на магистралата.", "date": "2018.01.27", "title": "\"Локално\" (Македония): Опроверга се лъжливата новина, че българският премиер бил издействал 120 млн. евро за магистрала между София и Скопие"}
{"url": "http://www.focus-news.net/news/2018/01/27/2482085/dobrich-vazstanovchitsi-ot-balgarski-klubove-presazdadoha-posreshtaneto-na-ruskite-voyski-v-osvobodeniya-ot-osmansko-vladichestvo-grad.html", "text": "Възстановчици от български клубове пресъздадоха посрещането на руските войски в освободения от османско владичество Добрич, предаде кореспондент на Радио „Фокус” – Варна. Над 60 реконструктори преминаха в строй по пешеходната централна зона в града до площад „Свобода“, където бе представен военен ритуал. Пред православния храм „Св. Георги“ войските бяха посрещнати с хляб и сол от местното население. Сред посрещачите бе и кметът на града Йордан Йорданов. Началото на възпоменанието бе ознаменувано с камбанен звън. Специално участие имаха децата от читалище “Български искрици”, което е колективен член на Регионален клуб (РК) “46-ти пехотен Добрички полк”. Гражданите, облечени в национални дрехи, поднесоха цветя на войниците. Бе отслужен водосвет от добрички свещеници. Реконструкторите представиха различни видове и родове войски. Възстановчиците от РК “46-ти пехотен Добрички полк”, които са домакини на събитието, пресъздадоха казашка конница. Униформата и снаряжението на кубанското казачество са въведени в българската военноисторическа реконструкция от добричкия клуб, който е към Национално дружество „Традиция“. Реконструктори от гостуващи клубове представиха руската пехота. Публиката видя артилерийски разчет с оръдие и възстановена по автентични скици и рисунки оръдейна ракла. Всички участници бяха облечени в униформи, ушити в пълно съответствие с оригиналните, с необходимото снаряжение, съобразено с автентичните образци. Бяха въоръжени с хладно и огнестрелно оръжие от периода на Руско-турската освободителна война. В ролята на мирно население се превъплътиха възстановчици и местни самодейци. Участваха възстановчици от различни български градове - Панагюрище, Велики Преслав, Априлци-Троян, Варна, Силистра, Шумен, Клуб „Миноносеца „Дръзки“ – Варна. РК “46-ти пехотен Добрички полк” е единственият в страната, който развива конната езда като елемент на военно-историческата реконструкция. Честването на 140 години от Освобождението на Добрич от османско владичество започна с поклонение и полагане на цветя на паметника на победата, известен като паметника на ген.-лейтенант Цимерман. Военно-историческата възстановка, подарък за жителите и гостите на добруджанския град, започна след това от началото на бул. „25 септември“ при „Стара къща“. Парадът и ритуалът събраха множество от хора, които с интерес наблюдаваха въпреки студения ден пресъздаването на историческите събития отпреди повече от столетие, донесли свободата на Добрич. На площад „Свобода“ кметът на Добрич произнесе тържествено слово. Той посочи, че връщането към дата и историческите събития, свързани с нея, е едно осъзнато отношение към бъдещето. На колене и с минута мълчание бе почетена паметта на загиналите герои в освободителната война. Последва залп от военните части. Честването завърши с голямо българско хоро, на което се хванаха малки и големи. Мнозина избраха да си направят снимки за спомен с възстановчиците. \r\nЖулиета НИКОЛОВА", "date": "2018.01.27", "title": "Добрич: Възстановчици от български клубове пресъздадоха посрещането на руските войски в освободения от османско владичество град"}
{"url": "http://www.focus-news.net/news/2018/01/27/2482095/yordan-yordanov-kmet-na-dobrich-vrashtaneto-kam-datata-27-yanuari-1878-godina-e-osaznata-potrebnost-da-gradim-badeshteto.html", "text": "Връщането към датата 27 януари 1878 година е осъзната потребност да градим бъдещето. Това заяви в своето тържествено слово кметът Йордан Йорданов, предаде кореспондент на Радио „Фокус” – Варна. Днес Добрич отбелязва 140 години от своето Освобождение от османско владичество. „Събира ни дата, белязала историята на Добрич и потребността да отдадем дължимото на знаково събитие, утвърдило усещането ни за национална принадлежност и предопределило пътя на една общност – оцеляването ѝ. Връщането към тази дата не е просто дълг, отстояване на традиции или спазване на протокол. Връщането към 27 януари 1878 година е осъзната потребност да градим бъдещето, проумели и осмислили исторически истини и преосмислили, защото уроците се повтарят търпеливо, последователно, отново и отново. Дотогава, докато се научим, преодолеем страховете си и покажем с действия и с позиция, че вече не сме същите, че вече знаем. Да докажем с достойнство, с категоричност“, заяви Йордан Йорданов. Той добави, че стотици са войните, простили се с живота си под небето на Добруджа в името на нейната свобода. По думите му това, което 140 години по-късно могат да дадат поколенията, е съпричастност. Според него в такива моменти е необходимо да се говори за непреходни истини и ценности, надживели конюнктурите. „Едно Освобождение не прави никого свободен. Едно дарено Освобождение не гради личната отговорност, не гради личния морал или силата, не гради свободата. Онази свобода – на духа, ни дава увереност, непримиримост и мъдрост. Към тази свобода всеки тръгва сам. Пътят към нея е безкраен и неизбежно преминава през преосмислянето на дати, като 27 януари и прави бъдещи печални зависимости все по-невъзможни“, каза още кметът на Добрич. \r\nЖулиета НИКОЛОВА", "date": "2018.01.27", "title": "Йордан Йорданов, кмет на Добрич: Връщането към датата 27 януари 1878 година е осъзната потребност да градим бъдещето"}
{"url": "http://www.focus-news.net/news/2018/01/27/2482089/sofiya-katastrofa-mezhdu-dva-leki-avtomobila-zatrudnyava-dvizhenieto-na-izhoda-na-kv-knyazhevo-v-posoka-pernik-nyama-postradali.html", "text": "Катастрофа между два леки автомобила затруднява движението на изхода на кв. „Княжево“, в посока Перник, предаде репортер на Агенция „Фокус“. Образувало се е задръстване от кръстовището между Горнобански път и Околовръстното шосе. При катастрофата няма пострадали. Нанесени са значителни материални щети по едното от превозните средства.", "date": "2018.01.27", "title": "София: Катастрофа между два леки автомобила затруднява движението на изхода на кв. „Княжево“, в посока Перник, няма пострадали"}
{"url": "http://www.focus-news.net/news/2018/01/27/2482091/glasat-na-amerika-makedoniya-predlozheniyata-na-mezhdunarodniya-posrednik-matyu-nimits-shte-se-razgledat-na-sreshtata-na-politicheskiya-vrah.html", "text": "Предложенията на международния посредник Матю Нимиц за преодоляване на различията при употребата на конституционното име на Македония ще се разглеждат на срещата на политическия връх, насрочена за тази вечер в \"Клуба на депутатите\" в Скопие, пише македонското електронно издание \"Гласът на Америка\".\r\nСпоред изданието \"целта на координационната среща е да се продължи доизграждането на позитивния климат в отношенията с Гърция\".\r\nВ срещата се очаква да вземат участие президентът Георги Иванов, външния министър Никола Димитров, лидера на най-голямата партия на етническите албанци Али Ахмети и новия лидер на опозиционната ВМРО-ДПМНЕ Християн Мицковски.\r\n\"Гласът на Америка\" посочва, че срещата на македонския държавен връх се провежда в навечерието на поредното посещение на международноия посредник Нимиц през следващата седмица в Скопие и Атина и преди насрочения за 4 февруари 2018 г. митинг \"За защита на името Македония\" в Пирея.\r\nСпоред изданието в македонската общественост полемиката е около няколко предложения за ново име на страната - Вардарска, Северна, Нова, Горна Македония или Република Македония (Скопие).", "date": "2018.01.27", "title": "\"Гласът на Америка\" (Македония): Предложенията на международния посредник Матю Нимиц ще се разгледат на срещата на политическия връх"}
{"url": "http://www.focus-news.net/news/2018/01/27/2482094/ivaylo-mirchev-obshtinskoto-predpriyatie-turizam-asenovgrad-opitvame-se-da-formirame-kultura-na-povedenie-sred-prirodata-chrez-razlichni-sabitiya-i-initsiativi.html", "text": "ОП „Туризъм“ в Асеновград полага всички усилия и се опитва чрез различни събития и инициативи да формира култура у туристите култура на поведение сред природата. Това каза за Радио „Фокус“ – Пловдив Ивайло Мирчев, експерт в общинското предприятие. По думите му културата на поведение в планината и сред природата е много важна за оформянето на характера на всеки един човек. „От изключително значение е това да опазваме околната среда, да сме наясно къде отиваме и как да се държим. Събитията и инициативите, които организираме, са мост между незнанието на хората и това те да обикнат природата и планината, да започнат да се движат в нея, да се развива и двигателната култура“, посочи Ивайло Мирчев. Той каза още, че пример за подобно събитие е туристическият форум „Планинарско кино“, който днес се провежда в града. „Такива събития, подкрепящи формирането на култура на поведение сред природата, трябва да са неизменна част от годишния културен и туристически календар на Община Асеновград“, каза още Ивайло Мирчев.\r\nТони МИХАЙЛОВ", "date": "2018.01.27", "title": "Ивайло Мирчев, Общинското предприятие „Туризъм“ - Асеновград: Опитваме се да формираме култура на поведение сред природата чрез различни събития и инициативи"}
{"url": "http://www.focus-news.net/news/2018/01/27/2482097/sport-vozhnyatski-specheli-austrelian-oupan-i-otnovo-e-1-pri-zhenite.html", "text": "Каролине Вожняцки победи на финала Симона Халеп със 7:6, 3:6, 6:4 и спечели Откритото първенство на Австралия в мач, продължил 2 часа и 50 минути. Това е нейна първа титла от Големия шлем, след загубените два финала на „Ю Ес Оупън“, а освен това датчанката отново се върна на върха в класирането при жените.\r\nЗа Симона Халеп това бе трети загубен финал след два на „Ролан Гарос“ в Париж и второ място в световната ранглиста.\r\nВенцислав ДРАГОМАНОВ", "date": "2018.01.27", "title": "Спорт: Вожняцки спечели Аустрелиън Оупън и отново е №1 при жените"}
{"url": "http://www.focus-news.net/news/2018/01/27/2482093/protothema-gartsiya-konstatinos-mitsotakis-razkritikuva-aleksis-tsipras-sled-obshtata-im-sreshta.html", "text": "Лидерът на най-голямата гръцка опозиционна партия „Нова демокрация“ Кириакос Мицотакис разкритикува министър-председателя Алексис Ципрас, съобщава Protothema. Коментарът на Мицотакис е направен след 45-минутен разговор с Ципрас, засягащ темата относно спора за името. \r\nПо думите на опозиционния лидер, „Ципрас така и не информира парламента или гръцкия народ“ относно своите намерения да проведе разговори с македонския си колега Зоран Заев относно спора за името с Македония. \r\n„Той проведе преговори без дори да поиска одобрението на коалицонния си партньор“, подчерта  Мицотакис и добави, че „гърците не се доверят на Ципрас да преговаря за каквото и да е“. „Ние няма да сеем разделение сред гръцкия народ, за да подкрепяме Скопие“, каза още лидерът на опозицията. : Цанко Цолов", "date": "2018.01.27", "title": "Protothema (Гърция): Констатинос Мицотакис разкритикува Алексис Ципрас след общата им среща"}
{"url": "http://www.focus-news.net/news/2018/01/27/2482065/yavor-bozhankov-bsp-vanshniyat-natisk-za-ratifikatsiya-na-istanbulskata-konventsiya-e-smushtavasht.html", "text": "Външният натиск за ратификация на Истанбулската конвенция е смущаващ. Това каза в интервю за седмичното обзорно предаване „Метроном“ по Радио „Фокус“ народният представител от БСП Явор Божанков. Според него ратификацията на документа няма да доведе до реална промяна в българското законодателство, тъй като вече съществуват законови текстове за инкриминиране на домашното насилие. По думите му вторият смущават фактор са полярните обществени мнения, извели на дневен ред нови аргументи „за“ и „против“ Конвенцията. „Тогава разбрах, че в действителност проблемът има много повече нюанси и той трябва да бъде обсъден повече. И какво печелим, ако го форсираме и го приемем веднага – абсолютно нищо. Така ще получим нелегитимен акт. Оттам нататък другото, което ме притеснява, е свързано с текстовете, които говорят за нестереотипни роли на пола и това що е пол, според Конвенцията и как го разбира тя. Ако нашата Конституция го разбира по друг начин, тогава трябва да се постави въпросът трябва ли да има промяна в Конституцията и ние, като общество, готови ли сме за това“, каза още той. Явор Божанков добави, че експерти по конституционно право са изразили мнение, че има колизия в нашата конституция, която приема пола като биологично определено понятие. \"Не е нормално да има един лидер, едно мнение и никакви други гледни точки\", каза още Божанков в отговор на въпрос за разминаването на мненията за Истанбулската конвенция и сред членове на БСП. \"Въпреки всичко БСП следва тезата, гласувана от преобладаващото мнозинство\", добави народният представител.", "date": "2018.01.27", "title": "Явор Божанков, БСП: Външният натиск за ратификация на Истанбулската конвенция е смущаващ"}
{"url": "http://www.focus-news.net/news/2018/01/27/2482100/d-r-boyka-radeva-bchk-petrich-lipsva-interes-ot-strana-na-mladite-hora-kam-dobrovolchestvoto.html", "text": "Липсва интерес от страна на младите хора към доброволчеството. Това каза за Радио „Фокус“ – Пирин д-р Бойка Радева, председател на Български червен кръст – Петрич. По думите ѝ червенокръстката организация в общината работи много активно с възрастните хора, особено в предпенсионна и пенсионна възраст. „Срещаме много съпричастност и помощ от хората, които са в млада пенсионна възраст. Правихме заедно с Хаджидимово посещение два пъти на фестивала „Златен кестен“. Правили сме пътуващи семинари и други семинари за обучени, и винаги когато има работа с възрастни хора, тогава резултатите са отлични. Проблем за нас е работата с младите хора“, каза още д-р Радева. Тя отбеляза, че се опитват да създават клубове и дружества по учебните заведения, но липсва интерес към тях от учениците. „Липсва интерес от по-горния курс, малките са обхванати, но за съжаление те не могат да развиват активна дейност. Малките деца могат само да се научат на основни положения при оказване на първа помощ при бедствия и аварии, при злополуки във водни басейни и др., което според мен е изключително малко и незначително на фона на тази ученическа маса, която я има в общината“, подчерта д-р Радева. Тя добави, че всяка година именно решаването на този проблем е сред основните приоритети на БЧК – Петрич. „Опитваме се да включим повече млади хора в дейността на Червения кръст. Надявам се, тази година да бъде по-успешна от предишната“, коментира д-р Радева.\r\nЛивия НИНОВА", "date": "2018.01.27", "title": "Д-р Бойка Радева, БЧК – Петрич: Липсва интерес от страна на младите хора към доброволчеството"}
{"url": "http://www.focus-news.net/news/2018/01/27/2482102/vidin-eparhiyskite-izbori-vav-vidinska-eparhiya-na-28-yanuari-shte-badat-predavani-na-zhivo-na-feysbuk-stranitsata-na-sv-sinod.html", "text": "Изборите за нов Видински митрополит, които ще се състоят на 28 януари ще бъдат излъчвани на живо на официалната страница на Българската православна църква и Св. Синод във Facebook, предаде репортер на Агенция \"Фокус\".   \r\nНикола ПЕТКОВ", "date": "2018.01.27", "title": "Видин: Eпархийските избори във Видинска епархия на 28 януари ще бъдат предавани на живо на фейсбук страницата на Св. Синод"}
{"url": "http://www.focus-news.net/news/2018/01/27/2482103/sofiya-politseyski-patrul-s-radar-e-razpolozhen-predi-otbivkata-za-ravno-pole-na-am-trakiya-v-posoka-burgas.html", "text": "Полицейски патрул със софийска регистрация 1634 и радар е разположен преди отбивката за Равно поле на АМ \"Тракия\" в посока Бургас, предаде репортер на Агенция \"Фокус\". Гъста мъгла има в района на Ихтиман. Видимостта е намалена до 100 м.", "date": "2018.01.27", "title": "София: Полицейски патрул с радар е разположен преди отбивката за Равно поле на АМ \"Тракия\" в посока Бургас"}
{"url": "http://www.focus-news.net/news/2018/01/27/2482079/afp-spored-turtsiya-sasht-sa-obeshtali-da-prekratyat-podkrepata-si-za-otryadite-za-narodna-samootbrana.html", "text": "Турското президентство oбяви в събота, че е проведен телефонен разговор между Ибрахим Калин, говорителят на турския президент Реджеп Тайип Ердоган и Хърбърт Макмастър, съветник по въпросите на националната сигурност на американския държавен глава Доналд Тръмп, предава AFP. \r\nСъгласно разпространените от Анкара данни, САЩ са поели ангажимента да прекратят доставките на оръжия за кюрдските „Отряди за народна самоотбрана“, определени от Анкара като терористична групировка. Съобщението идва само ден след като между Белия дом и Турция възникна неразбирателство относно друг телефонен разговор, проведен между Ердоган и Тръмп. Според становище на Белия дом, Вашингтон е призовал Турция да „ограничи своите военни действия“, докато от турска страна заявиха, че това е невярно представяне на разговора. \r\nПрез ноември 2017 г. турски официални лица направиха подобно заявление, според което американският президент се е съгласил да спре подкрепата си за “Отрядите за народна самоотбрана“.: Цанко Цолов", "date": "2018.01.27", "title": "AFP: Според Турция, САЩ са обещали да прекратят подкрепата си за „Отрядите за народна самоотбрана“"}
{"url": "http://www.focus-news.net/news/2018/01/27/2482104/gd-granichna-politsiya-intenziven-e-trafikat-za-tovarni-avtomobili-na-vhod-na-gkpp-dunav-most-2.html", "text": "Интензивен е трафикът за товарни автомобили на вход на ГКПП \"Дунав мост 2\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и на българо-турската граница трафикът е нормален на всички гранични контролно-пропускателни пунктове.", "date": "2018.01.27", "title": "ГД \"Гранична полиция\": Интензивен е трафикът за товарни автомобили на вход на ГКПП \"Дунав мост 2\""}
{"url": "http://www.focus-news.net/news/2018/01/27/2482074/radostin-tanev-gerb-tvardenieto-na-bsp-za-vanshen-natisk-za-priemane-na-istanbulskata-konventsiya-e-populistki-akt.html", "text": "Твърдението на БСП за външен натиск в посока приемането на Истанбулската конвенция е популистки акт. Това каза в интервю за седмичното обзорно предаване „Метроном“ по Радио „Фокус“ народният представител от ГЕРБ Радостин Танев. По думите му левицата цели да използва общественото недоволство и да политизира мнението на хората. Той припомни, че на конгреса на ПЕС 8 души от БСП са подкрепили конвенцията, което според Танев е достатъчен аргумент за явен вътрешнопартиен разнобой. „Точно тук се показва, че това са едни празни приказки от тяхна страна. Аз смятам, че когато има такива теми, които са важни за обществото и предизвикват голям обществен интерес, в случая Истанбулската конвенция, насочена срещу насилието, ние в никакъв случай не трябва да се опитваме да ги политизираме. И когато говорим за референдум, аз напълно подкрепят мнението на г-жа Захариева какъв трябва да бъде въпросът, защото това е основното, заложено в Конвенцията.“ Радостин Танев допълни, че не съществува проблем между ГЕРБ и Обединените патриоти, свързан с Истанбулската конвенция. Дебатът за документа е предвиден, за да бъдат изчистени всички спорни термини в него – мнение, което е било подкрепено от „Обединени патриоти“, подчерта Танев и отхвърли твърденията за разрив в управляващата коалиция.", "date": "2018.01.27", "title": "Радостин Танев, ГЕРБ: Твърдението на БСП за външен натиск за приемане на Истанбулската конвенция е популистки акт"}
{"url": "http://www.focus-news.net/news/2018/01/27/2482101/24-vesti-makedoniya-kiriakos-mitsotakis-ne-dade-podkrepata-si-za-aleksis-tsipras-po-vaprosite-za-spora-za-imeto.html", "text": "Лидерът на най-голямата гръцка опозиционна партия Кириакос Мицотакис не даде подкрепата си на правителството за формиране на по-широк консенсус относно спора за името, коментира македонската телевизия 24 вести\r\nСлед срещата си с Ципрас, Мицотакис заяви, че са били направени отстъпки без конкретни придобивки, като освен това по думите на опозиционния лидер, министър-председателят е поставил на първо място партията, като по този начин „е затворил възможността, която обстоятелствата са му отворили“. : Цанко Цолов", "date": "2018.01.27", "title": "„24 вести“ (Македония): Кириакос Мицотакис не даде подкрепата си за Алексис Ципрас по въпросите за спора за името"}
{"url": "http://www.focus-news.net/news/2018/01/27/2482107/veliko-tarnovo-mezhdu-8-i-12-e-uvelichenieto-na-predvidenite-sredstva-za-naselenite-mesta-ot-obshtinata-tazi-godina.html", "text": "Между 8 и 12% е увеличението на предвидените средства за населените места от община Велико Търново тази година. Това каза за Радио „Фокус“ – Велико Търново Тошо Кръстев, председател на Сдружението на кметовете и кметските наместници и кмет на село Арбанаси. По думите му Бюджет 2018 на Община Велико Търново е един реалистичен бюджет, съобразен с приходната част. „През изминалата година, според финансовите възможности, сме получавали целево средства от кмета за неотложни дейности. Вярвам, че и през тази година така ще се процедура. Всички кметове и кметски наместници разбираме важността от събираемостта на местните данъци и такси и се стараем да завишим приходите, защото само така ще имаме основание за увеличаване на средствата, постъпващи в кметството“, отбеляза Тошо Кръстев. Той добави, че размерът на средствата във функция „общинска администрация“ е 121 580 лева. За чистото са отделени 18 120 лева, 19 560 лева – за озеленяване. За ВиК тази година ще се харчат 9 550 лева. За културни мероприятия са предвидени 18 120 лева. Управителният съвет на Сдружението на кметовете и кметските наместниците е разпределил тези средства между 32 населени места. Тошо Кръстев обърна внимание на заплатите на кметовете, кметските наместници и служителите в кметства. „Съпоставяйки ги със заплатите на кметовете на населени места в по-малки общини от великотърновска област, ние получаваме най-ниски заплати. Това са мажоритарно избрани хора или издигнати на общо събрание в населените места. Вярвам, че този проблем ще бъде решен в най-скоро време“, добави Тошо Кръстев.\r\nНадежда КРЪСТЕВА", "date": "2018.01.27", "title": "Велико Търново: Между 8 и 12% е увеличението на предвидените средства за населените места от общината тази година"}
{"url": "http://www.focus-news.net/news/2018/01/27/2482099/lokalno-makedoniya-aleksis-tsipras-shte-tarsi-konsensus-za-imeto-na-makedoniya-v-reditsa-politicheski-sreshti.html", "text": "Гръцкият премиер Алексис Ципрас ще търси консенсус за името на Македония в редица политически срещи, предава македонското електронно издание \"Локално\". \r\nСпоред \"Локално\" консултациите включват заседание на министерския съвет, срещи с президента Прокопис Павлопулос, с лидера на \"Нова Демокрация\" Кириякос Мицотакис, с председателя на ПАСОК, Фофи Генимата, както и с лидерите на Комунистическата партия и на партия \"Потами\".", "date": "2018.01.27", "title": "\"Локално\" (Македония): Алексис Ципрас ще търси консенсус за името на Македония в редица политически срещи"}
{"url": "http://www.focus-news.net/news/2018/01/27/2482105/pernik-zapochna-festivalnata-nadprevara-na-surva-2018-g.html", "text": "Започна фестивалната надпревара на Сурва 2018 г. в Перник. По традиция началото дадоха малките коледари от Обединения детски комплекс с наричания за здраве, берекет, благополучие, добра и успешна година. По стара традиция те сурвакаха официалните гости, дошли на празника. Това съобщиха от пресцентъра на Община Перник. Стартът на фестивалните дефилета даде кметът Вяра Церовска, която приветства хилядите участници и гости на 27-мия Международен фестивал на маскарадните игри Сурва 2018 г. \r\nИскам да поздравя всички с този хубав и очакван момент , в който площада на Перник се изпълва с хора , които носят радостта усмивката и традицията в сърцата. Всички участници ще бъдат оценени достойно от експертите в журито, сподели кметът Вяра Церовска. \r\nПриветствие отправиха още зам.-министърът на туризма Ирена Георгиева, областният управител Ирена Соколова и Президентът на Федерацията на европейските карнавални градове Хенри ван дер Кроон. Кралят на фестивалите връчи специален плакет на кмета Вяра Церовска за блестящата организация и съхраняването на традицията, той връчи и двете купи на журито, което ще даде наградите на ФЕКГ на една сурвакарска и една кукeрска група. \r\nВ двата дни на фестивала ще дефилират общо 105 сурвакарски и кукерски групи от цяла България и 17 групи от чужбина. Те са представители на 8 държави- Испания, Македония, Гърция, Словения, Сърбия, Сардиня, Италия, Албания, Португалия.\r\nДеветчленно жури ще оценява тазгодишното представяне на сурвакарските и кукерските групи. Председател на журито е доцент доктор Георг Краев от НБУ, а членове са: проф. Венета Янкова - Шуменски университет; доц. д-р Валентина Ганева – Райчева - Институт за етнология и фолклористика с Етнографски музей при БАН; д-р Милена Любенова - Институт за етнология и фолклористика с Етнографски музей при БАН; Цветана Манова - етнолог, дългогодишен член на фестивалното жури; Елена Темелкова - художник, директорът на художествената галерия в Перник; Тодор Танговски - представител на кукерската група от село Войнягово; Тодор Тодоров - хореограф, представител на сурвакарската група от с. Ярджиловци; Румен Сергиев - представител на сурвакарската група от с. Дивотино.", "date": "2018.01.27", "title": "Перник: Започна фестивалната надпревара на Сурва 2018 г."}
{"url": "http://www.focus-news.net/news/2018/01/27/2482108/afp-broyat-na-zaginalite-pri-atentata-v-kabul-dostigna-63-dushi.html", "text": "Броят на загиналите при взривяването на кола-бомба в Кабул достигна 63 души, съобщава AFP, като се позовава на официална информация. Други 151 души са ранени. \r\nБарялай Хилай, директор на пресцентъра на правителството заяви, че жертвите може да се увеличат, тъй като някои от ранените се намират в критично състояние. Агенция „Фокус“ припомня: \r\nСамоубийствен атентат бе извършен в събота, 27 януари, в афганистанската столица Кабул. Според дадена от говорител на вътрешното министерство информация, нападателят е използват линейка, превърната в кола-бомба. Инцидентът е станал в едно от оживените места в Кабул. „Атентаторът е използвал линейка за да премине през контролно-пропускателни пунктове. Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство“. Експлозията е станала недалеч от старата сграда на вътрешното министерство в Кабул, където се намират също така множество международни дипломатически представителства, както и офисът на Световния съвет за мира в града. \r\nНяма данни за пострадали българи. : Цанко Цолов", "date": "2018.01.27", "title": "AFP: Броят на загиналите при атентата в Кабул достигна 63 души"}
{"url": "http://www.focus-news.net/news/2018/01/27/2482110/sofiya-prodalzhavat-merkite-nasocheni-kam-podobryavane-kachestvoto-na-atmosferniya-vazduh.html", "text": "Във връзка с повишените нива на фини прахови частици днес, 27 януари, продължават мерките, насочени към подобряване качеството на атмосферния въздух в София. Това съобщиха от пресцентъра на Столична община. Екипи на Столичен инспекторат и \"Общинска полиция\" днес извършват проверки за нерегламентирано събиране и горене на отпадъчни материали в Красна поляна. До 14.00 часа съставени три акта за неправомерно събиране на горими материали. Проверките продължават.\r\nНа 26 януари, вечерта, съвместни екипи на СДВР, Столична община, Столичен инспекторат и Пожарната извършиха проверки за използване на отпадъчни материали за горене в район Красна поляна във Виетнамските общежития на жилища, общинска собственост. По време на проверката не бяха установени домакинства, които горят отпадъчни материали, за отопление са използвани дърва, въглища и ел енергия. На всички домакинства са раздадени информационни материали с препоръки за безопасно и здравословно отопление на домовете.\r\nПродължава събирането на излезли от употреба гуми, с цел предотвратяване използването им за горене в Красна поляна, като към момента са събрани близо 100. От началото на инициативата са събрани над 4000 гуми.\r\nИнициативите са част от мерките за подобряване качеството на атмосферния въздух в София и са насочени към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене.", "date": "2018.01.27", "title": "София: Продължават мерките, насочени към подобряване качеството на атмосферния въздух"}
{"url": "http://www.focus-news.net/news/2018/01/27/2482113/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-otbelyazvane-na-140-godini-ot-osvobozhdenieto-na-gradovete-razgrad-i-targovishte.html", "text": "Председателят на Народното събрание Цвета Караянчева ще участва в тържественото отбелязване на 140 години от Освобождението на Разград на 28 януари 2018 г. Председателят на парламента ще присъства в 17.00 часа на церемонията по поднасяне на венци и цветя пред Мавзолея на загиналите руски воини и български опълченци на площад „Възраждане“. Това съобщиха от пресцентъра на Народното събрание. Цвета Караянчева ще произнесе слово по повод годишнината. \r\nПо-рано същия ден Цвета Караянчева ще посети Русе, където ще се срещне с кмета на града Пламен Стоилов. Тя ще разговаря и с кметове на общини от Област Русе. В програмата на председателя на парламента е предвидено посещение на „Русе Айс Фест“ и на Екомузея в града. \r\nНа 29 януари 2018 г. председателят на Народното събрание ще участва в тържественото честване на 140 години от Освобождението на Търговище. Цвета Караянчева ще присъства на ритуала по издигане на знамена на площад „Свобода“ в 11.00 часа. Тя ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.", "date": "2018.01.27", "title": "Председателят на Народното събрание Цвета Караянчева ще участва в тържественото отбелязване на 140 години от Освобождението на градовете Разград и Търговище"}
{"url": "http://www.focus-news.net/news/2018/01/27/2482111/blagoevgrad-7-sa-osinovenite-kucheta-ot-nachaloto-na-kampaniyata-ne-kupuvay-osinovi.html", "text": "С общо 7 осиновени кученца започна кампанията „Не купувай, осинови“ в града. Това съобщиха от пресцентъра на Община Благоевград. Инициативата премина при изключителен интерес от страна на жители и гости на града. Пространството между Младежки дом и Регионален исторически музей се изпълни с любов от и към бездомните четириноги, които търсят своите добри стопани. \r\nКампанията е под егидата на кмета на Благоевград д-р Атанас Камбитов и съдействието на НПО организации. Само за един час две кученца намериха своите стопани. Тара, която новият ѝ собственик кръсти Линда, вече ще живее в Дупница, а пък Ивана не се отдели от новия си приятел, за кого все още мисли подходящо име. „Пет от кученцата бяха осиновени преди самото изложение, като две от тях подготвяме за чужбина“, обясни Милена Миленкова, управител на НПО за пребиваване на пострадали животни „Оскар и Лора“. \r\nПериодично четириногите ще бъдат събирани в изложение, по време на което всеки желаещ ще може да разгледа и да избере своя бъдещ домашен любимец. Кучетата ще бъдат подготвяни предварително за изложенията, като животните ще бъдат изкъпани и обезпаразитени. Идеята е в последствие да бъдат изведени и кучетата от Приюта в с. Мощанец. Голяма част от бездомните животни са били домашни любимци, после изгубени, някои изхвърлени на улицата или изоставени в приюта.", "date": "2018.01.27", "title": "Благоевград: 7 са осиновените кучета от началото на кампанията „Не купувай, осинови“"}
{"url": "http://www.focus-news.net/news/2018/01/27/2482106/alsat-m-makedoniya-konsultatsii-v-skopie-i-atina-otnosno-predlozheniyata-na-matyu-nimits.html", "text": "Държавният политически връх ще проведе консултации в събота за да разгледа предложенията на Специалния представител на ООН относно спора за името Матю Нимиц, дадени на 17 януари, отбелязва македонската телевизия ”Алсат М“. \r\nПрезидентът Георги Иванов, премиерът Зоран Заев, външният министър Никола Димитров, лидерът на ВМРО-ДПМНЕ Християн Мицковски и лидерът на Демократичния съюз за интеграция Али Ахмети ще участват в разговорите.\r\nВ същото време гръцкият министър-председател Алексис Ципрас провежда серия консултации с президента и опозиционните лидери, относно споразумение засягаща спора за името. Матю Нимиц пристига в Атина на 29 и 30 януари, а неговото посещение в Скопие е насрочено за 31 януари и първи февруари. : Цанко Цолов", "date": "2018.01.27", "title": "„Алсат М“ (Македония): Консултации в Скопие и Атина относно предложенията на Матю Нимиц"}
{"url": "http://www.focus-news.net/news/2018/01/27/2482115/meglena-kuneva-bivsh-evrokomisar-balgariya-ne-e-samoten-boets-za-prisaedinyavaneto-na-zapadnite-balkani-kam-es.html", "text": "България не е \"самотен боец\" за присъединяването на Западните Балкани към Европейския съюз (ЕС). Това каза в интервю за обзорното седмично предаване „Метроном“ по Радио „Фокус“ бившият европейски комисар Меглена Кунева в отговор на въпроса доколко  постижима е целта, която България си поставя, за присъединяване и свързаност на страните от Западните Балкани към ЕС, по време на Българското председателство. Бившият еврокомисар посочи необходимите предпоставки, за да е възможен този резултат: политическа воля от страните-членки и държавите, които искат да се присъединят към ЕС, както и единство в общественото мнение. Тя допълни, че добре проведената публична дипломация е ключът към участието на България, както в този процес, така и в евентуална посредническа роля в преговорите между Македония и Гърция по т. нар. „спор за името“. \r\n„В дипломацията правилото е следното – заставаш на много твърда позиция, когато водиш разговори при закрити врати, и се отнасяш с уважение към различните мнения на партньорите, когато говориш публично – да пазиш лицето на всички. Това трябва да прави и България. Не трябва да забравяме, че ЕС е многонационална дипломация, ние нямаме само едно лидерство, което да „тропне по масата“ и да каже - ето така ще бъдат нещата, защото това не е устойчиво. Публична дипломация означава да направиш необходимото не само навън да те разберат, но да те разберат и вкъщи. Всички преговори са точно такъв процес и, разбира се, има нужда от медиатор, има нужда от посредник“, уточни Меглена Кунева. Тя каза още, че посредникът между двете страни може да е ЕС, както и ООН, защото става дума за много сериозни въпроси, свързани с разпада на бивша Югославия, т. е. - хора, които познават процеса детайлно и искат да помогнат, вече са налице. Бившият еврокомисар подчерта, че от страна и на Гърция и на Македония има желание да се намери решение и дори да има гласове, които да се опитват да прекъснат този процес, е важно обществото да е достатъчно зряло, за да преодолее тази съпротива.", "date": "2018.01.27", "title": "Меглена Кунева, бивш еврокомисар: България не е \"самотен боец\" за присъединяването на Западните Балкани към ЕС"}
{"url": "http://www.focus-news.net/news/2018/01/27/2482117/pazardzhik-v-panagyurishte-se-provedoha-supervizii-na-lichni-i-sotsialni-asistenti-po-proekt.html", "text": "Във връзка с изпълнение на Проект „Предоставяне на интегрирани услуги в домашна среда в Община Панагюрище“ по Процедура „Независим живот“, финансирана по Оперативна програма „Развитие на човешките ресурси 2014-2020 година“, в периода от 01 ноември 2017 година до 19 януари 2018 година се организираха супервизии на наетия по проекта персонал, съгласно Дейност 8: „Консултиране, предоставяне на психологическа подкрепа и супервизия на персонала, предоставящ услугите“. Това съобщиха от пресцентъра на Община Панагюрище. Засегнати са теми като: „Синдром на професионално прегаряне (Бърнауд)“; „Обмяна на добри практики и опит“; „Проблемни ситуации, породени от отношенията между двете страни на проекта“; „Адаптирани разговори“; „Мотивиране на целевата група“; Обсъждане на казуси – обмяна на добри практики. Водещи на супервизията бяха специалистите от Звеното за помощ в домашна среда – Нина Калоянова (психолог), Лушка Радулова (медицинска сестра) и Гинка Царска (социален работник).", "date": "2018.01.27", "title": "Пазарджик: В Панагюрище се проведоха супервизии на лични и социални асистенти по проект"}
{"url": "http://www.focus-news.net/news/2018/01/27/2482118/armenian-weekly-statuya-na-karekin-nazhdeh-shte-bade-izdignata-v-balgariya.html", "text": "Статуя на арменския мислител Карекин Нъждех ще бъде издигната в Плиска, съобщава арменското издание Armenia Weekly. Това е разкрил Карен Алексанян, основател на Двора на кирилицата, разположене в старата българска столица. \r\n„Ще има повече от 80 монумента на известни фигури от различни народни и страни. Армения ще бъде представена от статуя на известния философ Карекин Нъджех“, разкри Алексанян. \r\nМонументът ще се намира в двора на основаната от Алексанян неправителствена организация, като той ще бъде открит най-вероятно през лятото на 2018 г. : Цанко Цолов", "date": "2018.01.27", "title": "Armenian Weekly: Статуя на Карекин Нъждех ще бъде издигната в България"}
{"url": "http://www.focus-news.net/news/2018/01/27/2482096/mvnr-nyama-postradali-balgari-pri-vzriva-na-kola-bomba-v-kabul.html", "text": "Няма пострадали българи при взрива на кола-бомба в Кабул. Това съобщиха от пресцентъра на Министерство на външните работи. Няма пострадали български граждани при терористичната атака с кола-бомба в афганистанската столица Кабул. Служителите в българската дипломатическа мисия в Афганистан са невредими.", "date": "2018.01.27", "title": "МВнР: Няма пострадали българи при взрива на кола-бомба в Кабул"}
{"url": "http://www.focus-news.net/news/2018/01/27/2482112/sloveniya-zapochna-da-nalaga-globi-na-harvatskite-ribari-zadarzhani-v-neyni-teritorialni-vodi.html", "text": "Словения е наложила първите 14 глоби на хърватски рибари, задържани в нейни териториални води, предава държавната агенция СТА, като се позовава на официално съобщение на Словенската полиция.\r\nВ съобщението се казва, че акцията на полицията в Поморието ще продължи и през следващите дни, като на тези които откажат да заплатят глобата ще им бъде наложена забрана за влизане в Словения.\r\nДействията на словенската полиция засега не се коментират от официални хърватски представители в Загреб.\r\nОт 30 декември 2017 г. Любляна едностранно започна да прилага решението на Международния арбитражен съд, според което по-голямата част от акваторията на Пиранския залив, включително и протока за излизане в международни води, принадлежи на Словения.", "date": "2018.01.27", "title": "Словения започна да налага глоби на хърватските рибари, задържани в нейни териториални води"}
{"url": "http://www.focus-news.net/news/2018/01/27/2482119/balgariya-komentari-v-svetovnite-medii-agentsiya-fokus-statuya-na-karekin-nazhdeh-balgariya-se-stremi-da-zabavi-pregovorite-otnosno-migrantskite-kvoti-balgarsko-bistro-raznoobrazyava-kuhnyata-v-las-vegas.html", "text": "Статуя на арменския мислител Карекин Нъждех ще бъде издигната в Плиска, съобщава арменското издание Armenia Weekly. Това е разкрил Карен Алексанян, основател на Двора на кирилицата, разположене в старата българска столица. \r\n„Ще има повече от 80 монумента на известни фигури от различни народни и страни. Армения ще бъде представена от статуя на известния философ Карекин Нъджех“, разкри Алексанян. \r\nМонументът ще се намира в двора на основаната от Алексанян неправителствена организация, като той ще бъде открит най-вероятно през лятото на 2018 г.\r\n*** Българското президентство на Съвета на ЕС изглежда ще изчака до последния момент на преговорите преди засегне противоречивите мигрантски квоти като част от ключовата реформа на споразумението за бежанците, коментира EUObserver. \r\nШестмесечното българско европредседателство трябва да намери политически консенсус до края на юни относно т.нар. Дъблински споразумения, които регулират по-важните въпроси около мигрантите, идващи в Европейския съюз.\r\n***  Българско бистро разнообразява кухнята на Лас Вегас, пише местното изданието Las Vegas Review Journal. Ресторантът се гордее, че е единственият по рода си на западното крайбрежие на САЩ, като той предлага и традиционни български ястия като кисело мляко, мусака и разбира се кебабчета. Естествено заведението предлага и достатъчно чесън, че да уплаши вампир, коментира още изданието, отбелязвайки, че това не е нещо лошо. \r\nБългария граничи с Гърция, Турция, Румъния, Сърбия и Македония, като в течение на вековете техните кухни и ястия са добили близък облик.\r\n***", "date": "2018.01.27", "title": "България - коментари в световните медии (Агенция \"Фокус\") - статуя на Карекин Нъждех, България се стреми да забави преговорите относно мигрантските квоти, Българско бистро разнообразява кухнята в Лас Вегас"}
{"url": "http://www.focus-news.net/news/2018/01/27/2482114/ministar-nikolay-nankov-bezplatni-15-kubika-voda-na-mesets-shte-poluchavat-uyazvimite-potrebiteli.html", "text": "Водоснабдителната и канализационна мрежа в България е четири пъти по-дълга от  републиканската пътна мрежа – тя е над 90 хил. км под земята, които изискват огромен ресурс за поддръжка. Това каза в предаването „Седмицата” на Дарик радио министърът на регионалното развитие и благоустройството Николай Нанков, съобщиха от пресцентъра на МРРБ. „С новия закон за ВиК, който инициираме, целим да структурираме по-ефективна регламентация на един от най-чувствителните сектори в държавата. Целта ни е да се подобри моделът на управление и социалната компонента, качеството на услугата по доставка, отвеждане и пречистване на водата”, обясни министър Нанков. Той подчерта, че в някои области таванът на социална поносимост е достигнат и там няма да има повишение на цената на водата.\r\n„Съвместно със социалното министерство ще дефинираме понятието уязвими потребители и ще изработим механизъм за тяхното подпомагане. По изрично мое настояване гражданите в тази категория ще получават до 1.5 кубика безплатна вода на месец“, каза още регионалният министър. Той напомни, че в населените места, в които няма канализация и пречиствателни станции за отпадъчни води, хората плащат само за доставката на питейна вода до домовете им. Но категорично не и за отвеждане и пречистване, които са останалите два компонента в ценообразуването на водата. \r\nМинистър Нанков каза още, че с новият закон за ВиК ще се създаде и подземен кадастър за системите, което ще улесни ремонтните дейности и инвеститорите. В момента под 5% от ВиК мрежата у нас има кадастър.\r\nРегионалният министър обясни, че след като се уреди въпросът със собствеността на язовир „Бели Искър”, ще започнат действия за ремонт на съоръжението. „Направихме експертна група, която извърши обследване на стената, за да преценим какво е състоянието ѝ. Становището е, че тя би се компрометирала само при земетресение от над 9-та степен по Рихтер, каквото в България не е имало”, каза министърът. „Няма случай областен управител да е ремонтирал язовир. Тези за питейни нужди се ремонтират от МРРБ, както в момента рехабилитираме язовирите „Христо Смирненски” и „Студена”. Така че ще ремонтираме и „Бели Искър“, но след проектиране, за да се установи точното състояние и нуждата от ремонт, защото сегашната сума, която се лансира в общественото пространство от 80 млн. лв., е меко казано завишена”, каза министър Нанков. „В случая с язовир „Бели Искър“ всяването на необосновани страхове от областния управител сред хората е по-голям грях от непознаването му на закона”, коментира Николай Нанков.\r\n„2018 година трябва да е последната, в която лепим винетки по стъклата на автомобилите. От догодина те стават електронни и ще се проверяват автоматично по електронен път”, каза министър Нанков. С въвеждането на тол системата цените на винетките за леки автомобили няма да поскъпват. Министърът обясни, че в периода от 7 месеца, докато системата се внедрява,  трябва да се изготви предложение за обхвата на пътищата, които тя ще засяга, както и за нейното тарифиране. „Моето лично мнение е, че тол такса и електронни винетки трябва да има за всички нови и рехабилитирани пътища”, коментира министър Нанков. Тол системата ще е достатъчно гъвкава, за да може в бъдеще да се разшири като обхване и новопростроени магистрални участъци и скоростни пътища. „Ще създадем максимални условия за улесняване на водачите на товарни автомобили за плащане на тол таксите. Ще разположим 500 автоматични пункта, ще има възможност за плащане по интернет, на границата, както и плащане на месечна база”, обясни Нанков.\r\nМинистърът отбеляза, че след въвеждане на тол системата се очакват приходи от над 1 млрд. лв. годишно, които могат да се изразходват само за ремонт и строителство на пътища. „В момента събираме 350 млн. лв. от винетки, като едва 103 млн. лв. идват от товарни коли, а останалата сума се събира от леките автомобили. Почти няма страна в света, в която леките коли да плащат повече. Сега обръщаме тази логика, ще се възползваме  и от геостратегическото положение на България, защото транзитният трафик ще заплаща повече”, обясни Николай Нанков.\r\nВ предаването Николай Нанков информира, че 65 общини вече са с приети Общи устройствени планове. 119 общини в момента са в етап на разработване, като през 2018 г. за тази дейност МРРБ е осигурило 4.1 млн. лв. За догодина ще бъдат предвидени нови 6 млн. лв., за да може всички 265 общини да изготвят общите си устройствени планове. „Това е устройствена защита, защото аман от хаотично застрояване“, коментира министърът.\r\nВ отговор на въпрос министърът обясни, че е готов да инициира обществена дискусия за промени в Закона за гражданската регистрация, с които категорично да се постанови, че смяна на пола се извършва само по биологични причини.", "date": "2018.01.27", "title": "Министър Николай Нанков: Безплатни 1.5 кубика вода на месец ще получават уязвимите потребители"}
{"url": "http://www.focus-news.net/news/2018/01/27/2482123/pazardzhik-leka-katastrofa-e-stanala-na-vhoda-na-peshtera.html", "text": "Лека катастрофа е станала на входа на Пещера, предаде репортер на Радио „Фокус“ – Пазарджик. По автомобилите са нанесени материални щети. Очаква се патрул на \"Пътна полиция\", който да извърши оглед на мястото на инцидента.", "date": "2018.01.27", "title": "Пазарджик: Лека катастрофа е станала на входа на Пещера"}
{"url": "http://www.focus-news.net/news/2018/01/27/2482121/api-dvizhenieto-po-pat-ii-51-popovo-targovishte-pri-razklona-za-s-gloginka-se-izvarshva-v-edna-lenta-poradi-katastrofa.html", "text": "Движението  по път II-51 Попово – Търговище при разклона за с. Глогинка, се извършва в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от Пътна полиция. От АПИ препоръчват шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.01.27", "title": "АПИ: Движението  по път II-51 Попово – Търговище при разклона за с. Глогинка, се извършва в една лента, поради катастрофа"}
{"url": "http://www.focus-news.net/news/2018/01/27/2482109/prof-ivan-marazov-izkustvoved-i-kulturolog-maskaradnite-igri-zapazvat-svoyata-sashtnost-ot-drevnostta-do-dnes.html", "text": "Маскарадните игри запазват своята същност от древността до днес, въпреки промените в повърхностния слой, който постоянно се променя и достига до появата на изцяло нови маски. Това каза в интервю за Радио „Фокус“ проф. Иван Маразов, български изкуствовед, културолог и траколог, по повод 27-ия Международен фестивал на маскарадните игри \"Сурва 2018\", който се провежда в Перник. Той подчерта, че ежегодният интерес към маскарадните игри в Перник е продиктуван и от срещата между новото и автентичното. \r\n„Тоест, този повърхностен слой подлежи на постоянна промяна, което актуализира маската и по този начин я прави жива. Тя живее с тези повърхностни промени. А иначе, като структура и като функция, маскарадните игри запазват своята същност“, посочи проф. Иван Маразов допълни, че кукерството, от гледна точка на традициите, е запазена територия за ергените. Според него кукерските и т. нар. „мъжки общества“ имат общо помежду си, а целта е юношите да загубят своя човешки облик и да играят ролята на своите предци. Проф. Маразов обясни, че маскарадните игри напомнят за исконни за човечеството традиции, които спомагат за осъзнаването на принадлежността на човека към определен културен кръг, както и осъзнаването на човека като човек.", "date": "2018.01.27", "title": "Проф. Иван Маразов, изкуствовед и културолог: Маскарадните игри запазват своята същност от древността до днес"}
{"url": "http://www.focus-news.net/news/2018/01/27/2482098/georgi-svilenski-bsp-votat-na-nedoverie-pokaza-che-gerb-nishto-ne-pravyat-sreshtu-koruptsiyata.html", "text": "През тези няколко дни, когато бяха внесени мотивите за вота на недоверие и се коментираше корупцията, освен външните наблюдатели и издания, в България гражданите и управляващите разбраха и признаха, че това е най-големият проблем. Вотът на недоверие показа, че ГЕРБ нищо не правят срещу корупцията. Това заяви зам.-председателят на ПГ на „БСП за България” Георги Свиленски по Дарик радио, съобщиха от пресцентъра на НС на БСП. По думите му управляващите не са успели да разберат, че вотът бе заради липсата на усилия за намаляване на корупцията. „Вместо да ни четат какво е било, трябваше да кажат – ние приехме тази, тази и тази - втора, трета, четвърта мярка, а те излязоха и казаха, че са приели само един закон, който, за съжаление, не е за борба с корупцията, а е за борба с корумпирани, след излизане от управлението, висши държавни служители. И най-опасният извод, който аз правя е, че този вот и това правителство бе спасено с действия, наподобяващи корупция”, посочи Свиленски. Той припомни мнението на коалиционен партньор, който каза, че ще помисли как ще гласува, а на следващия ден премиерът осигури милиони за един язовир, който е в обсега на техен областен управител.\r\nГеорги Свиленски каза още, че е възмутен от това, че Бойко Борисов не е отишъл в парламента, още повече - датата за вота на недоверие бе ясна от преди месец. „Не виждам каква по-висша институция може да има за всеки един български министър от българския парламент”, посочи зам.-председателят на ПГ. Той попита, ако правителството бе паднало при вота, то Бойко Борисов като какъв щеше да отиде в Давос? „И затова президентът казва, че парламентът се е превърнал в нотариат, който само подпечатва билетите за пътуванията на премиера”, посочи Свиленски и подчерта, че БСП иска да върне парламентаризма в България. „В тази държава всички ние трябва да знаем, че има парламент, че сме Парламентарна Република и редът трябва да се спазва”, заяви той.\r\nЗа системата БАЦИС Георги Свиленски каза, че след разсекретяването на докладите, е станало ясно за каква манипулация става дума, а управляващите са се опитали да затворят тази тема точно преди вота на недоверие към правителството. „Докладите не са писани от БСП, а от ДАНС, които казват, че има манипулиране, че служители на митниците са манипулирали. Системата е направена така, че да не се знае нито кой е влизал в нея, защо е влизал, нито какво е правил. Затова и прокуратурата не може да образува производство. Затова ние поискахме анкетна комисия, за да се разбере кой е поръчал тази система, с какви параметри е поръчаната, как е изпълнена”, обясни Свиленски.\r\n\"Обществото е разделено за Истанбулската конвенция и затова е нужен референдум.\" Така коментира другата тема от седмицата Георги Свиленски. Той отбеляза, че БСП подкрепя борбата с домашното насилие и предлага първо да се променят българските закони с мерки срещу насилието. Свиленски коментира казаното от Борисов, че оттегля конвенцията, за да има дебат и до май месец да се приеме. „Той не се интересува от дебата, а го интересува да губи време и през май месец, по същия начин, силово, конвенцията да бъде приета, такава каквато е”, коментира Свиленски. Той прогнозира, че сега управляващите ще започнат да манипулират общественото мнение, ще събират подписи и групи от хора, които да казват как трябва да се ратифицира конвенцията. Депутатът каза още, че комисиите, разглеждащи конвенцията, са били свикани набързо, именно за да се приеме тя.", "date": "2018.01.27", "title": "Георги Свиленски, БСП: Вотът на недоверие показа, че ГЕРБ нищо не правят срещу корупцията"}
{"url": "http://www.focus-news.net/news/2018/01/27/2482125/api-vazstanoveno-e-dvizhenieto-po-pat-i-1-sofiya-pernik-pri-cherniya-kos.html", "text": "Възстановено е движението по път I-1 София - Перник при Черния кос. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.27", "title": "АПИ: Възстановено е движението по път I-1 София - Перник при Черния кос"}
{"url": "http://www.focus-news.net/news/2018/01/27/2482120/blagoevgrad-vremenna-komisiya-shte-provede-protsedura-po-podbor-na-kandidati-za-obshtestven-posrednik-na-teritoriyata-na-obshtinata.html", "text": "Временна комисия ще проведе процедура по подбор на кандидати за обществен посредник на територията на община Благоевград. Това съобщи за Радио „Фокус“ – Пирин Магдалена Тренчева, секретар на Общински съвет – Благоевград. Решението е било взето на първата редовна сесия на местния парламент за 2018 година. Комисията ще бъде съставена от 7 общински съветника с председател Гергана Янчева. До това решение се стигна, след като по-рано местния парламент прие и Правилник за организацията и дейността на обществения посредник на територията на община Благоевград.\r\nЛивия НИНОВА", "date": "2018.01.27", "title": "Благоевград: Временна комисия ще проведе процедура по подбор на кандидати за обществен посредник на територията на общината"}
{"url": "http://www.focus-news.net/news/2018/01/27/2482130/gabrovo-otchita-se-leko-uvelichenie-na-tsenata-na-benzina-i-dizelovoto-gorivo-v-oblastta-prez-posledniya-mesets.html", "text": "Отчита се леко увеличение на цената на бензина и дизеловото гориво в област Габрово през последния месец, сочи репортерска проверка на Радио „Фокус“-Велико Търново. Най-голямо е поскъпването при дизеловото гориво – с 3 стотинки. По габровските бензиностанции в момента то се продава за 2,08 лв./л, докато през месец декември е струвало 2,05 лв./л. Средната цена за страната е 2,13 лв./л. През месец ноември цената на този вид гориво прескочи 2 лв./л, което означава, че за два месеца тя се е увеличила с 8 стотинки. \r\nБензин А95 се продава за 2,05 лв./л, докато през месец декември цената му е била 2,03 лв./л. Средната цена за страната е 2,09 лв./л. Големите вериги бензиностанции в областта държат средна цена на бензин А98 от 2,29 лв./л, като средната цена на бензин А98 за страната е 2,36 лв./л. Цената на газта се запазва – 1 лев. Метанът в областта продължава да държи цена от 1,31 лв./л през последните месеци.\r\nЦените на бензина и на дизела в областта са с между 4 и 7 стотинки по-ниски от средните за страната. Справка със статистика за страната на сайт за горива сочи, че за днешния ден област Габрово е на шесто място в класация за най-евтини горива в България, докато през декември тя е била на пета позиция.\r\nНадежда КРЪСТЕВА", "date": "2018.01.27", "title": "Габрово: Отчита се леко увеличение на цената на бензина и дизеловото гориво в областта през последния месец"}
{"url": "http://www.focus-news.net/news/2018/01/27/2482116/vidin-protestirashtite-zapochnaha-da-se-izteglyat-kam-vidin-glaven-pat-e-79-vse-oshte-e-blokiran-kray-dunavtsi.html", "text": "Протестиращите започнаха да се изтеглят към Видин, предаде репортер на Радио „Фокус“ – Видин. Очаква се до половин час движението в участъка Дунавци – Видин по главен Е-79 да бъде възстановено. Към 11.30 часа главен път Е-79 бе блокиран от стотици коли, с които пристигнаха протестиращи от цялата област. Те настояват да се приеме решение за изграждане на магистрала от София до Видин и тунел под прохода Петрохан.  Протестиращите настояха решението за това да бъде взето от правителството до 5 февруари, а до 2021 година магистралата да бъде изградена. Протестиращите заплашват, че ако не се вземе такова решение, ще блокират достъпа на тежкотоварни камиони до граничен пункт „Дунав мост 2“.\r\nАнна ЛОЗАНОВА", "date": "2018.01.27", "title": "Видин: Протестиращите започнаха да се изтеглят към Видин, главен път Е-79 все още е блокиран край Дунавци"}
{"url": "http://www.focus-news.net/news/2018/01/27/2482131/reuters-nay-malko-14-voennosluzheshti-sa-zaginali-pri-napadenie-v-armeyska-baza-v-mali.html", "text": "Най-малко 14 военнослужещи са загинали при въоръжено нападение на ислямисти срещу армейска база в централната част на Мали, предава Reuters, като се позовава на информация от двама източници от военните кръгове.\r\nСъгласно разпространената информация, атаката е извършена в ранните сутрешни часове на деня. „Предварителните данни са за 14 загинали, 17 ранени и двама убити врагове. Издирването на изчезналите продължава“, разкрива един от източниците на агенцията.\r\nПо информация на втори източник жертвите на нападението са „около 15“. Уточнява се, че войниците вече са напуснали позициите. \r\nКъм момента не се съобщава националността на загиналите военни. Миналата година Франция стартира мисия за изтласкването на ислямистите от пределите на страната, припомня агенцията.. Тереза Герова", "date": "2018.01.27", "title": "Reuters: Най-малко 14 военнослужещи са загинали при нападение в армейска база в Мали"}
{"url": "http://www.focus-news.net/news/2018/01/27/2482126/targovishte-vazstanoveno-e-dvizhenieto-po-pat-ii-51-popovo-targovishte-na-razklona-za-s-gloginka.html", "text": "Възстановено е движението  по път II-51 Попово – Търговище на разклона за с. Глогинка. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.27", "title": "Търговище: Възстановено е движението  по път II-51 Попово – Търговище на разклона за с. Глогинка"}
{"url": "http://www.focus-news.net/news/2018/01/27/2482127/lyubozar-fratev-savet-po-turizam-plovdiv-tselogodishno-gradat-e-obekt-na-zasilen-turisticheski-interes-ambitsiyata-ni-e-ot-sazertsanie-turizmat-da-se-transformira-v-prezhivyavane.html", "text": "Целогодишно град Пловдив е обект на засилен туристически интерес. Това каза за Радио „Фокус“ – Пловдив Любозар Фратев, председател на Управителния съвет на Съвета по туризъм в Пловдив. По думите му градът е целогодишна туристическа дестинация – това, за което се бори българският туризъм като цяло. „Мисията на Съвета по туризъм в Пловдив е да направи града още по-привлекателна туристическа дестинация, като средство за постигане на тази цел са разнообразни събития, особено в периодите на годината, в които има по-слаб туристопоток“, каза още Фратев и посочи „Дефиле на младото вино“, Дефиле „Вино и гурме“ и Дефиле „Уикенд в Пловдив“ като примери за привличащи интереса на туристите инициативи. „Чрез подобрен род събития искаме допълнително да привличаме гости в града. Амбицията ни е от съзерцание туризмът да се трансформира в преживяване, което е по-привлекателно за туристите“, коментира председателят на Съвета по туризъм в Пловдив.\r\n„Искаме да изтъкнем гостоприемството на българина като типична черта, също - гостоприемството на нашия град. Стремим се да покажем най-добрата страна на Пловдив, да демонстрираме това, което имаме, и да ангажираме участието на подготвените кадри, на културните институции, като музеи, театри и галерии, в осъществяването на тази мисия“, добави Любозар Фратев.\r\nТони МИХАЙЛОВ", "date": "2018.01.27", "title": "Любозар Фратев, Съвет по туризъм-Пловдив: Целогодишно градът е обект на засилен туристически интерес, амбицията ни е от съзерцание туризмът да се трансформира в преживяване"}
{"url": "http://www.focus-news.net/news/2018/01/27/2482122/nova-tv-makedoniya-koy-ot-kakvi-pozitsii-vliza-v-koordinatsionnata-sreshta-za-imetoi.html", "text": "\"Прозорец на възможностите\", така в двете преговарящи страни и в Европа се определят подновените гръцко-македонски преговори за решаване на 27 годишния спор за името, пише скопското електронно издание \"Нова ТВ\", в коментар озаглавен \"Кой от какви позиции влиза в координационната среща за името?\" и посветен на съвещанието на македонския политически елит, насрочено за тази вечер в Скопие.\r\nСпоред изданието \"правителството тръгва с оптимистично настроение, с намерение да намери близко решение на проблема, който повече от две десетилетия спира европейската интеграция на страната\".\r\n\"Нова ТВ\" цитира премиера Заев, който още преди заминаването си за Давос, беше заявил че \"двете страни имат приятелски отношения и решението трябва да запазва тяхното достойнство.\" В този контекст се коментират и обявените смени на имената на скопската магистрала и на скопското летище, които трябва да демонстрират \"отказа от иредентизъм\" в македонската политика.\r\nВъншният министър Никола Димитров вижда \"възможност за започване на преговори за членство в ЕС, която не трябва да се изпуска\".  \r\nСпоред изданието най-голямата партия на етническите албанци влиза в разговорите за името, потвърждавайки своите виждания за евроинтеграция и бързо членство в НАТО и ЕС.\r\n\"Нова ТВ\" смята, че намиране на решение в спора за името е важно и за президента Георги Иванов, тъй като наближава краят на неговия мандат.\r\nВ заключение изданието отбелязва, че главната опозиционна политическа сила ВМРО-ДПМНЕ \"засега е въздържана, но приема че намирането на решение е необходимо.\"", "date": "2018.01.27", "title": "\"Нова ТВ\" (Македония): Кой от какви позиции влиза в координационната среща за името?"}
{"url": "http://www.focus-news.net/news/2018/01/27/2482124/afp-oon-izprashta-spetsialniya-poslanik-za-siriya-na-konferentsiyata-v-sochi.html", "text": "Генералният секретар на ООН Антониу Гутериш взе решение да изпрати специалния посланик Стефан де Мистура на мирната конференция за Сирия, която Руската федерация организира в черноморския курорт Сочи следващата седмица, предава AFP, като се позовава на говорителя на международната организация Стефан Дюжарик.\r\nГутериш „е уверен, че конференцията в Сочи ще има важен принос“ за съживяването на мирните преговори за Сирия, които започнаха най-напред в швейцарския град Женева, подчерта говорителят на ООН. Тереза Герова", "date": "2018.01.27", "title": "AFP: ООН изпраща специалния посланик за Сирия на конференцията в Сочи"}
{"url": "http://www.focus-news.net/news/2018/01/27/2482134/sliven-pozhar-e-goryal-v-zhilishtna-sgrada-na-bul-hadzhi-dimitar-78-godishna-zhena-e-otkarana-v-bolnitsa.html", "text": "Пожар е горял в жилищна сграда на бул. „Хаджи Димитър” в Сливен. Това съобщиха от ОДМВР-Сливен. Сигналът е получен в 12.37 часа. На място са изпратени три екипа на РСБПЗН-Сливен. Пожарът е възникнал в апартамент на 7 етаж на сградата. От произшествието няма пострадали. Пожарът е ликвидиран в 14.50 часа. \r\n78-годишна жена от съседен апартамент на 8 етаж е потърсила медицинска помощ. Тя е откарана в МБАЛ-Сливен. Четири жени са изведени от жилищата им докато тече гасенето. Огнеборците  не са допуснали  пожарът да се разпространи в съседство. Причините за произшествието са в процес на установяване.", "date": "2018.01.27", "title": "Сливен: Пожар е горял в жилищна сграда на бул. „Хаджи Димитър”, 78-годишна жена е откарана в болница"}
{"url": "http://www.focus-news.net/news/2018/01/27/2482135/die-sueddeutsche-zeitung-kak-balgariya-mozhe-da-spasi-germanskite-tseli-v-oblastta-na-klimata.html", "text": "В световен план Германия е стожер в усилията за по-голяма защита на околната среда и противодействието на глобалното затопляне. Сега обаче става ясно, че тя няма да успее да изпълни както националните, така и европейските си цели за опазване на климата. Постигането на сделка с източноевропейските страни, които все още не са превишили границите за допустимите емисии в атмосферата, може да облекчи Берлин. България може да окаже помощ в това отношение, коментира най-големият германски национален всекидневник Die Sueddeutsche Zeitung.\r\nБерлин може само да се усмихва горчиво на спомена за по-ранните времена, когато бяха набелязани целите за борбата срещу изменението на климата. Европейският съюз искаше до 2020 г. вредните емисии, изхвърляни в атмосферата, да бъдат намалени с 20%, под нивата, измерени през 1990 г. Германия даде обещание за двойно по-голям резултат и така за цел на ЕС за 2030 г. бе набелязано нивото от минус 40%. По-големите цели са пряко свързани с икономическите успехи - ако една държава допринася за задълбочаването на глобалното затопляне, съответно тя е длъжна да направи повече за противодействието му. Тогава източноевропейските страни се противопоставиха на прекалено амбициозните цели. Това обстоятелство може да се окаже от полза на германското правителство - особено сега, когато става ясно, че страната няма да бъде в състояние да изпълни дадените обещания, които придобиха задължителен характер.\r\nБрюксел не само определи целите за 2020 г., но и даде на всяка държава-членка бюджет за изпълнението им. Средствата обаче не обхващат всички сфери, които влияят на глобалното затопляне. Всяка отделна страна се грижи сама за намаляването на емисиите от транспорта, селското стопанство, частните домакинства и предприятията, а почти половината от вредните частици идват именно от тях. \r\nОще през 2016 г. бюджета на ЕС в тази област се оказа недостатъчен за изпълнението на целите. И тъй като от година на година той става все по-ограничен, съответно няма и подобрение. Една изключително мека зима може да допринесе за облекчаването на ситуацията - ако германците се отопляват по-малко, по-малко ще бъде и въглеродният диоксид в атмосферата. Едва ли обаче може да се разчита природата да помогне на човека. Решението се крие другаде - в купуването на т.нар. права за емисии от други държави в Общността, които имат излишъци. \r\nТакива страни има в Източна Европа - България и Румъния например. Те биха могли да помогнат на Германия да изпълни задълженията си. Поради ограничената им икономика тези страни, а също и други от региона, успяха да регистрират по-малко вредни емисии, отколкото се допускаше, че може да генерират. В резултат те може да \"изложат за продан в магазина\" тези излишъци, а Берлин да ги купи. Получените средства от сделката със сигурност ще бъдат от полза на страни като България, която е най-бедната в ЕС.  Тереза Герова", "date": "2018.01.27", "title": "Die Sueddeutsche Zeitung: Как България може да спаси германските цели в областта на климата"}
{"url": "http://www.focus-news.net/news/2018/01/27/2482132/evrodeputatat-ot-gerbenp-eva-maydel-balgariya-tryabva-da-se-gordee-s-patya-koyto-izvarvya-ot-vlizaneto-v-evropeyskiya-sayuz-do-predsedatelstvoto-na-saveta-na-es.html", "text": "България трябва да се гордее с пътя, който извървя от влизането в Европейския съюз (ЕС) до председателството на Съвета на ЕС. Единайсет години по-късно сме една от страните с най-добри икономически показатели и най-висока убеденост в нуждата от европейската интеграция.“, заяви българският евродепутат от ГЕРБ/ЕНП Ева Майдел на 26 януари 2018 г. пред над 100 представители на гражданското общество и бизнеса в Брюксел. Това съобщиха от пресцентъра на ПП ГЕРБ. Събитието, организирано от Европейското движение Белгия, беше посветено на Българското председателство на Съвета не ЕС.\r\n„По време на председателството ще бъдем свидетели на кулминацията на дебата по три важни теми за ЕС - Брекзит, дебата за бъдещето на Европа, и възобновяването на връзката между институциите и гражданите. Ето защо, България трябва да се възползва от момента и да работи за по-силна и единна Европа.“, добави още Ева Майдел.  \r\nВ края на 2017 Ева Майдел бе избрана за председател на Европейското движение - най-голямата мрежа от про-Европейски организации. Европейското движение има клонове в 39 държави и обхваща 36 международни асоциации от сферата на гражданското общество, бизнеса, профсъюзите, НПО сектора, академичния свят и политиката. С лидерството на Майдел, организацията ще работи в тясно сътрудничество с българското председателство на ЕС, за да даде глас на про-Европейски настроените организации при формирането на политиките на ЕС.", "date": "2018.01.27", "title": "Евродепутатът от ГЕРБ/ЕНП Ева Майдел: България трябва да се гордее с пътя, който извървя от влизането в Европейския съюз до председателството на Съвета на ЕС"}
{"url": "http://www.focus-news.net/news/2018/01/27/2482139/zdf-politsiyata-v-kyoln-razprasna-kyurdska-demonstratsiya-sreshtu-operatsiya-maslinova-klonka.html", "text": "Полицията в рейнския град Кьолн разпръсна кюрдска демонстрация, насочена срещу операцията на турската армия в Сирия, предава германският телевизионен канал ZDF.\r\nСъгласно разпространените данни, повече от 14 хиляди представители на кюрдската общност са се включили в акцията, на която обаче малко след началото й са издигнати символи на забранената „Работническа партия на Кюрдистан“ (ПКК) и намиращия се в затвора неин лидер Абдула Йоджалан. Тъй като партията е забранена и в Германия, се е наложило правоохранителните органи да се намесят, за да възстановят реда. Тереза Герова", "date": "2018.01.27", "title": "ZDF: Полицията в Кьолн разпръсна кюрдска демонстрация срещу операция „Маслинова клонка“"}
{"url": "http://www.focus-news.net/news/2018/01/27/2482137/lyubozar-fratev-savet-po-turizam-plovdiv-okolo-300-000-turisti-sa-prenoshtuvali-v-grada-prez-2017-godina.html", "text": "Около 300 000 туристи са пренощували в град Пловдив през 2017 година. Това каза за Радио „Фокус“ – Пловдив Любозар Фратев, председател на Съвета по туризъм в Пловдив. По думите му през миналата година туристите, посетили града, са реализирали общо 545 000 нощувки, тоест - средно около 1,8 нощувки на човек. „Данните са ориентировъчни, но амбицията ни е да увеличим броя на туристическите нощувки, да удължим престоя на туристите в град Пловдив. Все още не можем да достигнем среден брой от 2 нощувки по отношение на чуждестранните туристи. През 2016-та година се стигна до средно 2,2 нощувки за един чуждестранен турист, като през 2017-та година имаме леко връщане назад. Разбира се, ние не сме курорт, но като градски туризъм, като град с такъв културно-исторически и събитиен потенциал, моята амбиция е да преминем твърдо границата от 2 нощувки средно на чуждестранен турист“, посочи Любозар Фратев. Той подчерта, че при българските туристи се отчита значителен ръст по отношение на средния брой на нощувките в град Пловдив.\r\nТони МИХАЙЛОВ", "date": "2018.01.27", "title": "Любозар Фратев, Съвет по туризъм-Пловдив: Около 300 000 туристи са пренощували в града през 2017 година"}
{"url": "http://www.focus-news.net/news/2018/01/27/2482140/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“, съобщи за Радио „Фокус“ – Пирин дежурният служител на граничния пункт. Нормално се осъществява и преминаването и през граничен пункт „Илинден“, както и през останалите пунктове на българо-гръцката граница.\r\nЛивия НИНОВА", "date": "2018.01.27", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/01/27/2482138/veliko-tarnovo-uchenitsi-ot-su-nikolay-katranov-svishtov-dariha-blizo-300-leva-za-priyuta-v-selo-novi-han.html", "text": "Упражнявайки на практика познанията си за планиране, усвоени в часовете по психология и логика, учениците от IX а клас на СУ „Николай Катранов“ в Свищов подготвиха и реализираха успешно свой малък социален проект. Основната им цел бе да помогнат за възстановяването на изгорялата постройка в приюта на отец Иван в село Нови хан, съобщиха от учебното заведение. С подкрепата на своя учител по психология и логика Милена Богданова-Личева, с много вдъхновение и отговорност, за една седмица младите хора успяха да привлекат към идеята семействата си, учениците и учителите от училището, и да изпълнят планираните дейности като работиха в екип.\r\nКато резултат от усилията, посветени на благородната кауза, учениците от IX „а“ клас внесоха по обявената банкова сметка за приюта в село Нови хан близо 300 лева.", "date": "2018.01.27", "title": "Велико Търново: Ученици от СУ „Николай Катранов” - Свищов дариха близо 300 лева за приюта в село Нови хан"}
{"url": "http://www.focus-news.net/news/2018/01/27/2482129/afp-broyat-na-zaginalite-pri-atentata-v-kabul-dostigna-do-95-dushi-158-sa-ranenite.html", "text": "Продължава нарастването на броя на жертвите на терористичния атентат в Кабул. По последни данни жертвите са 95, а 158 други са пострадалите, предава AFP, като се позовава на местните власти.\r\nГоворител на Министерството на здравеопазването заяви за агенцията, че броят на загиналите „сега е 95 души, 158 ранени“. Малко по-рано друг представител на афганистанските власти приведе данни за 63 жертви, но предупреди, че броят им може да се увеличи.  Тереза Герова", "date": "2018.01.27", "title": "AFP: Броят на загиналите при атентата в Кабул достигна до 95 души, 158 са ранените"}
{"url": "http://www.focus-news.net/news/2018/01/27/2482142/plovdiv-avtobus-na-gradskiya-transport-se-e-blasnal-v-parkiran-politseyski-avtomobil-v-kv-trakiya-nyama-postradali.html", "text": "Автобус на градския транспорт се е блъснал в паркиран полицейски автомобил пред сградата на 5-то Районно управление на МВР в пловдивския квартал „Тракия“. Това съобщи за Радио „Фокус“ – Пловдив говорителят на Областна дирекция на МВР-Пловдив. Сигналът за инцидента е подаден към 15.00 часа на тел. 112. По първоначални данни, 59-годишният водач на автобуса е изгубил контрол над управлението поради внезапно прилошаване. Пробата за употреба на алкохол от шофьора е отрицателна. От Областната дирекция на МВР съобщиха още, че на мъжа е оказана медицинска помощ и най-вероятно произшествието ще бъде отработена по административен ред.\r\nТони МИХАЙЛОВ", "date": "2018.01.27", "title": "Пловдив: Автобус на градския транспорт се е блъснал в паркиран полицейски автомобил в кв. „Тракия“, няма пострадали"}
{"url": "http://www.focus-news.net/news/2018/01/27/2482146/blagoevgrad-natovareno-e-dvizhenieto-po-patya-ot-i-za-bansko.html", "text": "Натоварено е движението по пътя от и за Банско, в останалата част от област Благоевград трафикът е с нормална интензивност. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по планинските и усойните места те са мокри и частично заледени, но сa почистени и опесъчени. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. В региона няма затворени пътища. Проходът Предела е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде в Благоевградска област не се извършват ремонти дейности.\r\nЛивия НИНОВА", "date": "2018.01.27", "title": "Благоевград: Натоварено е движението по пътя от и за Банско"}
{"url": "http://www.focus-news.net/news/2018/01/27/2482147/the-new-york-times-spisakat-na-sasht-s-oligarsi-svarzani-s-vladimir-putin-raztrevozhi-ruskite-bogatashi.html", "text": "През последните седмици подготовката в САЩ на публичен списък с олигарси, свързани с президента на Руската федерация Владимир Путин, разбуни духовете във Вашингтон сред онези, които се страхуват, че връзките им с Кремъл ще застрашат финансовото им благоденствие, коментира американското издание The New York Times. \r\nАдминистрацията на държавния глава Доналд Тръмп ще публикува списъка в понеделник, 29 януари, в специален доклад, който - за изненада на мнозина, ще послужи като нов инструмент за \"наказание\" на богатите поддръжници на автократите в света, само и единствено чрез посочване на имената им. Остава неясно как властите във Вашингтон ще определят кой точно се счита за олигарх, а появата на името му в списъка няма да доведе до незабавно налагане на санкции срещу него. Но публичният списък ще разкрие финансови подробности за руските елити и много от членовете на техните семейства. Според експерти това ще ги постави в уязвима ситуация, доколкото в бъдеще на тях може да им бъдат наложени ограничения заради връзките им с лидера на Кремъл Владимир Путин. \r\nСпоред Майкъл Капуто, бивш съветник на Тръмп от предизборната му кампания и настоящ консултант за руския бизнес и граждани, очакваният списък на САЩ е \"причинил много по-голяма загриженост сред заможните руснаци в Москва, Лондон и Женева, отколкото налагането на санкции срещу Русия след (събитията в) Украйна\" и последвалото анексиране на Кримския полуостров. \r\nДокладът ще се появи като последица от закона, който Тръмп одобри през август миналата година. Той разшири санкциите срещу Русия, като изобличи онези, които правят сериозен бизнес с руския военен или разузнавателен сектор. В петък администрацията на Тръмп обяви санкции срещу 21 души, включително руския заместник-министър на енергетиката Андрей Черезов, както и срещу девет компании. \r\nГоляма част от официален Вашингтон не обърна особено внимание на приемането на разпоредбата, тъй като съществуваше увереност, че подготвянето на списъка ще бъде отложено, а веднага след публикуването му ще бъде забравен. Но натискът, който оказаха от Белия дом, Държавния департамент и Конгреса, засили вниманието към доклада и допринесе за това появата му да бъде свързана с високи очаквания. Друга причина, поради която документът придоби голямо значение, стана предполагаемата руска намеса в президентските избори в САЩ от ноември 2016 г.  \r\nГоворител на Министерството на финансите във Вашингтон заяви, че списъкът на олигарсите се очаква да бъде съставен до крайния срок в понеделник. Той ще бъде придружен с отделен доклад, който ще включва \"индекс на корупцията\" и известните източници на доходи не само на посочените в списъка лица, но и на техните съпрузи, деца, родители, братя и сестри. Всичките им активи в САЩ също ще бъдат надлежно изброени. \r\nНякои от имената вероятно ще бъдат оповестени публично, докато други може да бъдат включени в класифицирано приложение, предупредиха официални лица. Затова наблюдателите се опасяват, че администрацията, която се противопостави на съответния закон, ще реши да класифицира по-голямата част от доклада. Тереза Герова", "date": "2018.01.27", "title": "The New York Times: Списъкът на САЩ с олигарси, свързани с Владимир Путин, разтревожи руските богаташи"}
{"url": "http://www.focus-news.net/news/2018/01/27/2482143/kyustendil-bez-problemi-se-izvarshva-dvizhenieto-v-uchastaka-na-glaven-pat-e-79-v-oblastta-i-po-napravlenieto-sofiya-kyustendil.html", "text": "Без проблеми се извършва движението в участъка на главен път Е-79 в Кюстендилска област, както и по направлението София – Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Нормално натоварен е и трафикът на автомагистрала „Струма”. Пътните настилки навсякъде е областта са сухи, само по усойните места е възможно те да са мокри и хлъзгави, но са обработени. Слабо е натоварен трафикът в посока от и за ГКПП „Гюешево”. \r\nЗа целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на свети Иван Рилски до м. Кирилова поляна.\r\nЛивия НИНОВА", "date": "2018.01.27", "title": "Кюстендил: Без проблеми се извършва движението в участъка на главен път Е-79 в областта и по направлението София – Кюстендил"}
{"url": "http://www.focus-news.net/news/2018/01/27/2482150/plyus-info-makedoniya-ne-e-istina-informatsiyata-che-boyko-borisov-e-dogovoril-v-davos-120-miliona-evro-za-magistralata-sofiya-skopie.html", "text": "Информацията, че в рамките на Световния икономически форум в Даовс министър-председателят на България Бойко Борисов е договорил 120 милиона евро за изграждането на магистралата София-Скопие, не е вярна, предава електронната медия „Плюс Инфо“, като се позовава на публикации в българските медии.\r\n„Във връзка с текста, информираме, че премиерът не е давал изяви за нито една медия при участието си в Световния икономически форум в Давос, освен за БНТ. За всички негови срещи и разговори информацията е предоставяна от пресслужбата“, се казва в съобщение, разпространено от пресслужбата на българското правителство. Тереза Герова", "date": "2018.01.27", "title": "„Плюс Инфо“ (Македония): Не е истина информацията, че Бойко Борисов е договорил в Давос 120 милиона евро за магистралата София-Скопие"}
{"url": "http://www.focus-news.net/news/2018/01/27/2482145/pazardzhik-politseyski-patruli-sledyat-za-spazvane-ogranicheniyata-na-skorostta-po-glavni-patishta-v-oblastta.html", "text": "Полицейски патрули следят за спазване ограниченията на скоростта по главни пътища в област Пазарджик, предаде репортер на Радио „Фокус“ – Пазарджик.  Извършват се и проверки за наличие на задължителна застраховка, валиден технически преглед и винетен стикер. Патрули на „Пътна полиция“ са разположени на ханче Септември и на входа на Пазарджик в района на мост „Атлантик“. Друг полицейски патрул е разположен по пътя Пазарджик-Пловдив при разклона за село Мало Конаре.\r\nВаня НИКОЛОВА", "date": "2018.01.27", "title": "Пазарджик: Полицейски патрули следят за спазване ограниченията на скоростта по главни пътища в областта"}
{"url": "http://www.focus-news.net/news/2018/01/27/2482149/veliko-tarnovo-300-000-leva-shte-poluchat-ot-ot-investitsionnata-programa-na-obshtinata-naselenite-mesta-v-sastava-y.html", "text": "300 000 лева ще получат населените места в състава на община Велико Търново за инфраструктурни проекти и ремонти и на улици от от Инвестиционната програма на общината. Това каза за Радио „Фокус“ – Велико Търново Тошо Кръстев, председател на Сдружението на кметовете и кметските наместници в община Велико Търново и кмет на село Арбанаси. Той посочи, че средствата ще бъдат разпределени измежду 36 населени места. В инвестиционната програма са включени като капиталови разходи и инфраструктурни предложения на кметствата Килифарево, Шемшево, Пчелище, Беляковец, Арбанаси. Тошо Кръстев съобщи, че програмата за инициативи на местните общности за 2018 година ще разполага със средства в размер на 450 000 лева. Такава бе сумата и за изминалата година. \r\nНа Сдружението на кметовете и кметските наместници се възлага да изготви правила и процедури за оценяване на проектите. Кръстев припомни, че през 2017 година тези 450 000 лева за 28 населени места са разходвани за инфраструктурни обекти. „Към тази сума, като прибавим и средствата, които са от разпределението на тези 300 000 лева, се получава една сносна сума, с която кметовете и и кметски наместници горе долу се справят, въпреки че и тя не е достатъчна“, допълни Тошо Кръстев. Той отбеляза, че в бюджета на някои от кметствата са включени и средствата от продажба на общинска собственост и припомни, че съгласно решение на Общинския съвет 30% от тези средства са за кметствата, като голяма част от тях също се насочват към рехабилитация на уличната мрежа.\r\nНадежда КРЪСТЕВА", "date": "2018.01.27", "title": "Велико Търново: 300 000 лева ще получат от от Инвестиционната програма на Общината населените места в състава й"}
{"url": "http://www.focus-news.net/news/2018/01/27/2482144/tass-siriyskata-opozitsiya-obyavi-boykot-na-mirnata-konferentsiya-v-sochi.html", "text": "Сирийската опозиция се отказа от участие в мирната конференция, която Руската федерация организира в черноморския курорт Сочи следващата седмица, предава TACC. Съответното решение Сирийският комитет за преговорите обяви в съобщение в социалната мрежа „Туитър“. \r\n„Делегацията  по преговорите на революционните сили от сирийската опозиция обявява бойкот на конференцията в Сочи, свикана от Руската федерация на 29-30 януари“, се казва в изявлението. Представителят на Сирийският опозиционен комитет  Фирас ал Калди потвърди тази информация пред ТАСС.\r\nВъпреки това председателят на „московската платформа“  на сирийската опозиция, Кадри Джамил, не смята решението за окончателно. \r\n„Абсолютното  мнозинство за приемането на такива решения, както бе решено при създаването на комитета, е 26 гласа от 36“, подчерта Джамил, като същевременно поясни, че в гласуването са се включили 34 членове на комитета, 24 от които са дали вот „за“, а 10 – „против“. „По този начин това е нито да, нито не“, коментира Джамил. Тереза Герова", "date": "2018.01.27", "title": "ТАСС: Сирийската опозиция обяви бойкот на мирната конференция в Сочи"}
{"url": "http://www.focus-news.net/news/2018/01/27/2482152/pregled-na-mezhdunarodnite-novini-do-18-chasa-agentsiya-fokus.html", "text": "В световен план Германия е стожер в усилията за по-голяма защита на околната среда и противодействието на глобалното затопляне. Сега обаче става ясно, че тя няма да успее да изпълни както националните, така и европейските си цели за опазване на климата. Постигането на сделка с източноевропейските страни, които все още не са превишили границите за допустимите емисии в атмосферата, може да облекчи Берлин. България може да окаже помощ в това отношение, коментира най-големият германски национален всекидневник Die Sueddeutsche Zeitung.\r\nБерлин може само да се усмихва горчиво на спомена за по-ранните времена, когато бяха набелязани целите за борбата срещу изменението на климата. Европейският съюз искаше до 2020 г. вредните емисии, изхвърляни в атмосферата, да бъдат намалени с 20%, под нивата, измерени през 1990 г. Германия даде обещание за двойно по-голям резултат и така за цел на ЕС за 2030 г. бе набелязано нивото от минус 40%. По-големите цели са пряко свързани с икономическите успехи - ако една държава допринася за задълбочаването на глобалното затопляне, съответно тя е длъжна да направи повече за противодействието му. Тогава източноевропейските страни се противопоставиха на прекалено амбициозните цели. Това обстоятелство може да се окаже от полза на германското правителство - особено сега, когато става ясно, че страната няма да бъде в състояние да изпълни дадените обещания, които придобиха задължителен характер.\r\nБрюксел не само определи целите за 2020 г., но и даде на всяка държава-членка бюджет за изпълнението им. Средствата обаче не обхващат всички сфери, които влияят на глобалното затопляне. Всяка отделна страна се грижи сама за намаляването на емисиите от транспорта, селското стопанство, частните домакинства и предприятията, а почти половината от вредните частици идват именно от тях. \r\nОще през 2016 г. бюджета на ЕС в тази област се оказа недостатъчен за изпълнението на целите. И тъй като от година на година той става все по-ограничен, съответно няма и подобрение. Една изключително мека зима може да допринесе за облекчаването на ситуацията - ако германците се отопляват по-малко, по-малко ще бъде и въглеродният диоксид в атмосферата. Едва ли обаче може да се разчита природата да помогне на човека. Решението се крие другаде - в купуването на т.нар. права за емисии от други държави в Общността, които имат излишъци. \r\nТакива страни има в Източна Европа - България и Румъния например. Те биха могли да помогнат на Германия да изпълни задълженията си. Поради ограничената им икономика тези страни, а също и други от региона, успяха да регистрират по-малко вредни емисии, отколкото се допускаше, че може да генерират. В резултат те може да \"изложат за продан в магазина\" тези излишъци, а Берлин да ги купи. Получените средства от сделката със сигурност ще бъдат от полза на страни като България, която е най-бедната в ЕС.\r\n*** Информацията, че в рамките на Световния икономически форум в Даовс министър-председателят на България Бойко Борисов е договорил 120 милиона евро за изграждането на магистралата София-Скопие, не е вярна, предава електронната медия „Плюс Инфо“, като се позовава на публикации в българските медии.\r\n„Във връзка с текста, информираме, че премиерът не е давал изяви за нито една медия при участието си в Световния икономически форум в Давос, освен за БНТ. За всички негови срещи и разговори информацията е предоставяна от пресслужбата“, се казва в съобщение, разпространено от пресслужбата на българското правителство.\r\n*** Продължава нарастването на броя на жертвите на терористичния атентат в Кабул. По последни данни жертвите са 95, а 158 други са пострадалите.\r\nГоворител на Министерството на здравеопазването заяви за агенцията, че броят на загиналите „сега е 95 души, 158 ранени“. Малко по-рано друг представител на афганистанските власти приведе данни за 63 жертви, но предупреди, че броят им може да се увеличи.\r\n*** Президентът на Чешката република Милош Земан бе преизбран на поста. При 96,87% обработените бюлетини проруският политик събира подкрепата на 51,95% от гражданите на страната. Неговият опонент Иржи Драхос има 48.04% от гласовете на чехите, показват официалните данни.\r\n*** Генералният секретар на ООН Антониу Гутериш взе решение да изпрати специалния посланик Стефан де Мистура на мирната конференция за Сирия, която Руската федерация организира в черноморския курорт Сочи следващата седмица.\r\nГутериш „е уверен, че конференцията в Сочи ще има важен принос“ за съживяването на мирните преговори за Сирия, които започнаха най-напред в швейцарския град Женева, подчерта говорителят на ООН Стефан Дюжарик.\r\n*** Полицията в рейнския град Кьолн разпръсна кюрдска демонстрация, насочена срещу операцията на турската армия в Сирия.\r\nСъгласно разпространените данни, повече от 14 хиляди представители на кюрдската общност са се включили в акцията, на която обаче малко след началото й са издигнати символи на забранената „Работническа партия на Кюрдистан“ (ПКК) и намиращия се в затвора неин лидер Абдула Йоджалан. Тъй като партията е забранена и в Германия, се е наложило правоохранителните органи да се намесят, за да възстановят реда.\r\n*** Председателят на опозиционната „Нова демокрация“ Кириакос Мицотакис обвини гръцкия министър-председател Алексис Ципрас в „разделяне“. Съответният коментар политикът направи след 45-минутната среща, която проведе с премиера по въпроса за разрешаването на спора между Атина и Скопие за името на Македония.\r\nМицотакис напусна мястото на срещата без да направи коментар за хода й, но по-късно подчерта, че се е съгласил на разговор с Ципрас, тъй като в качеството му на опозиционен лидер това е негов дълг.\r\nГръцките опозиционни партии са недоволни от това, което описаха като „неприемливо забавяне“ в информирането им за хода на разговорите и преговорите с посредничеството на ООН по въпроса за името на Македония.\r\nIefimerida.gr цитира лидера на „Нова демокрация“: \"[Ципрас] никога не е информирал нито парламента, нито гръцкия народ. Той влезе в преговорите, без дори да е осигурил подкрепата на коалиционния си партньор. По-лошото обаче е, че той раздели гърците. Той категорично се противопоставя на нашите съграждани, които законно изразяват своята патриотична загриженост\".\r\n***", "date": "2018.01.27", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/01/27/2482151/plovdiv-zavishena-opasnost-ot-obrazuvane-na-svlachishta-ima-po-napravleniyata-asenovgrad-smolyan-krichim-devin-i-yugovo-laki.html", "text": "Завишена опасност от образуване на свлачища има по направленията Асеновград-Смолян, Кричим-Девин и Югово-Лъки. Това съобщи за Радио „Фокус“ – Пловдив дежурният в Областното пътно управление-Пловдив. Водачите трябва да се движат с повишено внимание и съобразена скорост през посочените участъци, тъй като е възможно свличането на голямо количество земна или скална маса. Всички пътища на територията на Пловдивска област са нормално проходими при зимни условия. Пътните настилки в усойните и планински райони са влажни и обработени срещу заледяване, в равнинната част те са предимно сухи. \r\nДвижението по всички основни направления в областта се осъществява с нормална интензивност и без затруднения. По-натоварен е трафикът отчита в участъка на автомагистрала „Тракия“ и на пътя Пловдив-Асеновград-Смолян в Пловдивска област. Проходът Троян-Кърнаре остава затворен за преминаване на всички моторни превозни средства. Ограничено е движението на тежкотоварни камиони над 12 тона по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци. Забранено е и преминаването на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора-Поповица и път І-8 София-Пловдив-Свиленград.\r\nДвижението на територията на град Пловдив се извършва нормално и без затруднения. По-интензивен трафик се наблюдава в централната градска част – по булевардите „Цар Борис III Обединител“ и „Христо Ботев“. Пътните настилки в града са сухи.\r\nТони МИХАЙЛОВ", "date": "2018.01.27", "title": "Пловдив: Завишена опасност от образуване на свлачища има по направленията Асеновград-Смолян, Кричим-Девин и Югово-Лъки"}
{"url": "http://www.focus-news.net/news/2018/01/27/2482148/pazardzhik-politseyski-patrul-s-pazardzhishka-registratsiya-i-nomer-1651-e-razpolozhen-na-patya-peshtera-pazardzhik-do-razklona-za-pazardzhik-i-plovdiv.html", "text": "Полицейски патрул с пазарджишка регистрация и номер 1651 е разположен на пътя Пещера-Пазарджик, близо до разклона за Пазарджик и Пловдив, предаде репортер на Радио „Фокус“ – Пазарджик. Шофьорите е необходимо да се движат със съобразена скорост.", "date": "2018.01.27", "title": "Пазарджик: Полицейски патрул с пазарджишка регистрация и номер 1651 е разположен на пътя Пещера-Пазарджик, до разклона за Пазарджик и Пловдив"}
{"url": "http://www.focus-news.net/news/2018/01/27/2482133/kiriakos-mitsotakis-lider-na-nova-demokratsiya-aleksis-tsipras-razdelya-gartsite.html", "text": "Председателят на опозиционната „Нова демокрация“ Кириакос Мицотакис обвини гръцкия министър-председател Алексис Ципрас в „разделяне“ на нацията, отбелязва Greek Reporter. Съответният коментар политикът направи след 45-минутната среща, която проведе с премиера по въпроса за разрешаването на спора между Атина и Скопие за името на Македония.\r\nМицотакис напусна мястото на срещата без да направи коментар за хода й, но по-късно подчерта, че се е съгласил на разговор с Ципрас, тъй като в качеството му на опозиционен лидер това е негов дълг.\r\nГръцките опозиционни партии са недоволни от това, което описаха като „неприемливо забавяне“ в информирането им за хода на разговорите и преговорите с посредничеството на ООН по въпроса за името на Македония.\r\nIefimerida.gr цитира лидера на „Нова демокрация“: \"[Ципрас] никога не е информирал нито парламента, нито гръцкия народ. Той влезе в преговорите, без дори да е осигурил подкрепата на коалиционния си партньор. По-лошото обаче е, че той раздели гърците. Той категорично се противопоставя на нашите съграждани, които законно изразяват своята патриотична загриженост\". Тереза Герова", "date": "2018.01.27", "title": "Кириакос Мицотакис, лидер на „Нова демокрация“: Алексис Ципрас разделя гърците"}
{"url": "http://www.focus-news.net/news/2018/01/27/2482156/veliko-tarnovo-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата на територията на област Велико Търново, предаде репортер на Радио „Фокус” – Велико Търново. Времето е ясно. Температурата на въздуха е 1°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от пътя Царски извор-Драганово, като обходният маршрут е през село Сушица. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на временната организация на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново-с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека е по по Гл. път I-4  – през с. Леденик.\r\nДвижението в участък от пътя Самоводене-Ресен е ограничено поради довършителни дейности от ремонт. Обходеният маршрут е през село Хотница. Пътят ще е затворен до 31 януари.\r\nДвижението по пътя Лозен – Полски Тръмбеш е ограничено до 5 юли за движението на МПС с обща маса над 12 тона поради намален габарит на пътното тяло.\r\nНадежда КРЪСТЕВА", "date": "2018.01.27", "title": "Велико Търново: Сухи и нормално проходими са пътищата в областта"}
{"url": "http://www.focus-news.net/news/2018/01/27/2482154/afp-nay-malko-14-dushi-sa-zaginali-pri-strelba-v-noshten-klub-v-braziliya.html", "text": "Най-малко 14 души са загинали при стрелба, открита в нощен клуб в бразилския град Форталеза, разположен в североизточната част на латиноамериканската страна, предава AFP.\r\n„Можем да потвърдим 14 загинали“, заяви Андре Коста, отговорящ за ресора „Сигурност“ в щата Сеара, столица на който е Форталеза. \r\nСред ранените при стрелбата има такива, които са хоспитализирани в тежко състояние. Към момента обаче няма приведени данни за броя на пострадалите. Тереза Герова", "date": "2018.01.27", "title": "AFP: Най-малко 14 души са загинали при стрелба в нощен клуб в Бразилия"}
{"url": "http://www.focus-news.net/news/2018/01/27/2482153/akt.html", "text": "Температурите са в интервала от – 1 до + 12°. Времето над страната е ясно. Слаб вятър духа в област Кърджали. Пътните настилки са предимно сухи, на места мокри, а по усойните и планински райони - частично заледени, но обработени и проходими при зимни условия. Това съобщиха от пресцентъра на  Агенция „Пътна инфраструктура”.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. с ремаркета и полуремаркета поради снегопочистване. Срок до 29.01.2018 г.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 29.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.27", "title": "Актуална пътна пътна обстановка"}
{"url": "http://www.focus-news.net/news/2018/01/27/2482155/gd-granichna-politsiya-na-gkpp-kapitan-andreevo-i-gkpp-dunav-most-vidin-na-izhod-trafikat-e-intenziven-za-tovarni-avtomobili.html", "text": "На ГКПП \"Капитан Андреево\" на българо-турската и на ГКПП \"Дунав мост-Видин\" на българо-румънската граница на изход трафикът е интензивен за товарни автомобили, по данни към 18.00 часа. Това съобщиха за Агенция \"Фокус\" от ГД \"Гранична полиция\". На границите със Сърбия, Македония и Гърция трафикът е нормален на всички контролно-пропускателни пунктове.", "date": "2018.01.27", "title": "ГД \"Гранична полиция\": На ГКПП \"Капитан Андреево\" и ГКПП \"Дунав мост-Видин\" на изход трафикът е интензивен за товарни автомобили"}
{"url": "http://www.focus-news.net/news/2018/01/27/2482136/reuters-prezidentskite-izbori-v-cheshkata-republika-mezhdinnite-rezultati-pokazvat-prednina-za-milosh-zeman.html", "text": "Вторият тур от президентските избори в Чешката република приключи – в 14 часа (местно време) избирателните секции в страната затвориха и започна преброяването на бюлетините, предава Reuters.\r\nМеждинните резултати при 51,06% обработени бюлетини показват преднина за настоящия държавен глава Милош Земан. Той набира подкрепата на 54,92% от гражданите на Чешката република, докато Иржи Драхос събира 45,07%.\r\nТози резултат не е определящ, тъй като предстои обработката на протоколите от големите градове, където е възможно да има по-силна подкрепа за Драхош. Преди началото на втория тур, петима от общо седмина канидати, участвали в първия тур на вота, изказаха подкрепа за опонента на Земан. Тереза Герова", "date": "2018.01.27", "title": "Reuters: Президентските избори в Чешката република - междинните резултати показват преднина за Милош Земан"}
{"url": "http://www.focus-news.net/news/2018/01/27/2482141/afp-milosh-zeman-pecheli-vtoriya-tur-na-prezidentskite-izbori-v-cheshkata-republika.html", "text": "Президентът на Чешката република Милош Земан бе преизбран на поста, предава AFP. При 96,87% обработените бюлетини проруският политик събира подкрепата на 51,95% от гражданите на страната. Неговият опонент Иржи Драхос има 48.04% от гласовете на чехите, показват официалните данни. Тереза Герова", "date": "2018.01.27", "title": "AFP: Милош Земан печели втория тур на президентските избори в Чешката република"}
{"url": "http://www.focus-news.net/news/2018/01/27/2482160/d-r-boyka-radeva-bchk-petrich-mladite-tryabva-da-razberat-che-ne-sa-vazhni-samo-kompyutrite-i-telefonite-a-che-ima-hora-koito-se-nuzhdayat-ot-tyahnata-pomosht.html", "text": "Младите хора трябва да разберат, че не са важни само компютрите и телефоните, а че има хора, които се нуждаят от тяхната помощ. Това каза за Радио „Фокус“ – Пирин д-р Бойка Радева, председател на Български Червен кръст – Петрич. По думите ѝ младите се интересуват предимно от технологиите и е трудно да се намери път към тях, за да бъдат привлечени като доброволци. „Много хора в страната имат нужда от подкрепа, дори само морална такава, имат нужда някой млад човек да отиде при тях“, каза още д-р Радева. \r\nТя заяви, че от организацията търсят път към младите хора. „Дано да го немерим“, подчерта д-р Радева. Според нея би било изключително хубаво, ако се намери път към младото поколение и то бъдат привлечено към каузите на Българския Червен кръст. „Искам да благодаря на хората, които са до мен, с които работим заедно, които изключително много ми помагат, и да си пожелая да има повече млади хора около нас. Да има повече хора, които да искат да помогнат на другите. Да са живи и здрави всички и кой с каквото може, дори нещо минимално да е нека помогне, дори и на себе си. Това ще бъде много добре“, заяви д-р Радева.\r\nЛивия НИНОВА", "date": "2018.01.27", "title": "Д-р Бойка Радева, БЧК – Петрич: Младите трябва да разберат, че не са важни само компютрите и телефоните, а че има хора, които се нуждаят от тяхната помощ"}
{"url": "http://www.focus-news.net/news/2018/01/27/2482163/sevdalina-popova-spetsialist-muzeyno-delo-v-obshtina-belovo-mitropolit-evstatiy-pelagoniyski-povezhda-borbata-sreshtu-asimilatorskite-opiti-na-sarbite-sled-osvobozhdenieto.html", "text": "Митрополит Евстатий Пелагонийски, който се включва ревностно в църковно-националните борби на страната ни, след Освобождението продължава активното си участие в обществения живот. Това каза за Радио „Фокус“ – Пазарджик Севдалина Попова, старши специалист в направление „Музейно дело“ в Община Белово. Тя обясни, че митрополитът повежда борбата срещу асимилаторските опити на сърбите, чието управление било наложено в Пирот по време на Освободителната война. \r\n„През декември 1877 година в отговор на речта на командира на окупиралия Пирот сръбски Тимошки корпус, който заявява че Сърбия е дошла да прибере под крилото си „своите изгубени чада“ митрополит Евстатий заявява, че православните българи от Нишавска епархия са особено щастливи да посрещнат братските сръбски войски, които рамо до рамо с русите сполучили да помогнат за освобождението на българите. Това поведение довело до отстраняването и заточването му в Крагуевац – 11 февруари 1878г. Тези събития станали известни в руския императорски двор и владиката бил награден с ордена „Св. Ана” Втора степен, като специален пратеник го връчил в Крагуевац и веднага след това владиката бил освободен и върнат в Пирот“, обясни Попова. Тя допълни, че след подписването на Берлинския договор Евстатий е изгонен от сърбите. \r\n„В отечеството си той участва в Учредителното събрание, като мнението му било българите от земите, останали извън България да останат там, да не се изселват и да постоянстват в борбата за запазване на националното съзнание. След участие и във Великото народно събрание той е назначен за ректор на новооткритата Самоковска духовна семинария, а по-късно се оттегля в родното Голямо Белово. След няколко години той бил поканен да управлява Одринската епархия, където имало около 420 хиляди православни българи, които имали нужда от духовен пастир. Попова каза също, че благодарение на управлението му българският елемент е укрепнал, отношенията с турците се нормализирали, а гръцкото влияние губело почва. Там го заварило съединението на Княжество България и Източна Румелия. През есента на 1885 г. владиката издъхнал на 70-годишна възраст. След неговата смърт турското правителство не позволява да се изпрати негов заместник.\r\nВаня НИКОЛОВА", "date": "2018.01.27", "title": "Севдалина Попова, специалист „Музейно дело“ в Община Белово: Митрополит Евстатий Пелагонийски повежда борбата срещу асимилаторските опити на сърбите след Освобождението"}
{"url": "http://www.focus-news.net/news/2018/01/27/2482161/nimh-utre-shte-e-slanchevo-maksimalnite-temperaturi-shte-sa-predimno-mezhdu-4-i-9.html", "text": "През нощта ще бъде ясно, с разкъсана висока облачност. Минималните температури в повечето райони ще са между минус 9° и минус 4°. В сутрешните часове на места в низините ще се образува краткотрайна мъгла. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Утре ще е слънчево. След обяд в Дунавската равнина ще духа слаб до умерен вятър от запад-северозапад. Максималните температури ще са предимно между 4° и 9°.\r\nПо Черноморието ще бъде предимно слънчево, но в сутрешните часове на места ще има краткотрайна мъгла. След обяд ще се появи слаб, до умерен, вятър от запад-северозапад. Максималните температури ще са 5-8°. Температурата на морската вода е 6-7°. Вълнението на морето ще бъде 1-2 бала.\r\nВ планините ще бъде предимно слънчево. Ще духа умерен, по билата - до силен вятър, от север-северозапад. Максималната температура на височина 1200 метра ще е около 4°, на 2000 метра – около минус 1°.\r\nАтмосферното налягане ще е значително по-високо от средното за месеца.  \r\nВ началото на следващата седмица ще бъде предимно слънчево, с временни увеличения на облачността. Северозападният вятър ще се усили. Бързо ще се затопли и минималните температури вече ще са близки до 0°, а максималните - около и над 10°. В сряда вятърът ще отслабне.", "date": "2018.01.27", "title": "НИМХ: Утре ще е слънчево, максималните температури ще са предимно между 4° и 9°"}
{"url": "http://www.focus-news.net/news/2018/01/27/2482157/aleksandar-novak-ministar-na-energetikata-na-ruskata-federatsiya-moskva-ochakva-razyasnenie-ot-vashington-za-novite-sanktsii.html", "text": "Москва ще изиска от Вашингтон разяснения за санкциите, въведени по-рано тази седмица срещу руския заместник-министър на енергетиката Андрей Черезов и срещу Евгений Грабчак. Това заяви министърът на енергетиката Александър Новак, предава TACC.\r\nГоворейки пред журналисти, Новак подчерта, че разширяването на санкциите на САЩ не нанасят щети на руската промишленост, дори напротив – те създават допълнителни възможности за развитието й. Въпреки това руският министър ги определи като неоснователни.\r\n„Считаме ги за абсолютно незаконни. Никакви аргументи не бяха представени. Ще очакваме някакви разяснения по този повод. Хората работят, изпълняват своите функции, държавни функции, продължават да се трудят и такива забрани създават само допълнително напрежение“, коментира Новак.\r\nСъгласно думите му, санкциите на САЩ предизвикват единствено съжаление, като добави, че подобни методи са остарели, не създават условия за развитие на пазара и конкуренцията, и противоречат на правилата на Световната търговска организация (СТО). \r\nВ петък Министерството на финансите на САЩ в петък разшири списъка на руските компании и физически лица, върху които се разпростира действието на санкциите, въведени заради руското участие в конфликта в Източна Украйна.  Тереза Герова", "date": "2018.01.27", "title": "Александър Новак, министър на енергетиката на Руската федерация: Москва очаква разяснение от Вашингтон за новите санкции"}
{"url": "http://www.focus-news.net/news/2018/01/27/2482159/veliko-tarnovo-okolo-60-hranilki-za-ptitsi-sa-postaveni-na-teritoriyata-na-obshtina-svishtov-tazi-zima-v-ramkite-na-kampaniyata-zrantse-lyubov.html", "text": "Около 60 хранилки за птици са поставени на територията на община Свищов тази зима в рамките на проведената кампания „Зрънце любов“. Това съобщи за Радио „Фокус“ – Велико Търново Свилен Чешмеджиев, координатор на офиса на Българското дружество за защита на птиците в Свищов. Той отбеляза, че в изработката на хранилките са се включи предимно деца и техните учители, както и различни екоклубове в града. Те са поставяни предимно в паркове и в дворове на училища. \r\n„Заради мекото време тази зима тази дейност намаля, но аз се радвам, че има деца, ученици и учители, които все още изработват хранилки. Почти всяка седмица сме някъде и правим хранилки. Кампанията е в разгара си и сега, с развалянето на времето, ще е важно да правим това подхранване. Малките пойни птички имат нужда от тази храна, за да могат да оцелеят през суровите зимни месеци. Освен това децата им се радват. Птиците лесно привикват и те ги снимат и наблюдават. По този начин ги възпитаваме да имат едно по-добро екологично съзнание, което ще е много важно за бъдещото разливите, не само тяхното, но и на обществото като цяло“, посочи Свилен Чешмеджиев. \r\nТой отбеляза, че през последните години кампанията “Зрънце любов“ се радва на голям интерес. Тази година тя се организира за девети път. Целта е да се подпомогнат малките дребни пойни птички, които обитават градските паркове и градините, в критичните за тях зимни месеци.\r\nНадежда КРЪСТЕВА", "date": "2018.01.27", "title": "Велико Търново: Около 60 хранилки за птици са поставени на територията на община Свищов тази зима в рамките на кампанията „Зрънце любов“"}
{"url": "http://www.focus-news.net/news/2018/01/27/2482164/plovdiv-golyam-e-broyat-na-detsata-koito-ne-sa-klasirani-za-priem-v-detskite-gradini-i-yasli-v-grada-vapreki-nalichieto-na-svobodni-mesta.html", "text": "Голям е броят на децата, които не са класирани за прием в детските градини и ясли в Пловдив, въпреки наличието на свободни места. Това сочат резултатите от проведеното второ за 2018 година текущо класиране за прием, съобщиха за Радио „Фокус“ – Пловдив от Общината. В последното класиране са участвали общо 436 деца. От тях най-голям брой, 297 деца, са кандидатстващи за яслените групи. Броят на желаещите прием в първа възрастова група е 106, във втора - 14 деца и, 19 деца кандидатстват за подготвителните групи. „От всички кандидатстващи деца са класирани само 77, въпреки обявените 252 свободни места. Така остават свободни места, а броят на некласираните е сравнително голям. Този факт се дължи на разминаване между желанията и наличието на свободни места“, обясниха от Общината. \r\nВ тази връзка се препоръчва на родителите, при подаване на заявленията за кандидатстване, да се запознават от интернет страницата на системата за прием с обявените свободни места, които се публикуват според графика на дейностите за всяко класиране.  Следващото текущо класиране е на 13 февруари, а свободните места за него ще бъдат обявени в срок до 5 февруари, включително.\r\nОт началото на месец януари родителите на децата, родени през 2015 година и навършващи 3-годишна възраст през настоящата 2018-та, вече могат да подават своите заявления за участие в първото основно класиране за прием в първа възрастова група за новата учебна 2018/2019 година. Класирането ще се проведе на 17 май, като свободните места за него вече са публикувани. От Общината напомнят, че по-ранното подаване на заявления не носи предимство, но е важно да бъде спазен крайният срок. Към момента тези деца могат да кандидатстват и за яслените групи, ако не са навършили 3-годишна възраст, а за първа група да подадат заявленията си на по-късен етап.\r\nНавършващите 3-годишна възраст, родени през 2015 година, могат да участват в текущите класирания за настоящата първа група от месеца, в който детето навършва възрастта. След постъпване в детска градина през настоящата учебна година в групите за децата, родени през 2014 година, те ще бъдат преместени от септември в новосформираните първи възрастови групи, тоест в групите за родените деца през 2015 година).\r\n„Важно за родителите, които вече са кандидатствали за яслените групи и им предстои прием в детските градини, е да знаят, че трябва да използват вече регистрираните си родителски профили, към които са регистрирани техните деца, и е необходимо само да актуализират данните си и да добавят своите нови заявления“, уточняват от пресцентъра на Община Пловдив.\r\nТони МИХАЙЛОВ", "date": "2018.01.27", "title": "Пловдив: Голям е броят на децата, които не са класирани за прием в детските градини и ясли в града, въпреки наличието на свободни места"}
{"url": "http://www.focus-news.net/news/2018/01/27/2482166/predstoyashti-sabitiya-v-stranata-za-28-yanuari-agentsiya-fokus.html", "text": "***\r\nОт 17.00 часа в, пред Мавзолея на загиналите руски воини и български опълченци на площад „Възраждане“, председателят на парламента Цвета Караянчева ще присъства на церемонията по поднасяне на венци и цветя, с която ще бъдат отбелязани 140 години от Освобождението на града. \r\n*** \r\nОт 13.00 часа на метростанция „Константин Величков” ще бъде отбелязан 20-годишният юбилей на столичното метро. На събитието ще присъстват кметът Йорданка Фандъкова и изп. директор на „Метрополитен” проф. Стоян Братоев. Поканени са министъра на транспорта Ивайло Московски, председателя на Столичния общински съвет Елен Герджиков. \r\n*** \r\nОт 13.00 часа в Дома на киното Темата за миграцията ще бъде разгледана през формата жива библиотека. Събитието е част от фестивала NO MORE WAR.\r\n***\r\nОт 16.00 часа в Национален Музикален Театър „Стефан Македонски“ ще бъде представена книгата „Светозар Донев- режисьорът” на Марин Бончев,  която е посветена на 85-годишен юбилей на един от доайените на театъра проф. Светозар Донев.  От 17.00 часа ще започне концертът на музикалния театър „100 години оперета“.\r\n*** \r\nОт 18.30 часа в Центъра за култура и дебат „Червената къща“ ще се проведе дискусия на тема „Мирни протести за Пирин и срещу омразата“, част от фестивала NO MORE WAR. \r\n***\r\nОт 19.05 часа от Терминал 2 на Летище „София“, по маршрута Рим – Сантиаго де Чили – Пунта Аренас – о-в Кинг Джордж – о-в Ливингстън, заминава последната група на 26-та Национална Антарктическа Експедиция.\r\n***\r\nВ Банско ще се проведат вторите стартове в паралелния гигантски слалом. \r\n***\r\nОт 09.00 часа Варненският и Великопреславски митрополит Йоан ще отслужи света Божествена Литургия в Катедрален храм \"Успение Богородично\".\r\n***\r\nОт 16.00 часа на Пазара на Мол Варна ще бъдат връчени XIV Годишни автомобилни награди – Варна.\r\n*** \r\nОт 18.00 часа, във фоайето на МДТ „Константин Кисимов“, ще бъдат открити фотографска изложба и арт ателиета за китайско изкуство – съпътстващи събития към спектакъла за отбелязването на Китайската нова година.\r\n*** \r\nОт 19.00 часа, в голяма зала на МДТ „Константин Кисимов“, ще бъд епредставен спектакълът „Китайски класически танц Фън Мо“ по случай Китайската нова година 2018.\r\n*** \r\nОт 19.00 часа, в МОЛ Велико Търново, ще се играе детски театрален спектакъл „Тримата братя и златната ябълка“.\r\n***\r\nОт 11.00 часа в местността Юндола с щафета ще започне вторият ден от Държавното първенство по ски ориентиране.\r\n***\r\nЩе се проведат Епархийските избори за нов Видински митрополит. Изборният ден ще започне с отслужването на св. Литургия от 09.00 часа, в която ще вземат участие свещенослужители от епархията начело с наместника на овакантения митрополитски престол Негово високопреосвещенство  Врачански митрополит Григорий. В 10.00 часа ще бъде отслужен трисагий на гроба на блаженалия митрополит Дометиан. От 11.00 часа ще започне и изборът за двамата кандидати за Видински митрополит.\r\n***\r\nОт 11.00 часа на родната къща на Ефрем Каранов ще бъде поставена паметна плоча.\r\n***\r\nОт 09.00 часа Константийският епископ Яков ще оглави архиерейска света Литургия в храм \"Св. Богородица\".\r\n***\r\nОт 11.00 до 12.00 часа  на естрадата в Градския парк ще се състои кулинарна демонстрация в рамките Международния фестивал на маскарадните игри „Сурва“.\r\n***\r\nОт 18.00 часа на площад „Кракра” Фолклорен ансамбъл „Граово” ще закрие тазгодишното издание на Международния фестивал на маскарадните игри „Сурва“ със спектакъла „До нови срещи, Сурва”.\r\n*** \r\nОт 9.00 часа в храм „Св. Николай Чудотворец“ ще се проведе празнична литургия, водосвет за деня на Разград и панихида за загиналите руски и български опълченци. \r\n*** \r\nОт 12.00 часа в Общински културен център ще се проведе традиционно детско парти за децата, родени на 28 януари.\r\n*** \r\nОт 17.00 часа на площад „Възраждане“ ще се състои ритуал за поднасяне на венци и цветя  пред Мавзолея на загиналите руски войни и български опълченци.\r\n***\r\nОт 19.00 часа в зала „Княз Александър І“ на Регионалния историческия музей ще се проведе джаз концертът„Jazzfactory.bg – „Европа среща музиката на фамилия Владигерови“. Това е първия от шест концерта – част от официалната национална културна програма на Българското председателство, одобрен от Национален фонд „Култура” към Министерство на културата.\r\n***\r\nОт 18.00 часа в концертната зала на Народно читалище „Климент Охридски 1858“ ще се проведе тържествен концерт на художествените колективи при читалището и награждаване на заслужили читалищни дейци по случай 160 години от основаването на читалището.\r\n***\r\nОт 11.30 часа пред Свещаровата къща ще се състои мащабна възстановка на събитията от Освобождението на Ески Джумая, по повод 140 години от Освобождението на Търговище.", "date": "2018.01.27", "title": "Предстоящи събития в страната за 28 януари (Агенция „Фокус“)"}
{"url": "http://www.focus-news.net/news/2018/01/27/2482167/pazardzhik-velingrad-shte-bade-domakin-na-evropeysko-parvenstvo-po-ski-orientirane-i-na-svetovno-za-mladezhi.html", "text": "Велинград ще бъде домакин на Европейско първенство по ски ориентиране за мъже и жени и на Световно за младежи, съобщи за Радио „Фокус“ – Пазарджик Бояна Кирилова от Община Велинград. Тя уточни, че стартовете в различните дисциплини  ще се проведат от 2 до 8 февруари в района на Юндола и Старина, а официалните церемонии по откриването, закриването и награждаването на медалистите ще бъдат във Велинград. \r\n„За трети път СПА столицата на Балканите посреща спортисти от толкова висок ранг. Досега тук са били провеждани две световни първенства по ски ориентиране – през 1977 и 1986 година. Над 300 са потвърдените до момента заявки от отборите на Русия, Финландия, Швеция, Норвегия, Литва, Латвия, Естония, Швейцария, Словения и други“, допълни Кирилова.\r\nВаня НИКОЛОВА", "date": "2018.01.27", "title": "Пазарджик: Велинград ще бъде домакин на Европейско първенство по ски ориентиране и на Световно за младежи"}
{"url": "http://www.focus-news.net/news/2018/01/27/2482162/plovdiv-blizo-90-poeti-sa-uchastvali-v-petoto-izdanie-na-natsionalniya-konkurs-za-lyubovna-lirika-nazdravitsa-za-lyubovta-organiziran-ot-obshtina-asenovgrad.html", "text": "Близо 90 поети от цялата страна са участвали в петото издание на Националния конкурс за любовна лирика „Наздравица за любовта“, организиран от Община Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. По думите й творбите вече са оценени от изключително престижно жури – поетите Атанас Капралов, Валентина Радинска и Виолета Христова. „Награждаването на най-добрите творби за виното и любовта ще бъде в Градската библиотека „Паисий Хилендарски“ в 17.30 часа на 29 януари, като част от програмата на Празници на виното“, посочи Костова. \r\nТя припомни, че конкурсът е част от събитията, съпътстващи традиционния конкурс „Най-добро домашно вино”. Всеки участник имаше право да представи до 3 свои стихотворения в срок до 12-ти януари. Наградният фонд е 500 лева за първа награда, втора награда – 400 лева, а за поетът, класиран на трето място, наградата е 300 лева. Предвидени са още 2 поощрения от по 100 лева, както и награда за най-успешно представил се поет от Асеновград – там наградата е 200 лева.\r\nТони МИХАЙЛОВ", "date": "2018.01.27", "title": "Пловдив: Близо 90 поети са участвали в петото издание на Националния конкурс за любовна лирика „Наздравица за любовта“, организиран от Община Асеновград"}
{"url": "http://www.focus-news.net/news/2018/01/27/2482168/veliko-tarnovo-edno-dete-e-zaginalo-a-drugo-e-postradalo-pri-pozhar-v-selo-gorsko-kalugerovo.html", "text": "Едно дете е загинало, а друго е пострадало при пожар в къща в село Горско Калугерово. Това съобщиха за Радио \"Фокус\" - Велико Търново от ОДМВР-Велико Търново. По непотвърдена информация починалото дете е на 6-годишна възраст, а пострадалото – на 1 година. То е настанено в болницата във Велико Търново с обгазяване. До този момент няма официално потвърдена информация за неговото състояние. \r\nСигналът за пожара е получен в 17.03 минути. На място са изпратени противопожарни и полицейски екипи от гр. Павликени. Два пожарни автомобила с петима огнеборци са гасили пламъците. От жилището са унищожени едната стая, част от покривната конструкция и коридор. Останалата част от сградата е спасена. На място се извършва оглед от дежурна оперативна група, а вероятната причина за възникването на огъня е печка на твърдо гориво. \r\nЛуиза ТРАНЧЕВА", "date": "2018.01.27", "title": "Велико Търново: Едно дете е загинало, а друго е пострадало при пожар в село Горско Калугерово"}
{"url": "http://www.focus-news.net/news/2018/01/27/2482184/tosho-krastev-sdruzhenie-na-kmetovete-i-namestnitsite-v-obshtina-veliko-tarnovo-selata-ledenik-i-shemshevo-shte-poluchat-sredstva-za-poddarzhane-na-sportni-tereni-ot-obshtinskiya-byudzhet.html", "text": "Селата Леденик и Шемшево ще получат средства за поддържане на спортни терени от общинския бюджет. Това каза за Радио „Фокус“ – Велико Търново Тошо Кръстев, председател на Сдружението на кметовете и кметските наместници в състава на община Велико Търново и кмет на село Арбанаси. Той припомни, че досега средства за базите за спорт са получавали четири населени места – Ресен, Самоводене, Дебелец и Килифарево. Общата сума, включена в Бюджет 2018 на Община Велико Търново, за шестте села е в размер на 50 300 лева. \r\nДебелец получава 14 800 лева, Килифарево – 9 500 лв., Ресен – 14 000 лв., Самоводене – 6000 лв., Шемшево и Леденик, съответно 4000 и 2000 лева. Общо 7000 лева ще получат 20-те центрове за работа с деца и младежи в населените места от общината за закупуване на спортни пособия. Сумата е била същата и през 2017 година. Средствата за издържането на клубовете на пенсионера и инвалида също се запазват като стойност, което осигурява нормалното им функциониране. \r\nТошо Кръстев изказа благодарност на ръководството на Общинското предприятие „Зелени системни“ за качественото и навременно почистване на гробищни паркове и просветляване на четвъртокласната пътна мрежа през изминалата година. „Това икономисва от функция „Чистота“ на самите кметства. Искам да благодаря и за закупуването на платформа ремарке за трактор, което е се експлоатира от сдружението“, допълни Кръстев. Той съобщи, че освен това за поддръжка и ремонт на видеонаблюдение са предвидени 35 000 лева. В момента фирмата оценява състоянието на монтираната техника в населените места.\r\nНадежда КРЪСТЕВА", "date": "2018.01.27", "title": "Тошо Кръстев, Сдружение на кметовете и наместниците в община Велико Търново: Селата Леденик и Шемшево ще получат средства за поддържане на спортни терени от общинския бюджет"}
{"url": "http://www.focus-news.net/news/2018/01/27/2482158/pernik-organizatsionniyat-komitet-na-festivala-surva-2018-i-obshtinskoto-rakovodstvo-se-sreshtnaha-s-ofitsialnite-gosti-na-sabitieto.html", "text": "На фона на картините от тазгодишната годишната художествена изложба \"Сурва арт\" в Градската галерия \"Любен Гайдаров\" в Перник, организационният комитет на XXVII фестивал Сурва и общинското ръководство на Перник се срещнаха с официалните гости. Това съобщиха от пресцентъра на Общината. \"Щастлива съм, че всички отново сме заедно. През тези три дни нашият град е много по-пъстър с вашето присъствие, с красивите обичаи и костюми\", заяви кметът на Перник и председател на организационния комитет Вяра Церовска и благодари на гостите от Федерацията на европейските карнавални градове (ФЕКГ), ръководителите на групите от чужбина, посланици и други официални лица. \r\nГрадоначалникът гордо заяви, че всяка година фестивалът става все по-мащабен и по-колоритен, което означава, че традицията ще пребъде.\r\nПрезидентът на ФЕКГ Хенри ван дер Кроон пък посочи, че за пореден път е запленен от духа на Сурва и се чувства като у дома си.", "date": "2018.01.27", "title": "Перник: Организационният комитет на фестивала Сурва 2018 и общинското ръководство се срещнаха с официалните гости на събитието"}
{"url": "http://www.focus-news.net/news/2018/01/27/2482185/vidin-zhiteli-na-oblastta-protestiraha-s-iskane-za-uskoreno-razvitie-na-severozapadniya-region-obzor.html", "text": "Жители от цялата Видинска област протестираха с искане за ускоряване на икономическото развитие на Северозападния регион. Изразяващите недоволството си се събраха в центъра на областния град, където, организирани в колона от стотици коли, се отправиха към изхода на града в посока София. Предвождани от кола на жандармерия, протестиращите блокираха за известно време главен път Е-79 с надеждата исканията им да бъдат чути. През цялото време те развяваха български знамена и плакати с текст „И Видин е в България“. Исканията на протестиращите – изграждане на автомагистрала от София до Видин и тунел под прохода Петрохан. Те настояха решението за това да бъде взето от правителството най-късно до 5 февруари т. г., а до 2021 година магистралата да бъде вече изградена. Протестиращите заплашиха, че ако не се вземе такова решение, общественото недоволство ще продължи и дори е възможно да се стигне до блокиране на достъпа на тежкотоварни камиони до граничен пункт „Дунав мост 2“.", "date": "2018.01.27", "title": "Видин: Жители на областта протестираха с искане за ускорено развитие на Северозападния регион (ОБЗОР)"}
{"url": "http://www.focus-news.net/news/2018/01/27/2482192/reuters-izrael-prizova-polsha-da-promeni-proektozakon-otnosno-rolyata-y-v-holokosta.html", "text": "Израел призова Полша да промени проектозакон, одобрен тази седмица от нейния парламент, който ще направи незаконно заявяването, че Полша е отговорна за престъпленията срещу човечеството, извършени от Нацистка Германия на нейна земя, предава  Reuters.\r\nИзраелският министър-председател Бенямин Нетаняху съобщи, че е инструктирал посланика на страната във Варшава да се срещне с полския премиер Матеуш Моравецки и да изрази протест срещу проектозакона, който да направи незаконна употребата на фразата „полски лагер на смъртта“. \r\n„Законът е неоснователен. Силно сме против. Не може да се променя историята и Холокостът не може да се отрече“.\r\nВаршава е против фразата „Полски лагери на смъртта“, която предполага, че страната има частична отговорност за концлагерите, където нацистите са избивали евреи. Лагерите са построени и управлявани от нацистите, които завземат Полша през 1939 г.  Виктор Турмаков", "date": "2018.01.27", "title": "Reuters: Израел призова Полша да промени проектозакон относно ролята й в Холокоста"}
{"url": "http://www.focus-news.net/news/2018/01/27/2482189/pleven-nova-platforma-za-gnezdene-na-kadroglavi-pelikani-e-postroena-na-ostrov-persin.html", "text": "Нова платформа за гнездене на къдроглави пеликани е построена на остров Персин. Това съобщи за Радио „Фокус“ – Велико Търново Свилен Чешмеджиев, координатор на структурата на Българското дружество за защита на птиците в Свищов. Той припомни, че в Природен парк „Персина“ се намира втората колония на къдроглав пеликан в България, а първата е в резервата „Сребърна“.  Платформите за гнездене в района вече са четири. \r\n„Надявам се в края на февруари и началото на март, за трета поредна година, да имаме успешно размножаване на този застрашен вид, който е емблематичен, не само за Дунав, но и за всички влажни зони на Балканите. Подготвили сме платформите. Покрили сме ги с тръстикови снопи. Тръстиката беше окосена от наши доброволци и от колегите в Природен парк „Персина“, така че, очакваме нови посетители“, посочи Свилен Чешмеджиев. \r\nТой допълни, че по време на провелото се в средата на месец януари 42-то средно-зимно преброяване на зимуващите водолюбиви птици вече са установени няколко пеликана в района около Белене и Свищов, а през миналата година на платформите за гнездене на остров Персин са се излюпили три къдроглави пеликани. Свилен Чешмеджиев изрази надежда тази година те да са повече. „Миналата година гнезденето започна малко по-късно. Река Дунав беше с ниско ниво и нямаше вода в блатата. Надявам се тази година, тъй като в момента нивото на река Дунав е по-високо и блатото Перщина е пълно с вода, гнездовият успех да бъде доста по-голям“, допълни Свилен Чешмеджиев.\r\nНадежда КРЪСТЕВА", "date": "2018.01.27", "title": "Плевен: Нова платформа за гнездене на къдроглави пеликани е построена на остров Персин"}
{"url": "http://www.focus-news.net/news/2018/01/27/2482187/plovdiv-obshtina-asenovgrad-uchredyava-spetsialna-nagrada-nikola-makedonski-za-proizvodstvo-na-domashen-mavrud.html", "text": "Община Асеновград учредява специална награда „Никола Македонски“ за производство на домашен станимашки мавруд. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. По думите й учредяването на наградата ще отличи тазгодишните Празници на виното от предишните издания на събитието. \r\n„Наградата е на името на Никола Македонски – жител на Асеновград, зъботехник, който е най-дългогодишният победител в нашия конкурс за най-добро домашно вино. Той вече не е между живите, като тази година се отбелязват 10 години от смъртта му. Никола Македонски е известен сред всички винопроизводители с това, че не само е правил хубаво вино, но и че никога не го е пиел сам. Винаги го е пиел с приятели, с добра компания, с много хубави и сладки приказки. Никола Македонски е известен и с това, че е бил голям веселяк и голям майстор на виното“, каза още Костова. \r\nТя посочи, че по време на 26-тото издание на Празниците на виното ще бъдат връчени, както новоучредената награда за станимашки мавруд, така и награди за червено и бяло вино, а също и за вино розе. „Каним всички да заповядат, да пият, да пеят и да се веселят заедно с нас на Празниците на виното“, призова Даниела Костова.\r\nТони МИХАЙЛОВ", "date": "2018.01.27", "title": "Пловдив: Община Асеновград учредява специална награда „Никола Македонски“ за производство на домашен мавруд"}
{"url": "http://www.focus-news.net/news/2018/01/27/2482191/24-vesti-makedoniya-harvatiya-izprati-diplomaticheska-nota-do-sloveniya-v-protest-sreshtu-prisadi-za-ribari-v-piranskiya-zaliv.html", "text": "Хърватия изпрати дипломатическа нота до Словения относно глобите, които са издадени на хърватски рибари в спорния Пирански залив и обяви, че ще отговори със същата мярка, предава македонската медия „24 Вести“.\r\nСловенската полиция съобщи, че е издала първите 14 присъди на хърватските рибари и ще продължи да прилага закона по подобен начин. Рибарите са глобени за „незаконно пресичане на словенската граница“, пише в страницата на полицията, където се предупреждава, че влизането в Словения може да бъде забранено за тези, които няма да си платят глобата.\r\nХърватското министерство на външните работи и европейските въпроси изпрати дипломатическа нота до посолството на Словения в Загреб, като заяви, че рибарите са били  \"в териториалните води на Хърватия\". От там посочиха, че ще отговорят по реципрочен начин. Виктор Турмаков", "date": "2018.01.27", "title": "„24 Вести“ (Македония): Хърватия изпрати дипломатическа нота до Словения в протест срещу присъди за рибари в Пиранския залив"}
{"url": "http://www.focus-news.net/news/2018/01/27/2482193/deutsche-welle-angela-merkel-predupredi-che-antisemitizmat-se-zasilva.html", "text": "Германският канцлер Ангела Меркел заяви, че е „неприемливо“ еврейските институции в страната все още да се нуждаят от полицейска закрила. Тя заяви, че новото правителство на страната се нуждае от орган, който да се бори срещу антисемитизма. Тя предупреди по време на своя реч, проведена в деня за възпоменаване на жертвите от Холокоста,  че явлението се засилва, предава  Deutsche Welle.\r\n„Антисемитизмът, расизмът и омразата към другите нарастват, както не е било от години“, заяви Меркел. „Не е приемливо и е срамно, че не може да има еврейска институция без полицейска защита, било тя училище, детска градина или синагога“, допълни тя.\r\nГерманското МВР съобщава, че през последната година броят на престъпленията на антисемитска основа се е увеличил с 1500 случая.\r\nКанцлерът също така потвърди, че подкрепя идеята да се назначи комисар по антисемитизма в новото правителство на Германия.  Виктор Турмаков", "date": "2018.01.27", "title": "Deutsche Welle: Ангела Меркел предупреди, че антисемитизмът се засилва"}
{"url": "http://www.focus-news.net/news/2018/01/27/2482165/24-vesti-makedoniya-protest-pred-parlamenta-v-skopie-priyatelstvoto-se-zabravya-aleksandar-ostava-vecher.html", "text": "„Приятелството е забравено, Александър остава завинаги\", македонският народ никога няма да се примири с това състояние. Промяната на името, двуезичността и споразумението за добросъседски отношения с България са невалидни - това са посланията на няколко патриотични асоциации, които протестираха в събота пред парламента в Скопие, пише македонската електронна медия „24 Вести“ .\r\nПолитиката на правителството е противоконституционна и дискриминационна, твърдят участниците в протеста, като настояха за прекратяване на всички преговори и споразумения, които „стоят на пътя“ на македонския народ и македонската държава.\r\nПротестът премина в спокойна атмосфера, за разлика от предишните, когато флага на Европейския съюз бе запален. Следващите акции са планирани за понеделник, 29 януари. \r\nПод мотото „Ние сме Македония\", македонците в няколко страни протестираха за защитата на идентичността, езика, името и запазването на унитарността на държавата.\r\nМакедонската диаспора настоява правителството да прекрати всякакви преговори за името с Гърция. Протестите през уикенда започнаха в Нова Зеландия и Израел, Швейцария, Германия, Франция, Италия и Великобритания. Тереза Герова", "date": "2018.01.27", "title": "„24 Вести“ (Македония): Протест пред парламента в Скопие: „Приятелството се забравя, Александър остава вечер“"}
{"url": "http://www.focus-news.net/news/2018/01/27/2482190/korea-herald-ministrite-na-otbranata-na-sasht-i-yuzhna-koreya-poeha-angazhiment-za-silno-vazpirane-na-severna-koreya.html", "text": "Министрите на отбраната на САЩ и на Южна Корея Джеймс Матис и Сон Юн-му се споразумяха по време на среща, че страните ще възпират Северна Корея като част от усилията за ядреното ѝ разоръжаване, пише  Korea Herald.\r\n„Подчертавайки, че всеки опит да се създаде цепнатина в съюза между САЩ и Южна Корея ще се провали, министрите се споразумяха да продължат да работят заедно, за да може Северна Корея да промени позицията си и да седне на преговорната маса, за да обсъди ядреното разоръжаване“, съобщава в официално свое заявление южнокорейското министерство.\r\nМатис и Сон Юн-му приветстваха участието на Северна Корея на олимпийските игри в Пьончан и също така заявиха, че се надяват спортното събитие да премине мирно и успешно. \r\nТе подчертаха, че ще продължат да изграждат отбранителните възможности на страните си, „за да възпират заплахите на Северна Корея“.  Виктор Турмаков", "date": "2018.01.27", "title": "Korea Herald: Министрите на отбраната на САЩ и Южна Корея поеха ангажимент за силно възпиране на Северна Корея"}
{"url": "http://www.focus-news.net/news/2018/01/27/2482194/neweurope-dzhani-pitela-ofitsialno-obyavi-che-shte-se-kandidatira-za-senator-na-italianskite-parlamentarni-izbori.html", "text": "Председателят на групата на социалистите и демократите в Европейския парламент Джани Питела заяви, че ще се кандидатира на страната на своята Демократическа партия на парламентарните избори в Италия, които ще се проведат в началото на март, предава  NewEurope.\r\nСпоред него изборите бележат важен момент в съвременната италианска история. „Демократическата партия остава последния бастион, който пази Италия да не попадне на ресните, популистки и ксенофобски движения“, заяви Питела. \r\n„За да спечелим тези важни избори министър-председателят Матео Ренци и Демократическата партия ме помолиха да се кандидатирам за Сената. Като акт на отговорност към партията, към Италия и към Европа приех предизвикателството. Няма да е лесна битка. Италианската политика е навлязла в бурни води“, допълни Питела. \r\nОчаква се политикът да се кандидатира за сенатор от родния си южен регион Басиликата.  Виктор Турмаков", "date": "2018.01.27", "title": "NewEurope: Джани Питела официално обяви, че ще се кандидатира за сенатор на италианските парламентарни избори"}
{"url": "http://www.focus-news.net/news/2018/01/27/2482188/daily-sabah-turskata-armiya-saobshtava-che-e-likvidirala-447-kyurdski-boytsi-ot-nachaloto-na-operatsiyata-v-afrin.html", "text": "По данни на турската армия общо 447 кюрдски бойци и терористи от „Ислямска държава“ са ликвидирани от началото на операция „Маслинова клонка“ в северозападната част на Сирия, пише  Daily Sabah.\r\nВ официалното заявление на турските въоръжени сили се допълва, че двама турски войници са убити, а други 11 ранени в осмия ден на операцията, докато ликвидираните кюрдски бойци са 53 на броя.\r\nНа 20 януари турските въоръжени сили започнаха операция в Африн, за да прочистят граничните области от присъствието на местните кюрдски „Сили за народна самоотбрана“, за които турското правителство смята, че са кюрдско разклонение на ПКК. Виктор Турмаков", "date": "2018.01.27", "title": "Daily Sabah: Турската армия съобщава, че е ликвидирала 447 кюрдски бойци от началото на операцията в Африн"}
{"url": "http://www.focus-news.net/news/2018/01/27/2482186/tass-vladimir-putin-pozdravi-milosh-zeman-s-preizbiraneto-na-posta-prezident-na-chehiya.html", "text": "Президентът на Русия Владимир Путин поздрави Милош Земан за преизбирането му на поста президент на Чешката република, предава ТАСС.\r\n„Президентът на Русия изпрати поздравителна телеграма на Милош Земан по случай преизбирането му на поста президент на Чешката република“, пише в официално заявление на пресслужбата на Кремъл. В поздравлението си Путин е подчертал, че „резултатите от изборите потвърдиха високия авторитет на Милош Земан като опитен и отговорен политик, въплъщаващ в живота интересите и исканията на чешкия народ“.\r\n„Путин отбеляза, че в Русия ценят високо принципната позиция на Земан в полза на развитието на двустранните отношения“, пише в заявлението на пресслужбата на Кремъл.  Виктор Турмаков", "date": "2018.01.27", "title": "ТАСС: Владимир Путин поздрави Милош Земан с преизбирането на поста президент на Чехия"}
{"url": "http://www.focus-news.net/news/2018/01/27/2482195/ria-novosti-erdogan-dopuska-vazmozhnostta-turskite-voyski-da-izvarshat-nastaplenie-v-idlib.html", "text": "Турският президент Реджеп Тайип Ердоган заяви, че войските на страната му могат да проникнат дълбоко на сирийска територия в провинция Идлиб, предава РИА Новости.\r\nТурският президент подчерта, че военната операция в Африн продължава. „Ако Аллах позволи, ще достигнем до Идлиб“, заяви Ердоган. Той подчерта, че цялата нация е обединена в подкрепата си към операция „Маслинова клонка“, както на 15 юли 2016 г. при опита за военен преврат в страната.\r\nТурция обяви началото на операция „Маслинова клонка“ срещу въоръжените части на кюрдите в сирийската област Африн на 20 януари. Заедно с турските войски действат и силите на опозиционната „Свободна сирийска армия“.  Виктор Турмаков", "date": "2018.01.27", "title": "РИА Новости: Ердоган допуска възможността турските войски да извършат настъпление в Идлиб"}
