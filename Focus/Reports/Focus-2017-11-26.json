{"url": "http://www.focus-news.net/news/2017/11/26/2460977/afp-general-oglavi-venetsuelskata-petrolna-kompaniya.html", "text": "Президентът на Венецуела Николас Мадуро назначи генерал за управител на петролната компания на страната PDVSA и нареди „тотална реконструкция“ в държавния нефтен гигант, предава AFP.\r\nМадуро анонсира назначението по време на телевизионно обръщение. Генерал-майор Мануел Куеведо от Националната гвардия е назначен за управител на PDVSA и министър на петрола.\r\n„Ще проведем тотална реконструкция на PDVSA“, заяви той.\r\nПревод и редакция:", "date": "2017.11.26", "title": "AFP: Генерал оглави венецуелската петролна компания"}
{"url": "http://www.focus-news.net/news/2017/11/26/2460951/kyustendil-golyam-e-interesat-kam-izuchavane-na-predmeta-religiya-v-uchilishtata-i-detskite-gradini-v-grada.html", "text": "Голям е интересът към изучаване на предмета „Религия” в Кюстендил. Това каза пред Радио „Фокус” – Кюстендил Ивелина Николова, преподавател по предмета в училищата и детските градини на територията на община Кюстендил. „Вече осма поредна година ние се стараем да въвеждаме децата в изворите на православната вяра като основната заслуга за всичко това, което се случва в Кюстендил, е на господин Петър Паунов, кмет на Община Кюстендил. Тази година е малко по – интересна от останалите, имаме едно ново направление в своето преподаване”, посочи Ивелина Николова. \r\nПо думите й то е свързано с така нареченото преподаване по съвместяване. Вече в часовете по религия влизат по двама учители с цел да може да бъдат направени часовете по – интересни, да има взаимодействие, което по едни забавен, развлекателен, в същото време по – поучителен начин да може да трогне децата и да ги въвлече в учебния процес. „Много сме горди, че направихме тази стъпка и отсега виждаме добрите резултати, защото се приема добре както от децата, така и самите учители, имат възможност да обменят опит, да изграждат това направление и учителството с творчество, не просто с преподаване на една суха материя и въвличането на децата става много по – интересно, защото учебният процес се разделя и по групи, започват интересни съревнования по време на час и хубавото тук е, че часовете в повечето училища и във всички детски градини са по два учебни часа седмично по религия”, каза Ивелина Николова.\r\nВенцеслав ИЛЧЕВ", "date": "2017.11.26", "title": "Кюстендил: Голям е интересът към изучаване на предмета „Религия” в училищата и детските градини в града"}
{"url": "http://www.focus-news.net/news/2017/11/26/2460952/fokus-se-obrashta-kam-svoite-chitateli-i-slushateli-ot-tsentralna-balgariya-da-razkazhat-dali-i-kak-sa-usetili-zemetresenieto-s-magnitud-38-po-skalata-na-rihter-registrirano-v-rayona-natsionalen-park-tsentralen-balkan.html", "text": "„Фокус” се обръща към своите читатели и слушатели от Централна България да разкажат дали и как са усетили земетресението с магнитуд 3.8 по скалата на Рихтер, регистрирано в района Национален парк \"Централен Балкан\". \r\nМоже да се свържете с нас на телефон 0882 802 802 или да ни пишете на e-mail: focus@focus-news.net.", "date": "2017.11.26", "title": "„Фокус” се обръща към своите читатели и слушатели от Централна България да разкажат дали и как са усетили земетресението с магнитуд 3.8 по скалата на Рихтер, регистрирано в района Национален парк \"Централен Балкан\""}
{"url": "http://www.focus-news.net/news/2017/11/26/2460953/reuters-prestolonaslednikat-na-sauditska-arabiya-zayavi-che-atentatat-v-egipet-shte-stimulira-oglavyavaniya-ot-stranata-mu-voenen-sayuz.html", "text": "Престолонаследникът на Саудитска Арабия кронпринц Мохамед бин Салман заяви в неделя, че атаката срещу джамията в Египет, в резултат от която загинаха повече от 300 молители ще стимулира Ислямската военна коалиция, която си поставя за цел борбата с „тероризма и екстремизма“, предава Reuters.\r\nВисшестоящи военни от 40 мюсюлмански страни се събраха в саудитската столица Рияд в неделя. Те са част от съюз, който бе формиран преди две години от принц Мохамед, който е и военен министър на Саудитска Арабия. Кронпринцът заяви, че ще стимулира и толерира разпространението на умерената и толерантна версия на Исляма.\r\nТой заяви пред делегатите, че терористичното нападение в Египет „е много болезнено събитие, което трябва да ни накара да погледнем по международен и силов начин на ролята на този тероризъм и екстремизъм“.\r\nКакто Агенция „Фокус“ вече информира, бойци, носещи знамето на „Ислямска държава“ нападнаха джамия в Северен Синай и успяха да убият повече от 300 мирни молители. \r\n„Най-голямата заплаха от тероризма и екстремизма е не само убиването на невинни хора и разпространяването на омразата, но и ударите по репутацията на нашата религия и извращаването на нашата вяра“, заяви Мохамед пред гостите от Близкия Изток, Африка и Азия.\r\nПревод и редакция:", "date": "2017.11.26", "title": "Reuters: Престолонаследникът на Саудитска Арабия заяви, че атентатът в Египет ще стимулира оглавявания от страната му военен съюз"}
{"url": "http://www.focus-news.net/news/2017/11/26/2460954/plovdiv-nad-100-dushi-poluchiha-vsekidnevna-grizha-blagodarenie-na-proekta-po-dobar-zhivot-v-rayon-trakiya.html", "text": "Над 100 жители души получиха всекидневна грижа благодарение на проекта „По-добър живот в район „Тракия“ в Пловдив. Това съобщи за Радио „Фокус” – Пловдив кметът на района Костадин Димитров и допълни, че постигнатите цели са в две направления. „От една страна е осигурена грижа за над 100 души в неравностойно положение, или възрастни хора, които е невъзможно сами да се грижат за себе си. Същевременно с това проектът прояви своя социален ефект, като осигури трудова заетост и доходи за над 30 души, част от които са близки на хора с увреждания, изцяло ангажирани с грижа към тях”, каза Димитров.\r\nЧаст от предоставените социални услуги са нови и не толкова достъпни до масовия потребител, посочват потребители. За пример те дават възможността да се срещат и работят с психолог, да ползват услугите на рехабилитатор, както и възможност за предвижване в град Пловдив с осигурен от кметството специализиран транспорт, което им е дало реален, свободен достъп до социалния живот.\r\nКметът на район „Тракия“ Костадин Димитров изрази уважение и благодарност към служителите, които са помагали на хората в нужда за всекидневните им потребности, свързани с хигиена, хранене, приготвяне на храна, поддържане на хигиена в жилището, както и на тези служители, които са допринесли за възстановяване социалния живот на потребителите чрез посещения на паркове, клубове на пенсионера, лечебни заведения и др. „Проектът има социален и икономически ефект. С него постигнахме подобрено качество на живот на хората с увреждания и съграждани над 65-годишна възраст, като се постарахме и да бъде преодоляно тяхното социално изключване и бедност“, заяви още Костадин Димитров.\r\nЦветана ТОНЧЕВА", "date": "2017.11.26", "title": "Пловдив: Над 100 души получиха всекидневна грижа благодарение на проекта „По-добър живот в район „Тракия“"}
{"url": "http://www.focus-news.net/news/2017/11/26/2460955/tihomir-iliev-dezhuren-seizmolog-epitsentarat-na-zemetresenieto-e-na-2-km-ot-klisura-nyama-danni-za-postradali-i-razrusheniya.html", "text": "Земетресението е регистрирано на разстояние 2 км от Клисура и на 13 км от Копривщица. Това съобщи за Агенция „Фокус“ Тихомир Илиев – дежурен сеизмолог в Националния институт по геофизика, геодезия и география към БАН. \r\n„По първоначални данни магнитутът е 4.1 по скалата на Рихтер. Дълбочината на земетресението е 17 километра“, уточни Илиев. Сеизмологът отчете, че по данни на института земетресението е усетено на доста места, сред които Пловдив, Етрополе и Плевен. „Продължаваме да проучваме. Няма данни за пострадали и разрушения“, уточни сеизмологът. \r\nИван ЛАЗАРОВ", "date": "2017.11.26", "title": "Тихомир Илиев, дежурен сеизмолог: Епицентърът на земетресението е на 2 км от Клисура, няма данни за пострадали и разрушения"}
{"url": "http://www.focus-news.net/news/2017/11/26/2460956/dots-ilian-gospodinov-nimh-v-nachaloto-na-zimniya-sezon-shte-ima-usloviya-za-natrupvane-na-snezhna-pokrivka-v-planinite-ochakvat-se-dobri-usloviya-za-ski.html", "text": "В началото на зимния сезон ще има условия за натрупване на снежна покривка в планините, очакват се добри условия за ски. Това каза доц. Илиан Господинов от департамента „Метеорологични прогнози” в Националния институт по метеорология и хидрология (НИМХ) към БАН в интервю за Агенция „Фокус“ във връзка с дългосрочната прогноза за предстоящия зимен сезон.\r\nПо думите му през тази зима ще има валежи от сняг и в планините. „Това, което може да се каже, е, че е малко вероятно зимният сезон да бъде изключително сух и да няма достатъчно валежи в по-високите части. Едно допълнително нещо може да се каже с голяма сигурност за тази година и то е, че през декември месец ще има повече валежи, отколкото през декември месец миналата година. Тогава месецът беше много сух и с много оскъдни валежи, но тази година е сигурно, че ще бъде с повече сняг. И в този смисъл още в началото на зимния сезон ще има условия да се понатрупа снежна покривка в планините – повече, отколкото това е било през миналия сезон. Но как по-нататък ще се развие метеорологичната прогноза е трудно да се каже, въпреки че най-вероятно и през следващите месеци ще има добри условия за ски“, обясни Господинов.\r\nТой уточни, че прогнозата за следващите дни показва, че през първото десетдневие на декември ще има условия за снеговалежи в страната, но въпреки това не може да се каже отсега дали по време на коледните и новогодишните празници ще има сняг. „Рисковано е да се правят такива прогнози, а и няма познание, няма инструмент, който да гарантира още от сега дали по това време ще вали или не. С приближаването на тези дати ще става все по-ясно – например десетина дни преди това ще може да се каже по-конкретно как ще изглежда празничния период по отношение на метеорологичното време“, каза още той.\r\nЦветилена СИМЕОНОВА", "date": "2017.11.26", "title": "Доц. Илиан Господинов, НИМХ: В началото на зимния сезон ще има условия за натрупване на снежна покривка в планините, очакват се добри условия за ски"}
{"url": "http://www.focus-news.net/news/2017/11/26/2460957/reuters-teroristi-ubiha-egipetski-mirotvorets-v-tsentralno-afrikanskata-republika.html", "text": "Терористи от християнска милиция убиха египетски миротворец от ООН и раниха още трима при нападение в южната част на Централно африканската република(ЦАР), предава Reuters, като се позовава на информация от ООН.\r\nНападението, за което от ООН твърдят, че е проведено от „анти-балака“ милиции, се е случило в Гамбо, отстоящ на около 100 километра от град Бангасу, където през май и юли бяха убити повече от 100 мирни жители и трима марокански митотворци.\r\nКонфликтът в ЦАР струва животите на хиляди, след като бунтовните мюсюлмански племена Селека отстраниха от власт президента Франсоа Бозиз през 2013 година и предизвикаха въоръжена реакция от страна на християнските милиции „анти-балака“.\r\nПревод и редакция:", "date": "2017.11.26", "title": "Reuters: Терористи убиха египетски миротворец в Централно африканската република"}
{"url": "http://www.focus-news.net/news/2017/11/26/2460958/d-r-emil-kabaivanov-kmet-na-karlovo-nyama-podadeni-signali-za-razrusheniya-ili-postradali-hora-sled-zemetresenieto.html", "text": "До момента няма подадени сигнали за проблеми, свързани със земетресението. Това каза за Агенция „Фокус“ кметът на Карлово д-р Емил Кабаиванов във връзка със земетресението, което беше регистрирано тази вечер край Клисура. „Нямам данни да има увреждания по къщи, жилищни блокове или други поражения. В готовност сме да реагираме, ако получим някакви сигнали, но до момента нямаме нищо“, увери още кметът на Карлово. „Земетресението бе усетено в по-високите етажи на жилищните блокове, но паника няма. Всичко е спокойно“, допълни още д-р Кабаиванов и изрази надежда трусът да е последен и да не е последван от нови.\r\nИван ЛАЗАРОВ", "date": "2017.11.26", "title": "Д-р Емил Кабаиванов, кмет на Карлово: Няма подадени сигнали за разрушения или пострадали хора след земетресението"}
{"url": "http://www.focus-news.net/news/2017/11/26/2460959/varna-113-zdravni-kabineta-funktsionirat-v-detski-gradini-i-uchilishta-na-teritoriyata-na-obshtinata.html", "text": "На територията на община Варна в училища и детски градини функционират 113 здравни кабинета. Това каза в интервю за Радио „Фокус“ – Варна Анастасия Георгиева, директор на Дирекция „Здравеопазване“. Тя допълни, че 58 са здравните кабинети в детски градини и 55 в училища. „Общо като медицински специалисти – лекари  и медицински сестри, в детското и училищното здравеопазване работят 170 медицински специалисти, от които 33 -ма лекари“, отбеляза Анастасия Георгиева. В яслените групи към детските градини на територията на общината работят около 40 медицински специалисти, разпределени в 18 яслени групи. „12 са детските общински ясли на територията на община Варна, където работят около 600 служители – медицински специалисти, детегледачки, педагози, психолози и други специалисти“, допълни Анастасия Георгиева.\r\nМарияна ВАЛЕНТИНОВА", "date": "2017.11.26", "title": "Варна: 113 здравни кабинета функционират в детски градини и училища на територията на общината"}
{"url": "http://www.focus-news.net/news/2017/11/26/2460960/tass-savetat-na-evropa-razglezhda-vaprosa-za-otmyana-na-sanktsiite-sreshtu-rusiya.html", "text": "Съветът на Европа (СЕ) разглежда въпроса за отмяна на санкциите срещу Русия, които бяха въведени във връзка с военния конфликт в Украйна през 2014 година. Според съобщение във вестник Financial Times, в международната организация се опасяват, че Русия може да реши да излезе от нейните редици, предава ТАСС.\r\n„Това ще донесе негативни последствия за Европа, тъй като ще получим Европа без Русия. Това ще е крачка назад“, са били думите на генералния секретар на СЕ Турбьорн Ягланд, според изданието.\r\nТой е опровергал твърденията за това, че руски представители са се срещали с него и са го заплашвали с излизане от състава на организацията, отбелязва Financial Times. Според думите на Ягланд, отказ на Москва за плащане на вноската към бюджета на СЕ може да доведе до това, Русия доброволно, или по инициатива на други страни, да напусне организацията. „Доколкото разбирам, това може да се случи“, е заявил той.\r\n„Никой не иска да дава сигнали за това, че приемаме анексията на Крим. Не става дума за подкопаване на тази принципна позиция. Но ние сме длъжни да оценим трезво какъв е нашият мандат. Ние имаме мандат за защита на правата на човека в Русия и Крим, а също така и навсякъде, където живеят хора на континента“.\r\nРусия спря да плаща вноските си към бюджета на СЕ през юни 2017 година във връзка с неучастието на своята делегация в работата на Парламентарната асамблея на Съвета на Европа (ПАСЕ). Руската делегация в ПАСЕ беше лишена от основните си пълномощия през април 2014 година, във връзка със събитията в Украйна и присъединяването на Крим към територията си. През 2015 година ПАСЕ два пъти разглеждаше въпроса за възстановяване на правата на руската делегация, но санкциите останаха в сила: Русия е лишена от право на глас, както и от участие в работата на ръководните органи на ПАСЕ и нейната мисия за наблюдение над изборите в пространството на СЕ. В отговор Кремъл заяви, че преустановява своето участие и дейност в ПАСЕ до края на 2015 година; през януари 2016 година нейната делегация отказа да подаде заявка за потвърждение на пълномощията си за тази година.\r\nПревод и редакция:", "date": "2017.11.26", "title": "ТАСС: Съветът на Европа разглежда въпроса за отмяна на санкциите срещу Русия"}
{"url": "http://www.focus-news.net/news/2017/11/26/2460961/chitateli-na-agentsiya-fokus-saobshtavat-che-zemetresenieto-e-useteno-v-botevgrad-pravets-stara-zagora-panagyurishte-i-vratsa.html", "text": "Читатели на Агенция \"Фокус\" съобщават, че в Ботевград, Правец, Стара Загора, Панагюрище и Враца е усетено земетресението с епицентър на 2 км югозападно от Клисура и с магнитут по първоначални данни 4.1 по скалата на Рихтер, което бе регистрирано тази вечер.\r\nАдриан Димитров посочва: \"Земетресението от преди малко се усети изключително силно в Ботевград и района. Намирам се на 3-тия етаж в блок с апартаменти и въпреки всичко стаята се разстресе. Беше доста кратко, буквално няколко секунди. По моя информация силно се е усетило и в Правец. Няма щети или паника\".\r\nИвелин Георгиев пише: \"В гр. Правец се усети. Ние сме на първия етаж и го усетихме сравнително силно, като комшиите на 3-тия етаж са го усетили доста по-сериозно. В гр. Ботевград също е било усетено на ниските етажи, което значи, че и на високите е било усетено, и то - повече. Паника няма, няма и щети\".\r\nЖена от Стара Загора посочва: Аз живея в Стара Загора, в солиден тухлен блок, на 3-тия етаж. Ако не си бях легнала, може би нямаше да го усетя, но така почувствах здраво неколкосекундно люшване. Подскочих и сърцето ми се разтуптя учестено, здравата се изплаших! Имам фобия от земетресения, преживяла съм няколко като дете, когато живеех в Северна България. Веднага взех телефона в ръка и няколко минути рефрешвах страницата ви, докато публикувате инфото. Поуспокои ме фактът, че е далеч от Стара Загора и общо-взето на безлюдно място. Не искам никой да пострада!\".\r\nКоста Бояджиев от Панагюрище пише: \"Живея на петия етаж. Дивана се раздвижи, полюлея се разклати, секцията проскърца!\r\nИзплашихме се!\"  \r\nПламен Петров информира: \"Усети се и във Враца. На 8-мия етаж\".", "date": "2017.11.26", "title": "Читатели на Агенция \"Фокус\" съобщават, че земетресението е усетено в Ботевград, Правец, Стара Загора, Панагюрище и Враца"}
{"url": "http://www.focus-news.net/news/2017/11/26/2460962/hurryiet-turtsiya-obyavi-den-na-traur-za-zhertvite-ot-teroristichnata-ataka-v-egipet.html", "text": "Турция обяви 27 ноември, понеделник, за национален ден на траур за жертвите от последната терористична атака в Египет, в резултат от която загинаха повече от 300 невинни молители, пише турското издание Hurryiet.\r\nЗнамената на представителните сгради в страната и чужбина ще бъдат свалени наполовина, обявиха от властите в неделя.\r\nАгенция „Фокус“ припомня, че в резултат от бомбена атака и последвала стрелба в джамия на Синайския полуостров в Египет на 24 ноември загинаха повече от 300 невинни молители, като това е най-смъртоносното терористично нападение в Египет. Според египетската прокуратура, около 30 терористи в камуфлажи, носейки черните знамена на „Ислямска държава“, са обградили джамията и са избили молителите по време на ежеседмичната петъчна молитва.\r\nПревод и редакция:", "date": "2017.11.26", "title": "Hurryiet: Турция обяви ден на траур за жертвите от терористичната атака в Египет"}
{"url": "http://www.focus-news.net/news/2017/11/26/2460963/plovdiv-sbivane-mezhdu-futbolni-fenove-prekasna-dvuboya-lokomotiv-tsska-zadarzhani-sa-11-dushi-obzor.html", "text": "Футболната срещата между Локомотив (Пловдив) и ЦСКА бе прекъсната в 42-ата минута при резултат 0:1 след като привърженици на двата отбора събориха преградите и се сбиха на пистата на стадион „Лаута“. След бързата намеса на полицейски служители, които са охраняваха зоната извън стадиона, конфликтът бе предотвратен без да има сериозно пострадали. От ОДМВР-Пловдив информираха, че първоначално са били задържани и отведени в Пето районно управление 4-ма души, но след като издирването на участниците в побоя е продължило, техният брой е нараснал на 11. Те са задържани за срок от 24 часа. В крайна сметка мачът бе продължен, охраната му бе поета от полицията, а ЦСКА спечели двубоя с резултат 0:1.", "date": "2017.11.26", "title": "Пловдив: Сбиване между футболни фенове прекъсна двубоя Локомотив – ЦСКА, задържани са 11 души (ОБЗОР)"}
{"url": "http://www.focus-news.net/news/2017/11/26/2460964/genka-todorova-kmet-na-klisura-nyama-panika-sred-horata-sled-zemetresenieto.html", "text": "Няма паника сред хората след земетресението. Това коментира за Агенция „Фокус” кметът на Клисура Генка Тодорова, във връзка с регистрираното тази вечер земетресение край града. „Няма подадени сигнали за пострадали хора и разрушения“, увери Тодорова. По думите и трусът е бил усетен в населеното място, което е накарало доста от хората да излязат от домовете си. „Самата аз бях вкъщи. Изпод земята започна бучене и в рамките на няколко секунди се разтресе земята“, разказа кметът на Клисура. „Хората са изплашени и притеснени, но за паника не можем да говорим“, допълни още тя. \r\nИван ЛАЗАРОВ", "date": "2017.11.26", "title": "Генка Тодорова, кмет на Клисура: Няма паника сред хората след земетресението"}
{"url": "http://www.focus-news.net/news/2017/11/26/2460965/rumen-georgiev-asotsiatsiya-na-mlekoproizvoditelite-v-oblast-pazardzhik-problemat-s-pasishtata-na-pazardzhishkite-mlekoproizvoditeli-e-reshen.html", "text": "Проблемът с пасищата на пазарджишките млекопроизводители е вече решен, съобщи за Радио „Фокус“-Пазарджик Румен Георгиев, председател на Асоциацията на млекопроизводителите в област Пазарджик. „Относно проблема с пасищата има подобрение и раздвижване. Млекопроизводителите организират сбирки през месец и обсъждат решаването на текущите проблеми. Няма оплаквания, каквито е имало преди години, по отношение на ползването на пасища“, уточни Георгиев. \r\nСпоред него, приетото от Министерство на земеделието условие да се притежава определено количество животни, за да се придобие право за ползване на дадено пасище, е спомогнало за решаването на проблема. Сега собствениците се ползват с предимство за ползването на пасища. Румен Георгиев допълни, че в Пазарджишко преобладаващата порода крави е „черно шарено говедо“, след него се нарежда породата „симентал“, а трета по популярност порода в областта е „кафяво родопско говедо“, но то дава по-малко мляко в сравнение с другите породи крави.\r\nСветлана ЕЛЕНКИНА", "date": "2017.11.26", "title": "Румен Георгиев, Асоциация на млекопроизводителите в област Пазарджик: Проблемът с пасищата на пазарджишките млекопроизводители е решен"}
{"url": "http://www.focus-news.net/news/2017/11/26/2460753/tass-v-kuba-shte-se-provedat-parvite-izbori-sled-smartta-na-fidel-kastro.html", "text": "Повече от 8 милиона жители на Куба ще вземат участие в първия етап от всеобщите избори в неделя. Жителите на страната ще отидат от изборните секции за първи път след смъртта на лидера на Кубинската революция Фидел Кастро, който почина точно преди една година, предава ТАСС.\r\nНаселението на острова ще избира депутати на местните органи на властта – общинските събрания, което е първият етап по пътя към обновяването на състава на провинциалните събрания, а след това и Националното събрание на народната власт (еднокамарният парламент) – висшият орган на държавната власт в страната.\r\nВ края на февруари 2018 година депутатите от новия състав на Националното събрание ще назначат председател на Държавния съвет – ръководител на държавата и правителството. От 2008 година тази длъжност заема Раул Кастро, който смени на този пост своя по-голям брат Фидел.\r\nРаул Кастро, на 86 години, нееднократно заявяваше, че текущия петгодишен срок на поста държавен глава, който ще завърши през февруари 2018 година, ще бъде последният за него. За най-вероятен заместник се сочи първият заместник-председател на Съвета на министрите на Куба Мигел Диас-Канеля. Очаква се, че Раул ще остане ръководител на Комунистическата партия на Куба до 2021 година – това е единствената официална политическа партия в страната.\r\nПревод и редакция:", "date": "2017.11.26", "title": "ТАСС: В Куба ще се проведат първите избори след смъртта на Фидел Кастро"}
{"url": "http://www.focus-news.net/news/2017/11/26/2460754/predstoyashti-sabitiya-v-stranata-za-26-noemvri-agentsiya-fokus.html", "text": "*** \r\nВ 12.00 часа в първа изложбена зала на Интер Експо Център ще се проведе ГЕРБ ще проведе Четвърто редовно отчетно-изборно делегатско национално събрание. \r\n*** \r\nот 10.00 часа в атриума на Bulgaria Mall ще се проведат турнири по видеоигри на ASUS Game Arena, които са безплатни за хора с увреждания.\r\n*** \r\nВ 10.30 часа „Червената къща” ще се проведе кръгла маса на тема „Превенция на насилието чрез образование”, на която ще бъдат представени резултатите от проекта на Български фонд за жените „Повишаване чувствителността на подрастващите по проблема „домашно насилие” чрез изграждане на капацитет у учители за превенция и работа по темата”, финансиран от Министерство на правосъдието. \r\n*** \r\nВ 11.00 часа в Червената къща ще се състои премиерата на постановката „Ще ти разкажа приказка” на Тея Сугарева, създадена върху приказки на деца. Представлението е подходящо за деца на възраст над 6 години.\r\n*** \r\nВ 13.00 часа организация „Спаси София” организира протестно шествие „#ДанчеСлез – Протест за цялостно творчество”, което ще тръгне от Министерски съвет, по бул. „Ал. Дондуков”, ул. „Г. С. Раковски” с крайна точка – сградата на Столичната община.\r\n*** \r\nВ 16.00 часа в зала „Париж” ет. 1 на хотел „Новотел” компания „Интер Арт Хаус” организира пресконференция по проект „Sofia Green Fashion Days”.\r\n*** \r\nВ 18.00 часа в НДК ще бъде представен спектакълът „Neo Dervish” на Театър „Азарян”.\r\n*** \r\nВ 18.30 часа от Паметника на незнайния войн ще тръгне Факелно шествие „Български марш” на ВМРО по повод 98-годишнината от подписването от позорния Ньойски договор, който отнема от страната ни изконни български територии.\r\n*** \r\nВ 20.00 часа на „Марно поле” 2А японският барабанистът композитор Йошида Тацуя ще изнесе концерт.\r\n*** \r\nВ 11.00 часа в Градската художествена галерия ще започне концертът „Музикална приказка”, посветен на коледните музикални традиции на народите от цял свят.\r\n*** \r\nВ пленарната зала на Общината ще започне вторият ден от национална конференция „България в световната история и цивилизации”, която се организира от Сдружение „България – дух и култура” и Община Варна.\r\n*** \r\nОт 14.00 часа заместник-кметът на Община Видин Венци Пасков ще присъства на тържеството в с. Кутово по повод 80-годишния юбилей на местното читалище.\r\n*** \r\nВ 12.00 часа в Тера Мол Габрово ще бъде представен Националният проект „Аз съм Българка!” на Радослав Първанов.\r\n*** \r\nВ 11.00 часа в Държавния куклен театър „Дора Габе” ще бъде представен куклен спектакъл „Неродена мома”.\r\n***\r\nВ 12.00 часа в Балабановата къща в Стария град ще се състои представяне на последните модели специални хладилни системи за вино. Проявата е част от Дефиле на младото вино‘ 2017. \r\n***\r\nВ 14.00 часа във \"Фондация Стойна Кръстанова\", на \"Улицата на занаятите\" в града, ще се открие изложбата \"Във виното е животът\". Проявата е част от Дефиле на младото вино‘ 2017. \r\n*** \r\nОт 07.30 часа Неврокопският митрополит Серафим ще отслужи литургия в храм „Рождество Богородично” в Симитли. \r\n*** \r\nВ 14.00 часа в зала „Орфей” на Филиала на Варненския свободен университет „Черноризец Храбър” ще се проведе публичната лекция „Ролята на Агенция „Митници” в председателството на ЕС”. Лектор ще бъде Гинка Конярска – координатор на Агенция „Митници” по подготовката за българското Председателство на Съвета на ЕС през 2018 г.\r\n*** \r\nВ 11.00 часа в Държавния куклен театър ще бъде представен спектакъл за деца „Снежанка и седемте джуджета”.", "date": "2017.11.26", "title": "Предстоящи събития в страната за 26 ноември (Агенция „Фокус”)"}
{"url": "http://www.focus-news.net/news/2017/11/26/2460755/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция, Иран и Русия ще провеждат периодични срещи относно ситуацията в Сирия. Това е заявил турският президент Реджеп Тайип Ердоган в събота, пише всекидневникът Hurrieyt. \r\nСпоред думите на Ердоган, държавни глави на трите държави са „взели много важни решения за прекратяване на хуманитарната криза в Сирия. Да се надяваме, че ще видим позитивните ефекти, когато те бъдат приложени“. \r\n„Нашите срещи ще продължат редовно“, добави Ердоган, като поясни, че разговори между него, руският президент Владимир Путин и държавният глава на Иран Хасан Рохани ще бъдат свиквани на всеки 15 дни или в краен случай веднъж месечно. \r\nИзданието припомня, че тримата се срещнаха на 22 ноември в Сочи, където ситуацията в Сирия бе главната тема от дневния им ред. На прескоференция след проведените разговори, стана ясно, че Москва, Техеран и Анкара са се съгласили относно нуждата от политическо решение на ситуацията в Сирия. Срещата в Сочи бе определена от турския президент като „опит да се избегне човешката трагедия в Сирия“.  \r\n*** Японската брегова охрана намери изхвърлено на  крайбрежието човешко тяло, за което се предполага, че е на мъж от Северна Корея, съобщиха официални лица, пише Asahi Shimbun. \r\nМъртвият човек е открит около 6:30 часа сутринта (местно време) в събота на брега на остров Садо. Край него е имало останки от дървена лодка, открита е и кутия цигари с корейски надпис. Причината за смъртта на мъжа не е ясна. Изданието напомня, че това е вторият път този месец, в който предполагаема севернокорейска дървена лодка се разбива на острова. \r\nПо-рано в петък бе съобщено за друг случай. Японската полиция потвърди, че е открила осем рибари от Северна Корея в северните части на островната държава, които са обяснили, че имат проблем с лодката си. На 13-ти ноември пък севернокорейски войник успя да избяга от страната си в Южна Корея, преминавайки през демилитаризираната зона между двете държави.\r\n*** Броят на американските войници, загинали по време на полети с невоенна цел, се е увеличил двойно през 2017 г., пише The Hill, като се позовава на данни от проучване на FOX news. \r\nОбщо 37 военнослужещи са загинали по точи начин тази година, което е с 130% повече в сравнение с 2016 г. Те са загубили живота си вследствие на общо 22 катастрофи на самолети, изпълняващи рутинни задължения. В цифрата на загиналите са включени и тримата все още липсващи войници след катастрофата по-рано тази седмица, при коят самолет зачислен към седми американски флот се разби във Филипинско море. Осем от намиращите се на борда бяха спасени, докато в петък бе прекратено търсенето на останалите трима души.\r\n*** Енергийната компания ТрансКанада е почистила повече от хиляда тона от разлетия в Южна Дакота нефт, пише Washington Examiner, като се позовава на информация, съобщена от фирмата. \r\nПо-рано стана ясно, че около шест хиляди тона нефт бе разлят в американския щат Южна Дакота заради спукан нефтопровод. В почистващите дейности участват около 170 души, проведени са и тестове на близките водоизточници, според които няма замърсяване на водата наоколо. \r\n„Като защитна мярка, компанията взе проби от близките водоизточници, разположени в радиус до 1,5 мили (2,4 километра – бел.ред.)“. Това заяви представител на ТрансКанада, като добави, че резултатите от всички тестове са били „нормални“. \r\nПредстои оглед на повредата в петролопровда, който е спрян от 16 ноември насам и няма информация кога ще започна отново работата си.", "date": "2017.11.26", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/11/26/2460756/global-timeskitay-v-pekin-shte-se-provede-balgaro-kitayski-kontsert.html", "text": "В навечерието на българското председателство на ЕС, посолството на България в Китай организира концерт под надслов „България – Китай: Музикална вечер по Пътя на коприната“ в музея на изкуството „Джинтай“ в Пекин, на 29 ноември, пише китайското електронно издание Global Times.\r\nСъбитието ще включва концерт на пиано от известния български класически и джаз пианист Иван Янаков, който е спечелил много международни отличия. Той ще бъде акомпаниран от талантливия китайски ерху (двуструнен лъков музикален инструмент) изпълнител Ксу Менгге. Дуото ще представи комбинация от китайска и западна класическа и традиционна музика. Двата характерни източни  западни музикални инструмента ще демонстрират хармония помежду си по време на концерта. Иновативното изпълнение има за цел да насърчи междукултурния обмен чрез музиката.\r\nПревод и редакция:", "date": "2017.11.26", "title": "Global Times(Китай): В Пекин ще се проведе българо-китайски концерт"}
{"url": "http://www.focus-news.net/news/2017/11/26/2460757/pazardzhik-povdignaha-obvineniya-na-maykata-i-mazha-s-kogoto-tya-e-sazhitelstvala-sled-smartta-na-1-godishnoto-dete-v-grada-obzor.html", "text": "Момченце на 1 година почина в Пазарджик след нанесен побой. Полицията задържа майката на детето и мъжът, с когото тя е съжителствала. По разследването работят служители от сектор „Криминална полиция” при РУ-Пазарджик и колегите им от полицейския участък в пазарджишкия квартал „Изток”. Говорителят на полицията в Пазарджик Мирослав Стоянов коментира, че момченцето е постъпило в Центъра за спешна медицинска помощ в безпомощно състояние и след това е починало като лекарите са подали сигнал за това в полицията. „Направената аутопсия е установила, че смъртта е настъпила в резултат на травма в областта на главата. Незабавно са задържани майката на детето – 30-годишна жена от пловдивското село Триводици и 27-годишен мъж от Пазарджик, с който тя съжителствала. В хода на разследването е изяснено, че жената често оставяла детето на приятеля си. Момченцето обаче силно зависимо от нея плакало често. За да го накара на млъкне афектираният мъж използвал жесток метод, като нанесъл удари в областта на главата на бебето. Всички действия на разследващите са докладвани на прокурор от Окръжната прокуратура в областния град“, допълни Стоянов. Той каза също,че магистратите са удължили срока на задържане на мъжа и жената със 72 часа. Говорителят на Окръжна прокуратура – Пазарджик Пламен Пантов коментира случая с починалото дете на 1 година като отбеляза, че вече има образувано досъдебно производство, което се наблюдава от Окръжната прокуратура. Той обясни, че делото е за убийство по член 116 от Наказателния кодекс на малолетно дете. Има задържани две лица, повдигнати им са обвинения, те са задържани за 72 часа. Назначени са експертизи, които да определят вида и характера на нанесените травми на починалото дете. „Вследствие на изготвянето им ще имаме по-голяма яснота за това как да процедираме, останалото на този етап е следствена тайна“, обясни Пантов. На въпрос дали има самопризнания от страна на мъжа, ударил детето, Пантов обясни, че е много рано да се дават каквито и да било коментари, защото експертите ще кажат кое увреждане от какво е получено и може ли да бъде получено по един или по друг начин, както се твърди от задържаните лица. Той не пожела да коментира и въпроса за това дали причина за смъртта на детето е една или са множество травми. „Това ще преценят медиците. Обвинението спрямо двамата задържани – мъж и жена, е за умишлено убийство“, коментира Пантов.\r\nВаня НИКОЛОВА", "date": "2017.11.26", "title": "Пазарджик: Повдигнаха обвинения на майката и мъжа, с когото тя е съжителствала след смъртта на 1-годишното дете в града (ОБЗОР)"}
{"url": "http://www.focus-news.net/news/2017/11/26/2460758/reuters-boko-haram-zavze-grad-v-nigeriya.html", "text": "Терористи, най-вероятно от групировката „Боко Харам“, са завзели град в нигерийската североизточна провинция Борно в събота, предава Reuters, като се позовава на информация от местното население.\r\nНападението се е случило само няколко дни, след като бомбена атака над джамия в близкия град Адамава отне живота на 50 души, в една от най-смъртоносните атаки след инаугурацията на новия нигерийски президент Мухамаду Бухари през 2015 година.\r\nЖители на град Мугамери, намиращ се на около 50 километра от столицата на щат Борно Майдигури, заявиха, че около 20:00 (21:00 българско време) терористите са влезли в града. Те твърдят, че бойците са стреляли на посоки и са хвърляли експлозиви, което е принудило голяма част от населението да избяга в близката гора.\r\n„Набързо взехме семействата си и ги заведохме към храстите преди да успеят да ни пипнат. Почти всички жители се крият тук“. Заяви Вакил Булама, един от двамата жители на града, които са говорили с Reuters по телефона.\r\nВоенен източник, който е пожелал да остане анонимен, заяви, че Магумери е атакуван, но не можа да потвърди дали градът е завзет.\r\nАгенция „Фокус“ припомня, че „Боко Харам“ осъществява нападения в Североизточна Нигерия от 2009 година насам, в опит да установи „Ислямска държава“ в региона. Групата е отговорна за смъртта на повече от 20 хиляди души и е принудила над 2 милиона  да напуснат домовете си. Нигерия има население от 182 милиона (според последното преброяване), като те са разделени наполовина по религиозен признак (християни и мюсюлмани).\r\nПревод и редакция:", "date": "2017.11.26", "title": "Reuters: „Боко Харам“ завзе град в Нигерия"}
{"url": "http://www.focus-news.net/news/2017/11/26/2460759/reuters-angela-merkel-privetstva-ideyata-za-golyama-koalitsiya-s-gsdp.html", "text": "Изпълняващата длъжността канцлер на Германия Ангела Меркел приветства възможността за формиране на „голяма коалиция“ с Германската социалдемократическа партия (ГСДП) и защити постиженията на предходното правителство, заявявайки, че то се е справило добре, предава Reuters.\r\nКакто Агенция „Фокус“ подробно информира, четвъртият мандат на Меркел като канцлер е под сериозен въпрос, след като „Свободната демократическа партия“(СвДП) излезе от преговорите за формиране на управляваща коалиция със Съюза (ХДС/ХСС) и „Зелените“, предизвиквайки тежка политическа криза в страната-локомотив на ЕС – Германия. Все пак в петък ГСДП показа, че може да промени позицията си да остане в опозиция и се съгласи на преговори с блока на канцлера. Това накара анализаторите да предполагат, че вероятността за формиране на „голяма коалиция“ се е повишила.\r\nПо време на обръщение към членовете на ХДС в провинция Мекленбург – Западна Померания, където се проведе регионална партийна конференция, Меркел заяви,че на парламентарните избори, проведени на 24 септември, избирателите са дали мандат на партията й да управлява.\r\n„Европа се нуждае от силна Германия, за предпочитане е правителството да бъде формирано по-бързо“, подчерта германският лидер. Тя добави, че сегашното (служебно) правителство може да поеме текущите работи по управлението на страната.\r\n„Да искаме от избирателите да отидат до избирателните секции отново, според мен, ще е напълно погрешно“, продължи Меркел. Това е промяна от позицията й, изказана в понеделник, когато твърдеше, че предпочита предсрочни избори пред формиране на правителство на малцинството, защото партията й ще бъде заложник на по-малките формации в Бундестага.\r\nБез дори да споменава възможността за правителство на малцинството, канцлерът заяви, че не иска да гледа назад към провалите от миналата седмица. Звучейки самоуверено, предизвиквайки бурни аплодисменти по време на речта си, тя обърна вниманието си изцяло към ГСДП. Меркел приветства възможността за преговори с бившия партньор на Съюза (ХДС/ХСС) и защити постиженията на предходното правителство.\r\n„Ние работихме добре заедно“, подчерта канцлерът, добавяйки, че по време на „голямата коалиция“ Германия е имала най-силния си пазар на труда от десетилетия, както и балансиран бюджет и от това са спечелили пенсионерите и семействата.\r\nПрезидентът на Германия Франк-Валтер Щайнмайер ще е домакин на среща между лидерът на Християндемократичния съюз(ХДС) Ангела Меркел, лидерът на Християнсоциалният съюз(ХСС) Хорст Зеехофер и лидерът на ГСДП Мартин Шулц в четвъртък. Очаква се държавният глава да окаже сериозен натиск над Шулц да промени позицията си за отказ от коалиция в името на стабилността на Германия.Теми на преговорите\r\nВъпреки всичко, не се очаква преговорите да са лесни и не се знае дали изобщо ще се стигне до споразумение, тъй като бившите партньори са разделени по много въпроси.\r\nМеркел обяви, че целта й е да поддържа финансите на Германия в солидно и балансирано състояние, да намали някои данъци и да разшири дигиталната инфраструктура. Съобразявайки се с позицията на сестринската ХСС, тя иска да постави лимит на броя на пристигащите мигранти в размер на 200 хиляди души на година.\r\nТова ще е трудно за преглъщане от страна на ГСДП.\r\n„Лимитът, ако можем да го наречем така, е в противоречие с Конституцията и Женевската конвенция (за бежанците – бел. ред.). С ГСДП няма да могат да сложат лимит на членовете на семействата, които искат да се присъединят към вече получилите убежище“, заяви заместник-председателят на партията Ралф Щегнер.\r\nШулц, който до петък отхвърляше възможността за сделка с Меркел, заяви, че няма нищо сигурно за изхода от преговорите и обеща на членовете на ГСДП да гласуват за това дали искат „голяма коалиция“.\r\nГСДП е сериозно разделена и голяма част от избирателите и членовете на партията смятат, че нова коалиция ще е равносилна на политическо самоубийство. Тя регистрира съкрушително слаб резултат на септемврийските избори, като се смята, че основната причина са прекараните два мандата в коалиция със Съюза (ХДС/ХСС).\r\nНяколко други водещи политици от ГСДП призоваха за поемане на ангажимент от Меркел по въпроси като инвестиционната политика в образованието и домоустройството.\r\nСоциалдемократите дадоха да се разбере, че няма да оставят Меркел да ги държи като заложници на поликата си. „Госпожица Меркел не е в позиция да поставя условия“, заяви Малу Дрейер, премиер на провинция Райнланд-Палатинат.\r\nПревод и редакция:", "date": "2017.11.26", "title": "Reuters: Ангела Меркел приветства идеята за „голяма коалиция“ с ГСДП"}
{"url": "http://www.focus-news.net/news/2017/11/26/2460760/balgarski-granichen-korab-spasi-nad-100-migranti-kray-o-lesbos-obzor.html", "text": "Митилини. Българският граничен кораб „Обзор“ спаси в събота над 100 мигранти край о. Лесбос.  Екипажът на гранични ни кораб, който участва в патрулни действия в рамките на операция „Посейдон” под ръководството на Европейската агенция за гранична и брегова охрана „Фронтекс” установил югоизточно от о. Лесбос, в гръцки води две надуваеми лодки, натоварени с мигранти. Незабавно е предприета спасителна операция. Мигрантите са взети на борда на българския кораб. По данни на българското Министерство на вътрешните работи с лодката на кораба до град Митилини на о. Лесбос веднага е транспортирано дете в критично състояние – момче, на видима възраст около 10 години. Всички мигранти - общо 120 души - 53 мъже, 34 жени и 33 деца, са транспортирани до пристанището на града. Самоличността на мигрантите е в процес на изясняване.\r\nПо информация на агенция ANA 10-годишното момче е загинало на борда на претъпкана с мигранти лодка, на която са се намира 66 души. Мигрантите са изпаднали в паника, след като са видели приближаващ към тях патрулен кораб на европейската гранична агенция „Фронтекс“. Те са се опасявали, че ще бъдат върнати обратно в Турция. Момчето е било в лодката заедно с родителите си и своите две по-малки сестри. Когато майката е установила, че синът й е загубил живота си в настъпилия хаос, се е опитала да се самоубие, като скочи във водата, но е била спасена от граничната охрана. \r\nВъпреки споразумението между ЕС и Турция, подписано през 2016 г. с цел намаляването на мигрантския поток към Гърция, мигранти и бежанци продължават да пристигат по гръцките брегове. От началото на месеца са загинали най-малко трима мигранти, опитвайки се да достигнат гръцкия бряг. Деветгодишно момиче загина през септември.", "date": "2017.11.26", "title": "Български граничен кораб спаси над 100 мигранти край о. Лесбос (ОБЗОР)"}
{"url": "http://www.focus-news.net/news/2017/11/26/2460761/usa-today-neizvesten-se-opita-da-se-vklini-v-kortezha-na-donald-tramp-no-be-spryan-ot-ohranata-na-prezidenta.html", "text": "Неизвестен шофьор предприе опит в събота да се вклини в кортежа на президента на САЩ Доналд Тръмп, докато той се завръщаше в имението си Мар-а-Лаго в Палм Бийч (щата Флорида) след игра на голф в притежавания от него клуб в района, предава USA Today.\r\n“В един момент мъж с червен фургон се опита да се вклини в кортежа. Местните сътрудници на органите на реда принудиха водачът да спре на тротоара“, пише в отчета за ситуацията. В него се отбелязва също, че „водачът е показвал неприлични жестове и е изкрещял няколко нецензурни думи“. Подчертава се, че кортежът се е върнал в имението Мар-а-Лаго без други произшествия, преминавайки по пътя си през две неголеми групи демонстранти. Едните от тях са протестирали против политиката на държавния глава, а другите са изразявали поддръжката си за Тръмп.\r\nНе е ясно дали виновникът за инцидента е задържан и дали са му повдигнати някакви обвинения.\r\nПревод и редакция:", "date": "2017.11.26", "title": "USA Today: Неизвестен се опита да се вклини в кортежа на Доналд Тръмп, но бе спрян от охраната на президента"}
{"url": "http://www.focus-news.net/news/2017/11/26/2460762/balgariya-komentari-v-svetovnite-medii-agentsiya-fokus.html", "text": "Български кораб е спасил десетки мигранти от лодка във водите на Егейско море, съобщи гръцкото електронно издание Naftemporiki.gr. Корабът, участващ в мисия на европейската агенция за гранична охрана „Фронтекс“, е забелязал лодката в териториалните води на Гърция. На борда на лодката, отплавала от бреговете на Турция, е имало 66 души. По информация на изданието, на борда на лодката е намерено тялото на 10-годишно дете с афганистански произход, което е пътувало към гръцкия бряг заедно със семейството си. Според майката на детето, то е починало, след като е било стъпкано по време на спасителната операция. \r\nБългарският плавателен съд е транспортирал мигрантите до пристанището в Митилини.\r\n***Полицията в Кипър издирва две сестри на възраст 14 и 17 години от България, съобщи местното издание Cypress Mail. Според семейството им, момичетата са в неизвестност от 14 ноември. Полицията призовава всеки, който има информация за местонахождението на 17-годишната Памела Анатолиева Пламенова и по-малката й сестра Рения Анатолиева Пламенова, на 14 години, да се обърнат към най-близкия полицейски участък.\r\n***Двете непълнолетни български гражданки, които в продължение на една седмица бяха в неизвестност в Кипър, са открити и са добре, съобщи Cypress Mail. 17-годишната Памела Анатолиева Пламенова и сестра й Рения Анатолиева Пламенова бяха в неизвестност от 14 ноември, когато са напуснали дома си в Лимасол. Момичетата са били в дома на свой приятел. \r\nСоциалните служби са уведомени за случая, посочва изданието.\r\n*** В навечерието на българското председателство на ЕС, посолството на България в Китай организира концерт под надслов „България – Китай: Музикална вечер по Пътя на коприната“ в музея на изкуството „Джинтай“ в Пекин, на 29 ноември, пише китайското електронно издание Global Times.\r\nСъбитието ще включва концерт на пиано от известния български класически и джаз пианист Иван Янаков, който е спечелил много международни отличия. Той ще бъде акомпаниран от талантливия китайски ерху (двуструнен лъков музикален инструмент) изпълнител Ксу Менгге. Дуото ще представи комбинация от китайска и западна класическа и традиционна музика. Двата характерни източни  западни музикални инструмента ще демонстрират хармония помежду си по време на концерта. Иновативното изпълнение има за цел да насърчи междукултурния обмен чрез музиката.", "date": "2017.11.26", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/11/26/2460763/washington-examiner-spored-donald-tramp-cnn-predstavya-neobektivno-sasht-pred-sveta.html", "text": "Президентът на САЩ Доналд Тръмп отново оживи скандала си със CNN, като написа в Туитър, че медията представя „необективно“ САЩ пред света, пише американското издание Washington Examiner.\r\n„Fox News е по-важна в САЩ от CNN, но извън Съединените щати CNN International продължава да е голям източник на (фалшиви) новини и те представят нацията ни пред СВЕТА „много необективно“. Външният свят не вижда истината от тях!“, написа американският държавен глава в „Туитър“.\r\nАгенция „Фокус“ припомня, че това съобщение на Тръмп не е първият път, когато той се изказва за CNN и излъчването му по света. По време на скорошната му обиколка на Азия той пусна друго съобщение, че е „принуден“ да гледа „фалшивата“ CNN, твърдейки, че не е гледал канала от месеци. Той предпочита Fox News, която засипва с похвали, особено някои от водещите и програмите. Президентът дава обширни интервюта за медията и често гостува в студията й, което не прави отдавна за другите медии.\r\nПревод и редакция:", "date": "2017.11.26", "title": "Washington Examiner: Според Доналд Тръмп CNN представя „необективно“ САЩ пред света"}
{"url": "http://www.focus-news.net/news/2017/11/26/2460764/the-independent-iztekoha-dokumenti-koito-pokazvat-che-es-se-gotvi-da-detonira-pravitelstvoto-na-tereza-mey.html", "text": "Британското издание The Independent е получило документи, които показват, че преговарящите от страна на ЕС за Брекзит подготвят основата на удар срещу Обединеното кралство, когато се достигне до следващият кръг от преговорите по развода. Брюксел ще постави неприемливи условия за голяма част от министрите в правителството на премиера Тереза Мей.\r\nИзтеклите документи показват, че главният преговарящ на ЕС Мишел Барние иска да постави като условие за получаване на добра сделка за Великобритания „автоматичното“ приемане на новите регулации на ЕС в двугодишния транзитен период след март 2019 година.\r\nПланът, замислен от лидерите на ЕС при закрити врата, ще постави Обединеното кралство в позиция да не може да влияе върху правилата, които приема по време на транзитния период и със сигурност ще разяри противниците на Брюксел в Лондон, като например Борис Джонсън, Майкъл Гоув и Лиъм Фокс, които са решени 2019-а да е последната година на Великобритания със законите на ЕС.\r\nХодът показва за пореден път, че преговарящите на Съюза са тези, които поставят условията за Брекзит, докато Тереза Мей все още се мъчи да отговори на последните им изисквания, отговаряйки на първия „оттеглящ“ етап от преговорите.\r\nВ петък тя се срещна с председателя на Европейския съвет Доналд Туск в опит да спечели подкрепа за плащането на „бракоразводна такса“ от 40 милиарда лири (около 60 милиарда евро) и да даде гаранции за ирландската граница и правата на европейските граждани.\r\nПремиерът е в отчаяние и се моли на европейските лидери да одобрят офертата й за оттегляне по време на декемврийската среща на върха на Европейския съвет, което да позволи на разговорите да преминат към следващата фаза – бъдещите търговски отношения и транзитният период, като нейното политическо оцеляване е обвързано с резултата от усилията й.\r\nНо документите, които The Independent получи показват, че следващият етап ще е също толкова притискащ и в него е заложена политическа бомба – поставянето на условие, което ще раздели правителството на Мей и може да струва премиерското й кресло.\r\nДокумента съдържа презентация, подготвена от Барние за 27-те представители на страните-членки на ЕС, в която той казва, че транзитният период на Великобритания трябва да включва „автоматичното приемане от страна на Обединеното кралство на новите правила на ЕС след 30 март 2019 година“.\r\nГлавният преговарящ е пределно ясен, че Великобритания „няма да има институционални права, нито присъствие в институциите“, както и „право да гласува“, което означава, че Обединеното кралство ще трябва да следва правила направени в интерес на членовете на Съюза и да ги прилага в своето законодателство, без да има контрол над създаването им.\r\nПотенциалните конфликти за транзитния период тепърва ще излизат наяве, защото от ЕС заявиха, че няма да обсъждат бъдещите търговски отношения, докато не бъде постигнат достатъчен прогрес по текущите теми на преговорите.\r\nПревод и редакция:", "date": "2017.11.26", "title": "The Independent: Изтекоха документи, които показват, че ЕС се готви да детонира правителството на Тереза Мей"}
{"url": "http://www.focus-news.net/news/2017/11/26/2460765/afp-sedem-dushi-zaginaha-pri-prestrelka-mezhdu-narkodilari-v-rayona-na-pristanishteto-na-rio-de-zhaneyro.html", "text": "Седем човешки трупа бяха открити в района на пристанището на знаменития бразилски град Рио де Жанейро, като полицията твърди, че те са загинали по време на престрелка между наркотрафиканти, предава AFP.\r\nВоенната полиция е арестувала 13 души и е конфискувала 14 огнестрелни оръжия, както и гранати и амуниции, съобщават от пресслужбата на полицията.\r\nЗаподозрените са откарани в затвор, докато полицията е съсредоточила голям брой свои служители в района на инцидента, който е известен като „Комплексо до Кажу“.\r\nНаркотрафикантите са се стреляли един друг, съобщават от военната полиция и добавят, че градската полиция ще определи кой кого е стрелял.\r\nПревод и редакция:", "date": "2017.11.26", "title": "AFP: Седем души загинаха при престрелка между наркодилъри в района на пристанището на Рио де Жанейро"}
{"url": "http://www.focus-news.net/news/2017/11/26/2460766/tass-poveche-ot-40-dushi-sa-zadarzhani-po-vreme-na-aktsii-na-krayno-desni-i-antifashisti-v-kanadskata-provintsiya-kvebek.html", "text": "Полицията е задържала повече от 40 участници в акции на крайно-десни и антифашисти в Квебек-Сити (провинция Квебек, Канада), предава ТАСС, като се позовава на публикации в канадски медии.\r\nОколо 400 крайно-десни демонстранти са устроили акция около мястото на провеждането на събрание на местни членове на управляващата в Канада Либерална партия. Близо до тях са се събрали около 250 представители на антифашистки групировки от провинцията. Между тях е застанал спецназ от полицията на Квебек Сити, който е задържал 44-те най-активни демонстранти от двете страни.\r\nСъобщава се, че от задържаните са иззети различни хладни оръжия и бутилки, пълни с неизвестни течности. След като протестиращите са се опитали да атакуват полицаите, органите на реда са употребили сълзотворен газ. \r\nВ момента ситуацията е под контрола на полицията.\r\nПревод и редакция:", "date": "2017.11.26", "title": "ТАСС: Повече от 40 души са задържани по време на акции на крайно-десни и антифашисти в канадската провинция Квебек"}
{"url": "http://www.focus-news.net/news/2017/11/26/2460767/the-sunday-telegraph-generalniyat-direktor-na-sto-izkaza-mnenieto-si-za-protektsionizma-i-tramp-za-velikobritaniya-i-pregovorite-s-es.html", "text": "Роберто Азеведо не е типичният бразилец. Говорещ тихо и инстинктивно внимателен, генералният директор на Световната търговска организация (СТО) е дипломат от кариерата. Както е високо ефективен комуникатор – говорещ четири езика – той носи националния стереотип на яркост и пищност, пише британското консервативно издание The Sunday Telegraph.\r\nАзеведо е голяма фигура на глобалната политическа арена – и далеч най-важният търговски дипломат в света. Като такъв, той е силно заинтересуван в преговорите по член 50 от европейската конституция между Великобритания и Европейския съюз, а има и някои много интересни размисли по въпроса.\r\nПреди да стигнем до Брекзит обаче, дали той има чувството, че световната икономика отива към ера на протекционизъм? Напоследък се водят особено разгорещени дебати около въвеждането на нови мита и квоти, особено, след като Доналд Тръмп се засели в Белия Дом.\r\n„Да, има такава опасност, но ако се вгледате по-внимателно в числата, те не показват, че сме достигнали до фаза на протекционизъм“, отговори Азеведо, говорейки в щабквартирата на СТО в Женева. „Търговията беше страхотно засегната от световната финансова криза през 2008 година, имаше огромен спад, но успяхме да отскочим доста силно“.\r\nОпределено, след пропадането през 2009-а, глобалната търговия расте с 2,8 процента годишно след 2010-а година. Благодарение на растежа на САЩ и Китай, СТО наскоро промени прогнозата си за 2017-а и сега очаква увеличение на търговията с 3,6% през тази година. Това продължава да е под нивата на 4,8-е процента в периода след 1980 година, но е най-добрият показател след кризата.\r\n„Растежът на търговията набира скорост и се възвръща към нормалните нива“, заяви Азеведо. „По-малко от 5% от глобалната търговия е повлияна от рестриктивните мерки след 2008-а – така че протекционизма е част от картината, но не и голяма част“. Светът е научил уроците от 30-те години, твърди той, тогава „около две трети от глобалната търговия е изчезнала“, което е причинило Голямата Депресия.\r\nПод заплаха ли е СТО в момента? При Тръмп САЩ блокират нови арбитражи при организацията, която се явява световният Върховен съд по търговските въпроси – надявайки се да наклонят системата в полза на Америка. С натрупването на съдебни спорове се очаква системата да достигне точка на пречупване. По-рано този месец Паскал Лами – предшественикът на Азеведо начело на СТО – заяви, че американският президент представлява „системна заплаха“ за институцията.\r\n„Доколкото ние правим компромис със системата за разрешаване на споровете, това наистина е системна заплаха“, коментира Азеведо. „САЩ чувства, че системата на СТО е недостатъчна, за да се справи с някои от реалностите в съвременния свят – най-вече с издигането на Китай. Но генералният директор предупреди американския държавен глава, подчертавайки важността на многостранните правила.\r\n„След 2008-а, очакванията бяха, че протекционизма ще ни върне към 30-те, но това не се случи“, казва той. Азеведо сочи СТО като отговорник за този факт. „Без многостранните правила, изкушението за политиците да действат на своя глава и да приложат протекционистки мерки щеше да е прекалено голямо, за да устоят – и след като една от страните тръгне по този път, другите ще я последват и ще се получи спирала надолу, състезание към дъното“.\r\nИ сега, какво става с Великобритания? Ако Обединеното кралство не успее да сключи Споразумение за свободна търговия(ССТ) с ЕС преди март 2019, когато трябва да влезе в сила развода, то търговията между Лондон и Брюксел ще се върне към правилата на СТО. Докато някои твърдят, че това ще е катастрофа, най-вече парламентаристите, които са решени да спрат Брекзит, Азеведо не е съгласен.\r\n„Около половината от търговията на Великобритания вече е по условията на СТО – със САЩ, с Китай и няколко други големи развиващи се нации, с които ЕС няма търговски споразумения“, заяви той. „Така че няма да е краят на света ако Обединеното кралство започне да търгува с ЕС по правилата на СТО“.\r\nПризнавайки, че ССТ ще е най-добрият вариант, с правилата на СТО, които предвиждат реципрочни мита между двете страни, Азеведо продължава да оспорва твърденията на разпространителите на мрачни прогнози. „Ако нямате напълно функциониращо ССТ с ЕС може да се получи определена скованост и някои загуби – но определено търговията между Лондон и Брюксел няма да спре. Разбира се, ще има значение, но предполагам, че това ще е напълно приемливо“.\r\nТой сочи, че за да достигне до сегашните нива на достъп до пазарите на нации, с които ЕС вече е сключил ССТ, Великобритания ще трябва да се договаря за нови споразумения след Брекзит. Но няма ли да помогне факта, че тези страни вече имат споразумения с ЕС? „Търговските сделки винаги са сложни“, обяснява Азеведо. „Все пак това може да е от помощ, тъй като някои от търговските хармонизации вече са на място – това може да послужи като улеснение“.\r\nЕС е сключил около 50 ССТ, като повечето от тях  са с много малки държави. Въпреки 60-те години на опити, Брюксел се провали в постигането на споразумения с големите икономики като САЩ, Китай, Бразилия, Индия и почти всички други мастодонти. Защо така? „Търговските сделки са трудни, но има и допълнителен усложняващ фактор при ЕС, това е селското стопанство“, разясни Азеведо. „Когато започнеш да преговаряш с голям износител на селскостопанска продукция, той иска достъп до пазара, а това е чувствителен сектор за ЕС. И в политическо отношение, и в икономическо, това е сектор, който е много чувствителен“.\r\nДокато центърът на икономическата гравитация се мести на Изток, многостранните институции трябва да се адаптират към това движение. Самото назначение на Азеведо през 2013-а рефлектира промяната в баланса на силите. Дали той мисли, че нещата могат да отидат и по-далеч? „СТО се промени с влизането на Китай през 2001-ва и Русия през 2012-а – две много големи и важни икономики“, сочи генералният директор. „Това е промяна само по себе си – да не говорим, че тези нови членове са много активни, така че СТО се изменя“.\r\nА каква разлика ще направи за СТО Обединеното кралство, действайки като самостоятелен играч за първи път след 1973 година? „Надявам се, че Великобритания ще помогне са съдействието между нациите – което винаги е било ваш традиционен подход“, отговаря Азеведо. „Обединеното кралство има много квалифицирани професионалисти – и в общи линии либерално разбиране за търговията“.\r\nСлед Брекзит, Великобритания може да бъде „по-гъвкава в подхода си и по-бърза в реакциите си в СТО, тъй като няма да ви се налага да се координирате с останалите членове на ЕС“, обобщава Азеведо. „Ще загубите тежест в пазара на ЕС, но Обединеното кралство не е малък играч в икономиката по никакви стандарти или малък играч, изобщо, в многостранната система“.\r\nВ края на разговора, Азеведо се усмихва за първи път, разкривайки ведрата си физиономия. „Мисля, че пред Обединеното кралство се отваря възможност. Шанс да допринесе по определен начин, присъщ на качеството на вашите професионалисти и размера и важността на вашата икономика“.  \r\nПревод и редакция:", "date": "2017.11.26", "title": "The Sunday Telegraph: Генералният директор на СТО изказа мнението си за протекционизма и Тръмп, за Великобритания и преговорите с ЕС"}
{"url": "http://www.focus-news.net/news/2017/11/26/2460768/sofiyskoto-metro-e-sred-10-te-nay-uspeshni-proekti-v-evropa-obzor.html", "text": "Кметът Йорданка Фандъкова и транспортният министър Ивайло Московски провериха строителството на първия етап от третата линия на метрото, на кръстовището на бул. „България“ и бул. „Акад. Иван Гешов“. В момента се изграждат два от трите етапа на третата линия на метрото в София- от бул. „Владимир Вазов“- бул. „Евлоги и Христо Георгиеви“- Орлов мост- НДК- ж.к. „Красно село“- ж.к. „Овча купел“ с дължина 11,6 км и 12 метростанции.\r\nКметът Йорданка Фандъкова заяви, че дейностите по третата линия на метрото вървят в срок, като над 47% от дейностите от първите 8 км са изпълнени. „Метрото е и най-големият екологичен проект и полза за качеството на въздуха“, коментира кметът. Транспортният министър Ивайло Московски уточни, че 250 млн. лева са инвестираните средства в проекта по ОП „Транспорт“. Според него метрото винаги е било изключително добре подготвен проект, който изпреварва всички други заради добрата организация и високия професионализъм. Директорът на „Метрополитен“ инж. Стоян Братоев заяви: „Метрото е давано за пример, защото за последните 10 години имаме изпълнени 21 км. ново метро. Ако направим сравнение с други източноевропейски страни там има 5-6 км“. Той поясни, че по метростанциите се изпълняват всички конструкции, необходими за да може да мине машината през тях, като една от най-сложните е тази на Орлов мост.\r\nБиляна ИВАНОВА", "date": "2017.11.26", "title": "Софийското метро е сред 10-те най-успешни проекти в Европа (ОБЗОР)"}
{"url": "http://www.focus-news.net/news/2017/11/26/2460769/the-sunday-times-smetkata-po-razvoda-mezhdu-velikobritaniya-i-evropeyskiya-sayuz-shte-e-tayna.html", "text": "Британският премиер Тереза Мей се е съгласила с Брюксел, че Великобритания трябва да плати повече от 60 милиарда евро, когато напуска Европейския съюз – но... окончателната сметка ще бъде скрита от очите на публиката, дори и когато се постигне окончателното споразумение през 2019-а година, пише авторитетното британско издание The Sunday Times.\r\nПреговарящите от страна на ЕС заявиха, че Мей е дала ясни гаранции на европейските лидери, че кабинетът й ще се съгласи да плати повече пари, след срещата миналата седмица. По този начин те очакват да отворят пътя към започването на нова глава от преговорите след срещата на върха на ЕС през декември – за търговските отношения след Брекзит.\r\nВътрешни хора твърдят, че гаранциите означават, че специалните ангажименти на Великобритания няма да бъдат отразени на хартия през декември от Европейския съвет, за да се избегне политически скандал, което може да означава, че и окончателната сметка по развода няма да се разбере също.\r\n„Сделката вече е възможна. Това е пробив“, заяви висшестоящ чиновник от ЕС. „Британците ще посочат категории, по които са готови да спазят ангажиментите си. Те ще представят различни пресмятания на Комисията, но за нас важното е да се приеме принципа, а не да получим определена сума“.\r\n„Споразумението за оттеглянето няма да съдържа определена сума – Британците трябва само да подскажат какво... и как. Не колко. Всичко опира до това как ще бъде представена работата, с оглед на това да помогнем на Мей за нейните отношения с кабинета й и с чувствителните политически въпроси. Звездите са се подредили за успешна сделка“, твърди чиновникът.\r\nПревод и редакция:", "date": "2017.11.26", "title": "The Sunday Times: Сметката по развода между Великобритания и Европейския съюз ще е тайна"}
{"url": "http://www.focus-news.net/news/2017/11/26/2460770/sofiyskiyat-universitet-sv-kliment-ohridski-otbelyaza-patronniya-si-praznik-obzor.html", "text": "С академично тържество Софийският университет „Св. Климент Охридски” отбеляза своя патронен празник. Той започна рано сутринта в академичния параклис „Св. Климент Охридски” в Богословския факултет на Софийския университет, където бе отслужена празнична утреня и божествена света литургия. След службата литийно шествие се отправи към паметника на свети Климент Охридски, където академичният съвет на Софийския университет, начело с ректора проф. Анастас Герджиков, поднесе венец. \r\nПо-късно тържеството по повод празника се пренесе в Аулата на Софийския университет, а сред гостите бяха вицепрезидентът Илияна Йотова и председателят на Народното събрание Цвета Караянчева. \r\nС словото си председателят на парламента Цвета Караянчева заяви: „Софийският университет „Св. Климент Охридски” е средище на научна и образователна дейност, на прогресивни идеи, на свободомислие и достойнство“. Тя подчерта, че най-ценният капитал на университета са неговите студенти, които определи като доказателство за способността му да изгражда личности, които заемат достойно място сред нашия културен, управленски и стопански елит. Цвета Караянчева изрази увереност, че университетът ще продължава да следва мисията си – да създава наука и осигурява образование на световно ниво. \r\nПоздравление по повод празника оправи и вицепрезидентът Илияна Йотова. Тя припомни, че Софийският университет предстои да отбележи своята 130-годишнина и подчерта, че това ще се случи в навечерието на Българското председателство на Съвета на ЕС. „Днес ние сме носители на кирилската азбука. Няма друга държава в Европейския съюз, която да пише с красивите ни букви. През шестте месеца на председателството ще имаме възможност да рекламираме пред Европа своето културно и историческо наследство, своята наука. Ролята на Софийския университет в тази посока ще бъде изключително голяма”, изтъкна вицепрезидентът.\r\nВ рамките на церемонията бяха връчени много награди, сред които Наградата на Столичната община за най-добър млад учен на Софийския университет „Св. Климент Охридски“ за 2017 г.; Годишните награди на Алма матер за учебната 2017/2018 г. по повод патронния празник на Софийския университет; Годишната стипендия на името на братя Евлоги и Христо Георгиеви за студент от Карлово; Годишната стипендия на името на Надежда Дженева за студент от профил „Радио“ на Факултета по журналистика и масова комуникация; Годишната стипендия съвместно с Българската национална телевизия на името на д-р Младен Младенов за студент от профил „Телевизия“ на Факултета по журналистика и масова комуникация; Годишната стипендия за студентски постижения в радио или телевизионната журналистика на името на проф. Михаил Минков; Годишна стипендия на името на доц. д-р Вероника Вълканова за отличен успех и студентски постижения в областта на педагогиката на масовата и художествената комуникация. \r\nАкадемичното тържество завърши с кратка музикална програма на хора на Националната гимназия за древни езици и култури.", "date": "2017.11.26", "title": "Софийският университет „Св. Климент Охридски“ отбеляза патронния си празник (ОБЗОР)"}
{"url": "http://www.focus-news.net/news/2017/11/26/2460771/the-guardian-irlandiya-predupredi-tereza-mey-smeni-kursa-ili-riskuvash-haos-v-brekzit.html", "text": "Ирландският комисар в ЕС призова британският премиер Тереза Мей да промени драматично плановете си Брекзит, за да предотврати предстояща криза около ирландската граница, която ще разбие надеждите й за търговско споразумение с Европейския съюз, пише британското левичарско издание The Guardian.\r\nЗаплахата от твърда ирландска граница се оказа сериозно препятствие за намеренията на Мей да си осигури зелена светлина за търговско споразумение по Брекзит преди решаващата среща на върха в Брюксел през декември. Тя получи ултиматум да даде отговор след броени дни дали ще даде ясни гаранции по въпроса.\r\nФил Хоган, европейският комисар за земеделието и развитието на селските райони, заяви пред изданието, че  е „много прост фактът“, че оставането на Великобритания в единния пазар и митническия съюз, или разрешение за Северна Ирландия да го направи, ще разреши спорът.\r\nХоган предупреди, че някои британски министри „вярват сляпо“, че Великобритания ще успее да си осигури добра търговска сделка след Брекзит. Той предупреди също и за решителността на Ирландия да „продължи да играе твърдо до края“ по отношение на решението си да наложи вето над търговските преговори, докато не получи гаранции за границата.\r\n„Ако Обединеното кралство или Северна Ирландия останат в митническия съюз на ЕС, или още по-добре в единния пазар, няма да има проблем с границата“, заяви той. „Това е много прост факт. Продължавам да съм смаян от сляпата вяра, която някои в Лондон имат за теоретичните бъдещи споразумения за свободна търговия(ССТ). На първо място, ССТ с ЕС няма да има предимствата на единния пазар. Факт, който просто не могат да осъзнаят в Обединеното кралство. Най-реалните разходи на трансграничната търговия не са в митата – те са в стандартите, митническите процедури, бюрократичните процедури. Тези проблеми са разрешени в рамките на единния пазар, а не в тези на ССТ“.\r\nПревод и редакция:", "date": "2017.11.26", "title": "The Guardian: Ирландия предупреди Тереза Мей: смени курса или рискуваш хаос в Брекзит"}
{"url": "http://www.focus-news.net/news/2017/11/26/2460772/pregled-na-osnovnite-temi-za-brekzit-v-britanskiya-pechat-agentsiya-fokus.html", "text": "Британското издание The Independent е получило документи, които показват, че преговарящите от страна на ЕС за Брекзит подготвят основата на удар срещу Обединеното кралство, когато се достигне до следващият кръг от преговорите по развода. Брюксел ще постави неприемливи условия за голяма част от министрите в правителството на премиера Тереза Мей.\r\nИзтеклите документи показват, че главният преговарящ на ЕС Мишел Барние иска да постави като условие за получаване на добра сделка за Великобритания „автоматичното“ приемане на новите регулации на ЕС в двугодишния транзитен период след март 2019 година.\r\nПланът, замислен от лидерите на ЕС при закрити врата, ще постави Обединеното кралство в позиция да не може да влияе върху правилата, които приема по време на транзитния период и със сигурност ще разяри противниците на Брюксел в Лондон, като например Борис Джонсън, Майкъл Гоув и Лиъм Фокс, които са решени 2019-а да е последната година на Великобритания със законите на ЕС.\r\nХодът показва за пореден път, че преговарящите на Съюза са тези, които поставят условията за Брекзит, докато Тереза Мей все още се мъчи да отговори на последните им изисквания, отговаряйки на първия „оттеглящ“ етап от преговорите.\r\nВ петък тя се срещна с председателя на Европейския съвет Доналд Туск в опит да спечели подкрепа за плащането на „бракоразводна такса“ от 40 милиарда лири (около 60 милиарда евро) и да даде гаранции за ирландската граница и правата на европейските граждани.\r\nПремиерът е в отчаяние и се моли на европейските лидери да одобрят офертата й за оттегляне по време на декемврийската среща на върха на Европейския съвет, което да позволи на разговорите да преминат към следващата фаза – бъдещите търговски отношения и транзитният период, като нейното политическо оцеляване е обвързано с резултата от усилията й.\r\nНо документите, които The Independent получи показват, че следващият етап ще е също толкова притискащ и в него е заложена политическа бомба – поставянето на условие, което ще раздели правителството на Мей и може да струва премиерското й кресло.\r\nДокумента съдържа презентация, подготвена от Барние за 27-те представители на страните-членки на ЕС, в която той казва, че транзитният период на Великобритания трябва да включва „автоматичното приемане от страна на Обединеното кралство на новите правила на ЕС след 30 март 2019 година“.\r\nГлавният преговарящ е пределно ясен, че Великобритания „няма да има институционални права, нито присъствие в институциите“, както и „право да гласува“, което означава, че Обединеното кралство ще трябва да следва правила направени в интерес на членовете на Съюза и да ги прилага в своето законодателство, без да има контрол над създаването им.\r\nПотенциалните конфликти за транзитния период тепърва ще излизат наяве, защото от ЕС заявиха, че няма да обсъждат бъдещите търговски отношения, докато не бъде постигнат достатъчен прогрес по текущите теми на преговорите.\r\n*** Роберто Азеведо не е типичният бразилец. Говорещ тихо и инстинктивно внимателен, генералният директор на Световната търговска организация (СТО) е дипломат от кариерата. Както е високо ефективен комуникатор – говорещ четири езика – той носи националния стереотип на яркост и пищност, пише британското консервативно издание The Sunday Telegraph.\r\nАзеведо е голяма фигура на глобалната политическа арена – и далеч най-важният търговски дипломат в света. Като такъв, той е силно заинтересуван в преговорите по член 50 от европейската конституция между Великобритания и Европейския съюз, а има и някои много интересни размисли по въпроса.\r\nПреди да стигнем до Брекзит обаче, дали той има чувството, че световната икономика отива към ера на протекционизъм? Напоследък се водят особено разгорещени дебати около въвеждането на нови мита и квоти, особено, след като Доналд Тръмп се засели в Белия Дом.\r\n„Да, има такава опасност, но ако се вгледате по-внимателно в числата, те не показват, че сме достигнали до фаза на протекционизъм“, отговори Азеведо, говорейки в щабквартирата на СТО в Женева. „Търговията беше страхотно засегната от световната финансова криза през 2008 година, имаше огромен спад, но успяхме да отскочим доста силно“.\r\nОпределено, след пропадането през 2009-а, глобалната търговия расте с 2,8 процента годишно след 2010-а година. Благодарение на растежа на САЩ и Китай, СТО наскоро промени прогнозата си за 2017-а и сега очаква увеличение на търговията с 3,6% през тази година. Това продължава да е под нивата на 4,8-е процента в периода след 1980 година, но е най-добрият показател след кризата.\r\n„Растежът на търговията набира скорост и се възвръща към нормалните нива“, заяви Азеведо. „По-малко от 5% от глобалната търговия е повлияна от рестриктивните мерки след 2008-а – така че протекционизма е част от картината, но не и голяма част“. Светът е научил уроците от 30-те години, твърди той, тогава „около две трети от глобалната търговия е изчезнала“, което е причинило Голямата Депресия.\r\nПод заплаха ли е СТО в момента? При Тръмп САЩ блокират нови арбитражи при организацията, която се явява световният Върховен съд по търговските въпроси – надявайки се да наклонят системата в полза на Америка. С натрупването на съдебни спорове се очаква системата да достигне точка на пречупване. По-рано този месец Паскал Лами – предшественикът на Азеведо начело на СТО – заяви, че американският президент представлява „системна заплаха“ за институцията.\r\n„Доколкото ние правим компромис със системата за разрешаване на споровете, това наистина е системна заплаха“, коментира Азеведо. „САЩ чувства, че системата на СТО е недостатъчна, за да се справи с някои от реалностите в съвременния свят – най-вече с издигането на Китай. Но генералният директор предупреди американския държавен глава, подчертавайки важността на многостранните правила.\r\n„След 2008-а, очакванията бяха, че протекционизма ще ни върне към 30-те, но това не се случи“, казва той. Азеведо сочи СТО като отговорник за този факт. „Без многостранните правила, изкушението за политиците да действат на своя глава и да приложат протекционистки мерки щеше да е прекалено голямо, за да устоят – и след като една от страните тръгне по този път, другите ще я последват и ще се получи спирала надолу, състезание към дъното“.\r\nИ сега, какво става с Великобритания? Ако Обединеното кралство не успее да сключи Споразумение за свободна търговия(ССТ) с ЕС преди март 2019, когато трябва да влезе в сила развода, то търговията между Лондон и Брюксел ще се върне към правилата на СТО. Докато някои твърдят, че това ще е катастрофа, най-вече парламентаристите, които са решени да спрат Брекзит, Азеведо не е съгласен.\r\n„Около половината от търговията на Великобритания вече е по условията на СТО – със САЩ, с Китай и няколко други големи развиващи се нации, с които ЕС няма търговски споразумения“, заяви той. „Така че няма да е краят на света ако Обединеното кралство започне да търгува с ЕС по правилата на СТО“.\r\nПризнавайки, че ССТ ще е най-добрият вариант, с правилата на СТО, които предвиждат реципрочни мита между двете страни, Азеведо продължава да оспорва твърденията на разпространителите на мрачни прогнози. „Ако нямате напълно функциониращо ССТ с ЕС може да се получи определена скованост и някои загуби – но определено търговията между Лондон и Брюксел няма да спре. Разбира се, ще има значение, но предполагам, че това ще е напълно приемливо“.\r\nТой сочи, че за да достигне до сегашните нива на достъп до пазарите на нации, с които ЕС вече е сключил ССТ, Великобритания ще трябва да се договаря за нови споразумения след Брекзит. Но няма ли да помогне факта, че тези страни вече имат споразумения с ЕС? „Търговските сделки винаги са сложни“, обяснява Азеведо. „Все пак това може да е от помощ, тъй като някои от търговските хармонизации вече са на място – това може да послужи като улеснение“.\r\nЕС е сключил около 50 ССТ, като повечето от тях  са с много малки държави. Въпреки 60-те години на опити, Брюксел се провали в постигането на споразумения с големите икономики като САЩ, Китай, Бразилия, Индия и почти всички други мастодонти. Защо така? „Търговските сделки са трудни, но има и допълнителен усложняващ фактор при ЕС, това е селското стопанство“, разясни Азеведо. „Когато започнеш да преговаряш с голям износител на селскостопанска продукция, той иска достъп до пазара, а това е чувствителен сектор за ЕС. И в политическо отношение, и в икономическо, това е сектор, който е много чувствителен“.\r\nДокато центърът на икономическата гравитация се мести на Изток, многостранните институции трябва да се адаптират към това движение. Самото назначение на Азеведо през 2013-а рефлектира промяната в баланса на силите. Дали той мисли, че нещата могат да отидат и по-далеч? „СТО се промени с влизането на Китай през 2001-ва и Русия през 2012-а – две много големи и важни икономики“, сочи генералният директор. „Това е промяна само по себе си – да не говорим, че тези нови членове са много активни, така че СТО се изменя“.\r\nА каква разлика ще направи за СТО Обединеното кралство, действайки като самостоятелен играч за първи път след 1973 година? „Надявам се, че Великобритания ще помогне са съдействието между нациите – което винаги е било ваш традиционен подход“, отговаря Азеведо. „Обединеното кралство има много квалифицирани професионалисти – и в общи линии либерално разбиране за търговията“.\r\nСлед Брекзит, Великобритания може да бъде „по-гъвкава в подхода си и по-бърза в реакциите си в СТО, тъй като няма да ви се налага да се координирате с останалите членове на ЕС“, обобщава Азеведо. „Ще загубите тежест в пазара на ЕС, но Обединеното кралство не е малък играч в икономиката по никакви стандарти или малък играч, изобщо, в многостранната система“.\r\nВ края на разговора, Азеведо се усмихва за първи път, разкривайки ведрата си физиономия. „Мисля, че пред Обединеното кралство се отваря възможност. Шанс да допринесе по определен начин, присъщ на качеството на вашите професионалисти и размера и важността на вашата икономика“.  \r\n***Британският премиер Тереза Мей се е съгласила с Брюксел, че Великобритания трябва да плати повече от 60 милиарда евро, когато напуска Европейския съюз – но... окончателната сметка ще бъде скрита от очите на публиката, дори и когато се постигне окончателното споразумение през 2019-а година, пише авторитетното британско издание The Sunday Times.\r\nПреговарящите от страна на ЕС заявиха, че Мей е дала ясни гаранции на европейските лидери, че кабинетът й ще се съгласи да плати повече пари, след срещата миналата седмица. По този начин те очакват да отворят пътя към започването на нова глава от преговорите след срещата на върха на ЕС през декември – за търговските отношения след Брекзит.\r\nВътрешни хора твърдят, че гаранциите означават, че специалните ангажименти на Великобритания няма да бъдат отразени на хартия през декември от Европейския съвет, за да се избегне политически скандал, което може да означава, че и окончателната сметка по развода няма да се разбере също.\r\n„Сделката вече е възможна. Това е пробив“, заяви висшестоящ чиновник от ЕС. „Британците ще посочат категории, по които са готови да спазят ангажиментите си. Те ще представят различни пресмятания на Комисията, но за нас важното е да се приеме принципа, а не да получим определена сума“.\r\n„Споразумението за оттеглянето няма да съдържа определена сума – Британците трябва само да подскажат какво... и как. Не колко. Всичко опира до това как ще бъде представена работата, с оглед на това да помогнем на Мей за нейните отношения с кабинета й и с чувствителните политически въпроси. Звездите са се подредили за успешна сделка“, твърди чиновникът.\r\n***Ирландският комисар в ЕС призова британският премиер Тереза Мей да промени драматично плановете си Брекзит, за да предотврати предстояща криза около ирландската граница, която ще разбие надеждите й за търговско споразумение с Европейския съюз, пише британското левичарско издание The Guardian.\r\nЗаплахата от твърда ирландска граница се оказа сериозно препятствие за намеренията на Мей да си осигури зелена светлина за търговско споразумение по Брекзит преди решаващата среща на върха в Брюксел през декември. Тя получи ултиматум да даде отговор след броени дни дали ще даде ясни гаранции по въпроса.\r\nФил Хоган, европейският комисар за земеделието и развитието на селските райони, заяви пред изданието, че  е „много прост фактът“, че оставането на Великобритания в единния пазар и митническия съюз, или разрешение за Северна Ирландия да го направи, ще разреши спорът.\r\nХоган предупреди, че някои британски министри „вярват сляпо“, че Великобритания ще успее да си осигури добра търговска сделка след Брекзит. Той предупреди също и за решителността на Ирландия да „продължи да играе твърдо до края“ по отношение на решението си да наложи вето над търговските преговори, докато не получи гаранции за границата.\r\n„Ако Обединеното кралство или Северна Ирландия останат в митническия съюз на ЕС, или още по-добре в единния пазар, няма да има проблем с границата“, заяви той. „Това е много прост факт. Продължавам да съм смаян от сляпата вяра, която някои в Лондон имат за теоретичните бъдещи споразумения за свободна търговия(ССТ). На първо място, ССТ с ЕС няма да има предимствата на единния пазар. Факт, който просто не могат да осъзнаят в Обединеното кралство. Най-реалните разходи на трансграничната търговия не са в митата – те са в стандартите, митническите процедури, бюрократичните процедури. Тези проблеми са разрешени в рамките на единния пазар, а не в тези на ССТ“.", "date": "2017.11.26", "title": "Преглед на основните теми за Брекзит в британския печат ( Агенция „Фокус“ )"}
{"url": "http://www.focus-news.net/news/2017/11/26/2460773/sport-izigraha-se-tri-sreshti-ot-balgarskata-parva-liga-levski-pobedi-vereya-s-10-s-mnogo-sporen-gol-v-90-ata-minuta.html", "text": "Изиграха се три срещи от 17-ия кръг на българската Първа лига. Левски победи Верея (Стара Загора) с 1:0, като решаващото попадение на Давид Яблонски падна в 90-ата минута и предизвика скандал, защото бе отбелязано с ръка. Берое спечели домакинството си в Стара Загора на Славия с 2:0, а Септември и Ботев (Пловдив) завършиха наравно 1:1 в София.\r\nВъв временното класиране води Лудогорец с 39 точки, втори е ЦСКА с 35 точки, като двата отбора са с мач по-малко от третия Левски, който има актив от 32 точки.", "date": "2017.11.26", "title": "Спорт: Изиграха се три срещи от българската Първа лига, Левски победи Верея с 1:0 с много спорен гол в 90-ата минута"}
{"url": "http://www.focus-news.net/news/2017/11/26/2460774/tass-zadarzhanite-ot-politsiyata-v-bryuksel-pri-bezreditsite-po-vreme-na-protest-sreshtu-robstvoto-v-libiya-sa-poveche-ot-70.html", "text": "Органите на реда в Брюксел са задържали 71 души по време на избухналите в събота безредици в града, предава ТАСС, като се позовава на информация от белгийското издание Le Soir.\r\nКакто Агенция „Фокус“ вече информира, множество младежи се събраха на „митинг против робството на мигранти в Либия“. Протестното движение прерасна в безредици, в хода на които демонстрантите започнаха да трошат витрини на магазини в търговската част на града, близо до центъра на европейската столица. \r\nСпоред сведенията на изданието няма пострадали.\r\nПревод и редакция:", "date": "2017.11.26", "title": "ТАСС: Задържаните от полицията в Брюксел при безредиците по време на протест срещу робството в Либия са повече от 70"}
{"url": "http://www.focus-news.net/news/2017/11/26/2460775/sport-izigraha-se-shest-sreshti-ot-angliyskata-vissha-liga-livarpul-i-chelsi-zavarshiha-naravno-11.html", "text": "Изиграха се шест срещи от 13-ия кръг на английската Висша лига, като в най-очаквания мач на кръга Ливърпул и Челси завършиха наравно 1:1 след голове на Мохамед Салах за Ливърпул в 65-ата минута и Вилиан за Челси в 85-ата. В другите срещи:\r\nТотнъм – Уест Бромич Албиън 1:1\r\nСуонзи – Борнемут 0:0\r\nНюкасъл – Уотфорд 0:3\r\nМанчестър Юнайтед – Брайтън 1:0\r\nКристъл Палас – Стоук Сити 2:1\r\nВъв временното класиране води Манчестър Сити с 34 точки и мач по-малко, втори са Манчестър Юнайтед с 29 точки, трети е Челси с 26 точки.", "date": "2017.11.26", "title": "Спорт: Изиграха се шест срещи от английската Висша лига, Ливърпул и Челси завършиха наравно 1:1"}
{"url": "http://www.focus-news.net/news/2017/11/26/2460776/sport-izigraha-se-chetiri-sreshti-ot-ispanskata-primera-division-real-madrid-pobedi-malaga-s-32.html", "text": "Изиграха се четири срещи от 13-ия кръг на испанската Примера дивисион. Реал Мадрид победи Малага с 3:2 , след голове на Карим Бензема, Каземиро и Кристиано Роналдо, а за гостите отбелязаха Диего Ролан и Гонсало Кастро. В другите срещи:\r\nЛеванте – Атлетико Мадрид 0:5\r\nБетис – Жирона 2:2\r\nАлавес – Ейбар 1:2\r\nВъв временното класиране води Барселона с 34 точки, пред Валенсия с 30 точки, като двата отбора ще играят помежду си днес от 21:45 на „Местая“. Трети е Атлетико (Мадрид) с актив от 27 точки.", "date": "2017.11.26", "title": "Спорт: Изиграха се четири срещи от испанската Примера дивисион, Реал (Мадрид) победи Малага с 3:2"}
{"url": "http://www.focus-news.net/news/2017/11/26/2460777/pregled-na-mezhdunarodnite-novini-do-6-chasa-agentsiya-fokus.html", "text": "Тристранната среща между лидерите на Иран, Русия и Турция в руския черноморски курорт Сочи, проведен тази седмица, е била „правилната стъпка, в правилния момент“ за стабилността в Сирия. Това е казал президентът на Иран Хасан Роухани на сирийския си колега Башар Асад по време на телефонен разговор.\r\nПрезидентът на Русия Владимир Путин получи подкрепата на Турция и Иран в сряда за провеждането на Сирийски мирен конгрес в Сочи, който да получи централната роля в голямото дипломатическо усилие за разрешаване на сирийската криза.\r\n„Срещата на върха в Сочи... беше правилната стъпка в правилния момент“, заяви Роухани в разговора с главния близкоизточен съюзник на страната. Освен това той е предположил, че двустранните разговори между сирийското правителство и опозицията може да се окажат „стъпка към стабилността и сигурността в Сирия“.\r\nКакто се разбра, Иран е сключил мащабни икономически сделки със Сирия, получавайки отплата за помощта, която Техеран оказа на Асад за победата на терористите. „Техеран е готов да поеме активна роля в реконструкцията на Сирия“, добави иранският държавен глава.\r\n***Извършеният терористичен акт в Египет свидетелства за изменение на тактиката и целите на терористите, демонстрирайки тяхната слабост и отчаяние. С такова заявление излезе Държавната информационна служба на Египет.\r\n„Това престъпление потвърждава варварската природа на терористичните организации, с които трябва да се сблъсква Египет: в своите отвратителни актове те не се спират пред нищо и действат без оглед на религия или състрадание“, отбелязва се в комюникето. „Терористичното нападение извади на показ еднозначната смяна на тактиката и целите на терористите, демонстрирайки слабостта им, отчаянието им и падението в условията на активен натиск от страна на силовите структури“. Именно по тези причини, убедени са от ведомството, терористите са нападнали джамията – най-лесната цел, където се молят беззащитни хора – деца и старци. „Това противоречи на всички постулати на исляма“, отбелязва се в заявлението.\r\nКакто посочват от Държавната информационна служба, целта на терористите не е политическият режим или отделна категория граждани, а целият Египет – неговият начин на живот, стабилността и сигурността. „Терористичното нападение в джамията Ер Рауда и повечето предишни нападения са извършени най-вече в северната част на Синай, на площ от 30 кв. км., а Египет, в целостта си, се простира на повече от един милион кв. км. и в огромната си част не е засегнат от кървавите ръце на терористичните групи“, подчертава се в съобщението.\r\n*** Петдесет души бяха задържани от органите на реда в Брюксел, след като протест срещу пазарите за роби в Либия премина в безредици и демонстрантите започнаха да трошат витрините на магазини по улиците на европейската столица.\r\nГрупа от демонстранти се е отделила от протеста срещу робството в Либия преди да сложи маски и да премине към насилие.\r\nИнцидентите са се случили в търговския квартал около “Place Louise”, в близост до центъра на белгийската столица, съобщи говорителят на полицията Илзе ван де Кеере. Органите на реда пуснаха съобщение в „Туитър“, че „50 души са арестувани и няма данни за получени наранявания“.\r\nСпоред публикация в белгийската медия RTBF, арестуваните са на възраст между 15 и 18 години. \r\nВластите заявиха, че буйстващите демонстранти са започнали да хвърлят запалителни бомби по полицейска кола, когато голям брой полицаи са се намесили и са възстановили реда.\r\nВсичко това се е случило, според агенцията, заради разкритията на CNN от миналата седмица, че черни мъже са продавани на северноафриканци като селскотопански работници в пазари за роби в Либия.\r\n*** Повече от 8 милиона жители на Куба ще вземат участие в първия етап от всеобщите избори в неделя. Жителите на страната ще отидат от изборните секции за първи път след смъртта на лидера на Кубинската революция Фидел Кастро, който почина точно преди една година.\r\nНаселението на острова ще избира депутати на местните органи на властта – общинските събрания, което е първият етап по пътя към обновяването на състава на провинциалните събрания, а след това и Националното събрание на народната власт (еднокамарният парламент) – висшият орган на държавната власт в страната.\r\nВ края на февруари 2018 година депутатите от новия състав на Националното събрание ще назначат председател на Държавния съвет – ръководител на държавата и правителството. От 2008 година тази длъжност заема Раул Кастро, който смени на този пост своя по-голям брат Фидел.\r\nРаул Кастро, на 86 години, нееднократно заявяваше, че текущия петгодишен срок на поста държавен глава, който ще завърши през февруари 2018 година, ще бъде последният за него. За най-вероятен заместник се сочи първият заместник-председател на Съвета на министрите на Куба Мигел Диас-Канеля. Очаква се, че Раул ще остане ръководител на Комунистическата партия на Куба до 2021 година – това е единствената официална политическа партия в страната.\r\n*** Терористи, най-вероятно от групировката „Боко Харам“, са завзели град в нигерийската североизточна провинция Борно в събота.\r\nНападението се е случило само няколко дни, след като бомбена атака над джамия в близкия град Адамава отне живота на 50 души, в една от най-смъртоносните атаки след инаугурацията на новия нигерийски президент Мухамаду Бухари през 2015 година.\r\nЖители на град Мугамери, намиращ се на около 50 километра от столицата на щат Борно Майдигури, заявиха, че около 20:00 (21:00 българско време) терористите са влезли в града. Те твърдят, че бойците са стреляли на посоки и са хвърляли експлозиви, което е принудило голяма част от населението да избяга в близката гора.\r\n„Набързо взехме семействата си и ги заведохме към храстите преди да успеят да ни пипнат. Почти всички жители се крият тук“. Заяви Вакил Булама, един от двамата жители на града, които са говорили с Reuters по телефона.\r\nВоенен източник, който е пожелал да остане анонимен, заяви, че Магумери е атакуван, но не можа да потвърди дали градът е завзет.\r\nАгенция „Фокус“ припомня, че „Боко Харам“ осъществява нападения в Североизточна Нигерия от 2009 година насам, в опит да установи „Ислямска държава“ в региона. Групата е отговорна за смъртта на повече от 20 хиляди души и е принудила над 2 милиона  да напуснат домовете си. Нигерия има население от 182 милиона (според последното преброяване), като те са разделени наполовина по религиозен признак (християни и мюсюлмани).\r\n*** Изпълняващата длъжността канцлер на Германия Ангела Меркел приветства възможността за формиране на „голяма коалиция“ с Германската социалдемократическа партия (ГСДП) и защити постиженията на предходното правителство, заявявайки, че то се е справило добре.\r\nКакто Агенция „Фокус“ подробно информира, четвъртият мандат на Меркел като канцлер е под сериозен въпрос, след като „Свободната демократическа партия“(СвДП) излезе от преговорите за формиране на управляваща коалиция със Съюза (ХДС/ХСС) и „Зелените“, предизвиквайки тежка политическа криза в страната-локомотив на ЕС – Германия. Все пак в петък ГСДП показа, че може да промени позицията си да остане в опозиция и се съгласи на преговори с блока на канцлера. Това накара анализаторите да предполагат, че вероятността за формиране на „голяма коалиция“ се е повишила.\r\nПо време на обръщение към членовете на ХДС в провинция Мекленбург – Западна Померания, където се проведе регионална партийна конференция, Меркел заяви,че на парламентарните избори, проведени на 24 септември, избирателите са дали мандат на партията й да управлява.\r\n„Европа се нуждае от силна Германия, за предпочитане е правителството да бъде формирано по-бързо“, подчерта германският лидер. Тя добави, че сегашното (служебно) правителство може да поеме текущите работи по управлението на страната.\r\n„Да искаме от избирателите да отидат до избирателните секции отново, според мен, ще е напълно погрешно“, продължи Меркел. Това е промяна от позицията й, изказана в понеделник, когато твърдеше, че предпочита предсрочни избори пред формиране на правителство на малцинството, защото партията й ще бъде заложник на по-малките формации в Бундестага.\r\nБез дори да споменава възможността за правителство на малцинството, канцлерът заяви, че не иска да гледа назад към провалите от миналата седмица. Звучейки самоуверено, предизвиквайки бурни аплодисменти по време на речта си, тя обърна вниманието си изцяло към ГСДП. Меркел приветства възможността за преговори с бившия партньор на Съюза (ХДС/ХСС) и защити постиженията на предходното правителство.\r\n„Ние работихме добре заедно“, подчерта канцлерът, добавяйки, че по време на „голямата коалиция“ Германия е имала най-силния си пазар на труда от десетилетия, както и балансиран бюджет и от това са спечелили пенсионерите и семействата.\r\nПрезидентът на Германия Франк-Валтер Щайнмайер ще е домакин на среща между лидерът на Християндемократичния съюз(ХДС) Ангела Меркел, лидерът на Християнсоциалният съюз(ХСС) Хорст Зеехофер и лидерът на ГСДП Мартин Шулц в четвъртък. Очаква се държавният глава да окаже сериозен натиск над Шулц да промени позицията си за отказ от коалиция в името на стабилността на Германия.Теми на преговорите\r\nВъпреки всичко, не се очаква преговорите да са лесни и не се знае дали изобщо ще се стигне до споразумение, тъй като бившите партньори са разделени по много въпроси.\r\nМеркел обяви, че целта й е да поддържа финансите на Германия в солидно и балансирано състояние, да намали някои данъци и да разшири дигиталната инфраструктура. Съобразявайки се с позицията на сестринската ХСС, тя иска да постави лимит на броя на пристигащите мигранти в размер на 200 хиляди души на година.\r\nТова ще е трудно за преглъщане от страна на ГСДП.\r\n„Лимитът, ако можем да го наречем така, е в противоречие с Конституцията и Женевската конвенция (за бежанците – бел. ред.). С ГСДП няма да могат да сложат лимит на членовете на семействата, които искат да се присъединят към вече получилите убежище“, заяви заместник-председателят на партията Ралф Щегнер.\r\nШулц, който до петък отхвърляше възможността за сделка с Меркел, заяви, че няма нищо сигурно за изхода от преговорите и обеща на членовете на ГСДП да гласуват за това дали искат „голяма коалиция“.\r\nГСДП е сериозно разделена и голяма част от избирателите и членовете на партията смятат, че нова коалиция ще е равносилна на политическо самоубийство. Тя регистрира съкрушително слаб резултат на септемврийските избори, като се смята, че основната причина са прекараните два мандата в коалиция със Съюза (ХДС/ХСС).\r\nНяколко други водещи политици от ГСДП призоваха за поемане на ангажимент от Меркел по въпроси като инвестиционната политика в образованието и домоустройството.\r\nСоциалдемократите дадоха да се разбере, че няма да оставят Меркел да ги държи като заложници на поликата си. „Госпожица Меркел не е в позиция да поставя условия“, заяви Малу Дрейер, премиер на провинция Райнланд-Палатинат.\r\n*** Неизвестен шофьор предприе опит в събота да се вклини в кортежа на президента на САЩ Доналд Тръмп, докато той се завръщаше в имението си Мар-а-Лаго в Палм Бийч (щата Флорида) след игра на голф в притежавания от него клуб в района.\r\n“В един момент мъж с червен фургон се опита да се вклини в кортежа. Местните сътрудници на органите на реда принудиха водачът да спре на тротоара“, пише в отчета за ситуацията. В него се отбелязва също, че „водачът е показвал неприлични жестове и е изкрещял няколко нецензурни думи“. Подчертава се, че кортежът се е върнал в имението Мар-а-Лаго без други произшествия, преминавайки по пътя си през две неголеми групи демонстранти. Едните от тях са протестирали против политиката на държавния глава, а другите са изразявали поддръжката си за Тръмп.\r\nНе е ясно дали виновникът за инцидента е задържан и дали са му повдигнати някакви обвинения.\r\n***Президентът на САЩ Доналд Тръмп отново оживи скандала си със CNN, като написа в Туитър, че медията представя „необективно“ САЩ пред света.\r\n„Fox News е по-важна в САЩ от CNN, но извън Съединените щати CNN International продължава да е голям източник на (фалшиви) новини и те представят нацията ни пред СВЕТА „много необективно“. Външният свят не вижда истината от тях!“, написа американският държавен глава в „Туитър“.\r\nАгенция „Фокус“ припомня, че това съобщение на Тръмп не е първият път, когато той се изказва за CNN и излъчването му по света. По време на скорошната му обиколка на Азия той пусна друго съобщение, че е „принуден“ да гледа „фалшивата“ CNN, твърдейки, че не е гледал канала от месеци. Той предпочита Fox News, която засипва с похвали, особено някои от водещите и програмите. Президентът дава обширни интервюта за медията и често гостува в студията й, което не прави отдавна за другите медии.\r\n***  Документи, които показват, че преговарящите от страна на ЕС за Брекзит подготвят основата на удар срещу Обединеното кралство, когато се достигне до следващият кръг от преговорите по развода. Брюксел ще постави неприемливи условия за голяма част от министрите в правителството на премиера Тереза Мей.\r\nИзтеклите документи показват, че главният преговарящ на ЕС Мишел Барние иска да постави като условие за получаване на добра сделка за Великобритания „автоматичното“ приемане на новите регулации на ЕС в двугодишния транзитен период след март 2019 година.\r\nПланът, замислен от лидерите на ЕС при закрити врата, ще постави Обединеното кралство в позиция да не може да влияе върху правилата, които приема по време на транзитния период и със сигурност ще разяри противниците на Брюксел в Лондон, като например Борис Джонсън, Майкъл Гоув и Лиъм Фокс, които са решени 2019-а да е последната година на Великобритания със законите на ЕС.\r\nХодът показва за пореден път, че преговарящите на Съюза са тези, които поставят условията за Брекзит, докато Тереза Мей все още се мъчи да отговори на последните им изисквания, отговаряйки на първия „оттеглящ“ етап от преговорите.\r\nВ петък тя се срещна с председателя на Европейския съвет Доналд Туск в опит да спечели подкрепа за плащането на „бракоразводна такса“ от 40 милиарда лири (около 60 милиарда евро) и да даде гаранции за ирландската граница и правата на европейските граждани.\r\nПремиерът е в отчаяние и се моли на европейските лидери да одобрят офертата й за оттегляне по време на декемврийската среща на върха на Европейския съвет, което да позволи на разговорите да преминат към следващата фаза – бъдещите търговски отношения и транзитният период, като нейното политическо оцеляване е обвързано с резултата от усилията й.\r\nНо документите, които The Independent получи показват, че следващият етап ще е също толкова притискащ и в него е заложена политическа бомба – поставянето на условие, което ще раздели правителството на Мей и може да струва премиерското й кресло.\r\nДокумента съдържа презентация, подготвена от Барние за 27-те представители на страните-членки на ЕС, в която той казва, че транзитният период на Великобритания трябва да включва „автоматичното приемане от страна на Обединеното кралство на новите правила на ЕС след 30 март 2019 година“.\r\nГлавният преговарящ е пределно ясен, че Великобритания „няма да има институционални права, нито присъствие в институциите“, както и „право да гласува“, което означава, че Обединеното кралство ще трябва да следва правила направени в интерес на членовете на Съюза и да ги прилага в своето законодателство, без да има контрол над създаването им.\r\nПотенциалните конфликти за транзитния период тепърва ще излизат наяве, защото от ЕС заявиха, че няма да обсъждат бъдещите търговски отношения, докато не бъде постигнат достатъчен прогрес по текущите теми на преговорите.\r\n***Ирландският комисар в ЕС призова британският премиер Тереза Мей да промени драматично плановете си Брекзит, за да предотврати предстояща криза около ирландската граница, която ще разбие надеждите й за търговско споразумение с Европейския съюз.\r\nЗаплахата от твърда ирландска граница се оказа сериозно препятствие за намеренията на Мей да си осигури зелена светлина за търговско споразумение по Брекзит преди решаващата среща на върха в Брюксел през декември. Тя получи ултиматум да даде отговор след броени дни дали ще даде ясни гаранции по въпроса.\r\nФил Хоган, европейският комисар за земеделието и развитието на селските райони, заяви пред изданието, че  е „много прост фактът“, че оставането на Великобритания в единния пазар и митническия съюз, или разрешение за Северна Ирландия да го направи, ще разреши спорът.\r\nХоган предупреди, че някои британски министри „вярват сляпо“, че Великобритания ще успее да си осигури добра търговска сделка след Брекзит. Той предупреди също и за решителността на Ирландия да „продължи да играе твърдо до края“ по отношение на решението си да наложи вето над търговските преговори, докато не получи гаранции за границата.\r\n„Ако Обединеното кралство или Северна Ирландия останат в митническия съюз на ЕС, или още по-добре в единния пазар, няма да има проблем с границата“, заяви той. „Това е много прост факт. Продължавам да съм смаян от сляпата вяра, която някои в Лондон имат за теоретичните бъдещи споразумения за свободна търговия(ССТ). На първо място, ССТ с ЕС няма да има предимствата на единния пазар. Факт, който просто не могат да осъзнаят в Обединеното кралство. Най-реалните разходи на трансграничната търговия не са в митата – те са в стандартите, митническите процедури, бюрократичните процедури. Тези проблеми са разрешени в рамките на единния пазар, а не в тези на ССТ“.\r\n*** Органите на реда в Брюксел са задържали 71 души по време на избухналите в събота безредици в града.\r\nКакто Агенция „Фокус“ вече информира, множество младежи се събраха на „митинг против робството на мигранти в Либия“. Протестното движение прерасна в безредици, в хода на които демонстрантите започнаха да трошат витрини на магазини в търговската част на града, близо до центъра на европейската столица. \r\nСпоред сведенията на изданието няма пострадали.", "date": "2017.11.26", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/11/26/2460778/sport-futbolnata-nedelya-po-evropeyskite-tereni.html", "text": "Днешният ден предлага на футболния запалянко изобилие от интересни срещи по европейските терени, а ето и някои от тях:\r\nОт 13:00 Рубин – ЦСКА (Москва)\r\nОт 15:30 Локомотив (Пловдив) – ЦСКА\r\nОт 18:00 Хъдърсфийлд – Манчестър Сити\r\nОт 21:45 Валенсия – Барселона и Ювентус – Кротоне\r\nОт 22:00 Монако – Пари Сен Жермен", "date": "2017.11.26", "title": "Спорт: Футболната неделя по европейските терени"}
{"url": "http://www.focus-news.net/news/2017/11/26/2460779/tass-poveche-ot-30-dushi-sa-postradali-pri-vzriv-v-iztochen-kitay.html", "text": "Взрив е прогърмял в неделя сутринта в една от производствените сгради в района на Цзянбей, в източния китайски пристанищен град Нинбо (провинция Чжецзян), като според информация от местните медии над 30 души са получили наранявания и са хоспитализирани, предава ТАСС.\r\nСпоред съобщение от местните власти, сградата не е била жилищна, но в момента на взрива в нея и нейните околности са работили много хора. Причината за инцидента остава неизвестна. Стъклата на прозорците на близките домове са избити от ударната вълна.\r\nПревод и редакция:", "date": "2017.11.26", "title": "ТАСС: Повече от 30 души са пострадали при взрив в Източен Китай"}
{"url": "http://www.focus-news.net/news/2017/11/26/2460780/aktualna-patna-obstanovka.html", "text": "Пътните настилки в района на Айтос и Кръстина в област Бургас са предимно мокри поради дъжда от тази сутрин, в планинските и усойни райони – частично заледени. Това съобщиха от пресцентъра на Агенция „Пътна инфраструктура”. Ограничена е видимостта поради мъгла до 50 м – в района на „Дюлински“ проход (обл. Бургас) и гр. Трън (обл. Перник), до 100 м – в областите Велико Търново, Враца и Кърджали, както и в гр. Костандово (обл. Пазарджик), гр. Сливен, гр. Твърдица, гр. Котел и гр. Нова Загора (обл. Сливен), по високите части на област Смолян, АМ „Хемус“ (обл. София) и АМ „Тракия (от км 6 до км 14 в района на Елин Пелин, обл. София) и до 150 м – в гр. Благоевград и поречието на р. Струма (обл. Благоевград), в областите Видин, Плевен, Разград и Русе, както и в района на гр. Кюстендил (обл. Кюстендил), в гр. Ловеч, Дойренци, Микре, Б. Извор и Дерманци (обл. Ловеч), гр. Карлово (обл. Пловдив), в гр. Стара Загора (обл. Стара Загора), гр. Попово и гр. Търговище (обл. Търговище).:\r\nЦелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: \r\nОбласт София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 30.11.2017 г.; от км 324+187 до км 359+000 Карнобат – Ветрен се извършват ремонтни дейности по асфалтовата настилка. Срок до 30.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 30.11.2017 г.; движението по АМ „Тракия“ при надлез на км 344+387 се осъществява с повишено внимание, поради обособяване на вход-изходи за снегопочистваща техника при пътни връзки на км 344+005 и км 344+280. Срок до 31.03.2018 г.\r\nАМ „Хемус“: \r\nОбласт София: при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\nОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 08.12.2017 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на пътен възел \"Неофит Рилски\" при км 392+300. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: \r\nОбласт Варна: Движението по АМ Черно море от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението по път I-1 Видин – Калафат при Дунав мост-2 се осъществява в една лента поради ремонтни дейности на асфалтовата настилка. Срок до 30.11.2017 г.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.; движение с повишено внимание път І-1  км 355+200 при пътен възел Кочериново в тъмната част на деня поради авария в ел. захранването. Срок до 27.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград:\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево; движението по път Клокотница – Хасково от км 298+300 до км 299+607 се осъществява в една лента поради ремонтни дейности на асфалтовата настилка. Срок до 27.07.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г.  (ВОД): \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич в с. Горно Спанчово при км 38+380 се извършва в едната лента за движение. Поради разрушена подпорна стена с дължина 15 метра дясното платно за движение е компрометирано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-906: Движението по път III-906 от км 52+020 до км 52+080 в очертанията на град Каблешково се извършва с повишено внимание поради ремонтни дейности на асфалтовата настилка. Движението се регулира от пътни знаци. Срок до 30.11.2017 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради частични ремонтни дейности на асфалтовата настилка. Срок до 30.11.2017 г.\r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nПът III-7909: Движението по път III-7907 Тръстиково – Полски извор от км 6+000 до км 9+000 се осъществява в една лента поради ремонтни дейности на асфалтовата настилка. Движението се регулира от пътни знаци.Срок до 08.12.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът  III-207: Движението по път III-207 Ветрино-Калоян – Векилски от км 8+000 до км 15+620 се осъществява с повишено внимание в свободната лента. Срок до 20.12.2017г.;\r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът II-15: Движението по път път II-15 Враца – Мраморен в района на кръговото кръстовище при км 3+800 се осъществява с повишено внимание поради поставяне на осветление. Срок до 30.11.2017 г.\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът ІІІ-305: Движението по път III-305 Садовец – Гложене от км 25+000 до км 51+800 се осъществява с повишено внимание поради полагане на хоризонтална маркировка.  Движението в работните участъци е регулирано с пътни знаци. Срок до 01.12.2017 г.\r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 22.12.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-11: Движението по път II-11Добри дол – Орсоя е ограничено в една лента поради частични ремонти на асфалтовата настилка. Движението се регулира от сигналисти. Срок до 26.11.2017 г.;\r\nПът II-81: Движението по път II-81 Гинци – Бързия в участъка на проход „Петрохан“ от км 51+840 до км 56+000 се осъществява в една лента поради ремонт на мантинели. Движението се регулира от сигналисти. Срок до 26.11.2017г.;\r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. „Извора“, ул. „Веренишка“, местност „Парта“, местност „Палековото“, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-802: Движението по път III-802 София – Банкя от км 5+160 до км 6+431 е ограничено, поради ремонтни дейности на асфалтовата настилка. Срок 15.12.2017 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – до АМ „Тракия“ от км 31+850 до км 35+092 се осъществява двупосочно в едно платно поради извършване на краткосрочни мероприятия по превантивен ремонт. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок до 01.12.2017 г.;\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради частични ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево се осъществява с повишено внимание поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът III-5308: Движението по път III-5308 Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.26", "title": "Актуална пътна обстановка"}
{"url": "http://www.focus-news.net/news/2017/11/26/2460781/predstoyashti-sabitiya-v-stranata-za-26-noemvri-agentsiya-fokus.html", "text": "*** \r\nВ 12.00 часа в първа изложбена зала на Интер Експо Център ще се проведе ГЕРБ ще проведе Четвърто редовно отчетно-изборно делегатско национално събрание. \r\n*** \r\nот 10.00 часа в атриума на Bulgaria Mall ще се проведат турнири по видеоигри на ASUS Game Arena, които са безплатни за хора с увреждания.\r\n*** \r\nВ 11.00 часа в Червената къща ще се състои премиерата на постановката „Ще ти разкажа приказка” на Тея Сугарева, създадена върху приказки на деца. Представлението е подходящо за деца на възраст над 6 години.\r\n*** \r\nВ 13.00 часа организация „Спаси София” организира протестно шествие „#ДанчеСлез – Протест за цялостно творчество”, което ще тръгне от Министерски съвет, по бул. „Ал. Дондуков”, ул. „Г. С. Раковски” с крайна точка – сградата на Столичната община.\r\n*** \r\nВ 16.00 часа в зала „Париж” ет. 1 на хотел „Новотел” компания „Интер Арт Хаус” организира пресконференция по проект „Sofia Green Fashion Days”.\r\n*** \r\nВ 18.00 часа в НДК ще бъде представен спектакълът „Neo Dervish” на Театър „Азарян”.\r\n*** \r\nВ 18.30 часа от Паметника на незнайния войн ще тръгне Факелно шествие „Български марш” на ВМРО по повод 98-годишнината от подписването от позорния Ньойски договор, който отнема от страната ни изконни български територии.\r\n*** \r\nВ 20.00 часа на „Марно поле” 2А японският барабанистът композитор Йошида Тацуя ще изнесе концерт.\r\n*** \r\nВ 11.00 часа в Градската художествена галерия ще започне концертът „Музикална приказка”, посветен на коледните музикални традиции на народите от цял свят.\r\n*** \r\nВ пленарната зала на Общината ще започне вторият ден от национална конференция „България в световната история и цивилизации”, която се организира от Сдружение „България – дух и култура” и Община Варна.\r\n*** \r\nОт 14.00 часа заместник-кметът на Община Видин Венци Пасков ще присъства на тържеството в с. Кутово по повод 80-годишния юбилей на местното читалище.\r\n*** \r\nВ 12.00 часа в Тера Мол Габрово ще бъде представен Националният проект „Аз съм Българка!” на Радослав Първанов.\r\n*** \r\nВ 11.00 часа в Държавния куклен театър „Дора Габе” ще бъде представен куклен спектакъл „Неродена мома”.\r\n***\r\nВ 12.00 часа в Балабановата къща в Стария град ще се състои представяне на последните модели специални хладилни системи за вино. Проявата е част от Дефиле на младото вино‘ 2017. \r\n***\r\nВ 14.00 часа във \"Фондация Стойна Кръстанова\", на \"Улицата на занаятите\" в града, ще се открие изложбата \"Във виното е животът\". Проявата е част от Дефиле на младото вино‘ 2017. \r\n*** \r\nОт 07.30 часа Неврокопският митрополит Серафим ще отслужи литургия в храм „Рождество Богородично” в Симитли. \r\n*** \r\nВ 14.00 часа в зала „Орфей” на Филиала на Варненския свободен университет „Черноризец Храбър” ще се проведе публичната лекция „Ролята на Агенция „Митници” в председателството на ЕС”. Лектор ще бъде Гинка Конярска – координатор на Агенция „Митници” по подготовката за българското Председателство на Съвета на ЕС през 2018 г.\r\n*** \r\nВ 11.00 часа в Държавния куклен театър ще бъде представен спектакъл за деца „Снежанка и седемте джуджета”.", "date": "2017.11.26", "title": "Предстоящи събития в страната за 26 ноември (Агенция „Фокус”)"}
{"url": "http://www.focus-news.net/news/2017/11/26/2460782/predstoyashti-mezhdunarodni-sabitiya-za-26-noemvri-agentsiya-fokus.html", "text": "Египетските власти продължават антитерористичната операция, започнала след атентата от петък. \r\n*** Канцлерът Ангела Меркел ще проведе среща с високопоставени лица от своята партия  относно излизане от разигралата се в страната политическа криза. Не се предвижда пресконфереция след разговорите. \r\n*** Продължава недоволството срещу противоречивите промени в сферата на правосъдието и данъчната система. \r\n*** Американският президент Доналд Тръмп се завръща в столицата след като прекара Деня на благодарността във Флорида.\r\n*** Армията с опит да възстанови реда в пакистанската столица, след като правителството призова въоръжените сили да разпръснат протестиращите, искащи оставката на един от министрите. \r\n***", "date": "2017.11.26", "title": "Предстоящи международни събития за 26 ноември ( Агенция \"Фокус\" )"}
{"url": "http://www.focus-news.net/news/2017/11/26/2460783/nimh-predi-obyad-vse-oshte-na-mnogo-mesta-v-ravninite-shte-ima-magla-temperaturi-shte-sa-mezhdu-10-i-15.html", "text": "Днес от запад облачността ще се увеличава и вплътнява. Преди обяд все още на много места в равнините ще има мъгла. Около и след обяд ще се появи слаб, в източните райони и северно от планините до умерен юг-югозападен вятър. Такава е прогнозата ща времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Христо Христов. Максималните температури ще бъдат между 10° и 15°, в места с трайна мъгла: 6°-9°, в София около 11°. Атмосферното налягане в сутрешните часове е близко до средното за месеца. През деня бавно ще се понижава.\r\nНад Черноморието ще преобладава облачно време, преди обяд на места с мъгла. Около и след обяд ще се появи до умерен юг-югозападен вятър. Максимални температури на въздуха: 13°-15°. Температурата на морската вода е 12°-13°. Вълнението на морето ще бъде 1-2 бала.  \r\nНад планините облачността ще се увеличи и вплътни, все още без валежи. Ще духа силен юг-югозападен вятър. Максимална температура на височина 1200 метра около 7°, на 2000 метра – около 2°.", "date": "2017.11.26", "title": "НИМХ: Преди обяд все още на много места в равнините ще има мъгла, температури ще са между 10° и 15°"}
{"url": "http://www.focus-news.net/news/2017/11/26/2460784/sofiya-zabranyava-se-vlizaneto-na-avtomobili-po-ul-bansko-shose-zaradi-remont.html", "text": "Въвежда се организация на движението за ул. „Банско шосе“ в София. Това съобщиха от пресцентъра на Столична община. От днес до 5 декември се забранява влизането по северната половина на пътното платно на ул. „Банско шосе“ в участъка от км 5+530 до км 6+431.01. \r\nДвижението ще се извършва двупосочно по една лента в посока по южната половина от пътното платно на ул. „Банско шосе“ в същия участък. \r\nОт 6 декември до 15 декември се забранява влизането по южната половина на пътното платно на ул. „Банско шосе“ в участъка от км 5+530 до км 6+431.01. Движението ще се извършва двупосочно по една лента в посока по северната половина от пътно платно на ул. „Банско шосе“ по същия участък. \r\nПроменят се маршрутите на автобусните линии № 44Б, 44, 47, 48 и 49, както следва: в посока гр. Банкя по маршрута до кръгово кръстовище на Околовръстен път и бул. „Сливница“, наляво по Околовръстен път до кръговото кръстовище на Околовръстен път и автомагистрала „Люлин“, надясно по пътя за гр. Банкя, ул. „София“, надясно по ул. „Иванянско шосе“, наляво по ул. „Стефан Стамболов“ и по маршрута си двупосочно. \r\nАвтобусите ще спират на съществуващите спирки в променения участък. Автобусните спирка в участъка от ул. „Банско шосе“ от бул. „Европа“ до ул. „Иванянско шосе“ се закриват.", "date": "2017.11.26", "title": "София: Забранява се влизането на автомобили по ул. „Банско шосе“ заради ремонт"}
{"url": "http://www.focus-news.net/news/2017/11/26/2460785/blagoevgrad-nevrokopskiyat-mitropolit-serafim-shte-otsluzhi-liturgiya-v-hram-rozhdestvo-bogorodichno-v-simitli.html", "text": "Неврокопският митрополит Серафим ще отслужи литургия в храм „Рождество Богородично” в Симитли в деня, в който почитаме паметта на Свети Стилиян. Това съобщи за Радио „Фокус“ – Пирин Таня Тасева, експерт „Връзки с обществеността“ към Община Симитли. По думите ѝ параклисът до храма в града, наречен на светеца, който също е закрилник на Симитли, ще празнува своя храмов празник. „За втора поредна година след освещаването на параклиса владиката предпочита да идва в Симитли на този празник и да води празничната литургия“, каза още Тасева. \r\nНегово преосвещенство Серафим ще благослови всички граждани на Симитли и общината, а литургията ще започне в 07.30 часа.\r\nЛивия НИНОВА", "date": "2017.11.26", "title": "Благоевград: Неврокопският митрополит Серафим ще отслужи литургия в храм „Рождество Богородично” в Симитли"}
{"url": "http://www.focus-news.net/news/2017/11/26/2460786/bbc-aviokompaniite-poluchiha-preduprezhdenie-za-neposredstvena-opasnost-ot-vulkanichno-izrigvane-v-rayona-na-bali.html", "text": "Авиокомпаниите получиха предупреждение за непосредствена опасност от вулканично изригване в района на индонезийския остров Бали, след като вулканът Агунг изпусна дим на над 1500 м височина, предаде BBC. По-рано тази седмица вулканът изригна за пръв път за последните 50 години, като изхвърли стълб от дим и пепел на височина 700 метра. Главното летище на острова засега работи нормално, но някои авиокомпании отмениха полетите си, след като през септември за пръв път бе установена вулканична активност. \r\nВ изявление на местните власти се посочва, че изригването не представлява опасност за туризма в Бали, с изключение на зоната в радиус от 7,5 км около вулкана. \r\nНад 140 000 напуснаха домовете си през последните месеци, когато вулканолози засякоха активизиране. При последното изригване на Агунг през 1963 г. загинаха близо 1600 души. Калина Жекова", "date": "2017.11.26", "title": "BBC: Авиокомпаниите получиха предупреждение за непосредствена опасност от вулканично изригване в района на Бали"}
{"url": "http://www.focus-news.net/news/2017/11/26/2460787/denyat-26-noemvri-v-balgarskata-istoriya.html", "text": "2007 г.\r\nВълчо Камарашев е удостоен от президента на Р България с Орден „Св. св. Кирил и Методий” – огърлие „за особено значимите му заслуги за развитието на културата и изкуството“.\r\n2007 г.\r\nЕвгений Желев Желев напуска длъжността – кмет на Стара Загора, който заема от 16 октомври 1999 г. След това заема поста министър на здравеопазването (24 април 2008 г. – 27 юли 2009 г.). Избран е за народен представител от БСП/Коалиция за България в 41-вото Народно събрание (14 юли 2009 - 14 март 2013). На 7 март 2014 г. е изключен от партията.\r\n2004 г.\r\nИзпълнителният комитет на МОК препоръчва изключването на Иван Славков.\r\nИван Славков-Батето е роден е на 11 май 1940 г. в гр. София. Завършва специалност „Двигатели с вътрешно горене“ в ВМЕИ, София. Спортува водна топка като студент в отбора на „Септември“, после е състезател в ЦСКА и „Академик“ (София), играе в националния отбор (1959 - 1964).\r\nПрез 1966 г. остава вдовец, а през 1969 г. се жени за Людмила Живкова – дъщеря на Тодор Живков.\r\nПрез 1982 г. става председател на Българския олимпийски комитет (БОК), през 1987 г. - пожизнен член на Международния олимпийски комитет (МОК).\r\nПрез 1995 г. е избран за президент на Българския футболен съюз (БФС). Преизбран е на този пост през май 2001 г., а през същата година е преизбран и за председател на БОК. \r\nСлавков е носител на званието „доктор хонорис кауза“ на Националната спортна академия. Професор е по спортен мениджмънт и социално управление в Киевския университет. Награден е с орден „Стара планина“ първа степен по повод 80-годишнината от създаването на Българския олимпийски комитет за приноса му за развитието на физическата култура и спорта по предложение от спортния министър Васил Иванов - Лучано с указ на президента Георги Първанов от 23 октомври 2003 г. През февруари 2004 г. е преизбран за член на техническата комисия на Асамблеята на националните олимпийски комитети (АЕНОК) в Атина. През април 2004 г. президентът на ФИФА Сеп Блатер упълномощава Славков да представлява ФИФА на Генералната асамблея на Асоциацията на летните олимпийски международни федерации.\r\nСлавков получава световна известност, след като скрита камера на телевизия Би Би Си (BBC) го заснема през 2004 г. заедно със сърбина Горан Такач в софийския хотел „Радисън“ по време на преговори с фиктивни лобисти, представящи се за бизнесмени от измислената компания „Ню Лондон Венчърс“, за осигуряване гласове на членове на МОК за кандидатурата на Лондон за Олимпиадата през 2012 г. Записът е излъчен на 4 август, 21 ч. английско време в предаването на BBC „Панорама“, във филма „Да купиш Игрите“.\r\nНа 7 август с.г. президентът на МОК Жак Рох обявява, че Комисията по етика отнема временно всички права, привилегии и функции на Иван Славков като член на МОК. Отнета му е и акредитацията за Летните олимпийски игри в Атина. На 29 септември Иван Славков е изслушан от Комисията по етика към МОК. Предложението за изключването му е одобрено единодушно от всичките му 15 членове. На 24 май 2005 г. Жак Рох призовава Славков да напусне доброволно заеманите от него постове, преди да бъде официално изключен от МОК, но Славков не прави това. На 7 юли 2005 г. на сесията на МОК в Сингапур Иван Славков е изключен от Международния олимпийски комитет с тайно гласуване, при което изключването му е подкрепено от 84 от членовете при 12 против и 5 въздържали се.\r\nТова автоматично го отстранява и от поста председател на БОК. Впоследствие на негово място е избрана Стефка Костадинова. През октомври с.г. Славков изгубва и поста на президент на БФС, след като на редовен конгрес на съюза е заменен от Борислав Михайлов. Умира след тежко боледуване в София на 1 май 2011 г.\r\n2003 г.\r\nПрезидентът Георги Първанов приключва официалната си визита в Узбекистан, чиято официална цел е „стимулиране на търговско-икономическите отношения между двете държави“.\r\n2001\r\nМежду 26 и 27 ноември председателят на БСП Георги Първанов и председателят на Българската евролевица Александър Томов участват в заседание на Съвета на Социалистическия интернационал в Доминиканската република.\r\n1998 г.\r\nПрезидентът присъжда Орден „Стара планина” – първа степен на Пребен Сайерсен – извънреден и пълномощен посланик на Кралство Белгия в България.\r\n1956\r\nСъстои се премиера на първия български цветен филм „Точка първа\" на режисьора Боян Дановски и сценариста Валери Петров. Това е поетичен разказ, свързващ в едно актуалните теми за опазването на мира и за детството. Филмът е представен на Международния кинофестивал в Кан.\r\n1944 г.\r\nВ София е открита първата военна художествена изложба, а в Пловдив – първата художествена антифашистка изложба.\r\n1944 г. \r\nУчреден е Славянски комитет в България.\r\n1915 г. \r\nВ хода на Първата световна война българските войски влизат в Струга (14 ноември 1915 г. по стар стил).\r\nНа 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България. Съгласно тези документи България поема задължението да се намеси в световната война, като в замяна й се предоставят земите, отнети й от съседните балкански държави след Междусъюзническата война. \r\nНа 10 септември 1915 г. е обявена обща мобилизация. Формира се и Главно командване на Действащата армия начело с ген. Н. Жеков. До края на септември мобилизацията е приключена, като под знамената са призовани над 600 хиляди войници и офицери, разпределени в три армии. С обозните и др. помощни части въоръжените сили на България надвишават 885 хиляди души, които се равняват на 17 % от цялото население на страната. Такъв процент на мобилизация не достига нито една от воюващите в световната война държави.\r\n1878 г. \r\nОткрито е Военното училище в София, където е преместена учебната рота от Пловдив. Първото българско военно училище е създадено шест месеца след края на Руско-Турската освободителна война през 1878 г. в гр. Пловдив. \r\nПрез ноември същата година училището е преместено в София, където на 26 ноември става официалното му откриване. То подготвя офицерски кадри за четирите рода войски, които се оформят в младата българска армия - пехота, кавалерия, артилерия и инженерни войски.На тази дата са родени:\r\n1900 г. \r\nРоден е Александър Георгиев Вазов – български кинорежисьор и сценарист, един от създателите на българския игрален филм. Творчеството му в областта на киното започва от 1922 г. в Берлин, а след това продължава в Италия, Швейцария и България. Завършва кинорежисура в Мюнхен. Дълги години работи в областта на научнопопулярното кино. Умира на 20 август 1972 г.На тази дата умират:\r\n1971 г. \r\nУмира Неофит Видински със светско име Никола Митев Караабов - български висш духовник. Става монах през 1891 г. Завършва Петербургската духовна семинария (1896 г. ) и Петербургската духовна академия (1900 г.). В периода 1900-1902 г. е протосингел в Сливен, през 1902-1905 г. във Видин, а през 1905-1906 г. в Св. Синод в София. Ректор е на Софийската духовна семинария от 1906 г. до 1912 г. През 1909 г. Неофит Видински е ръкоположен за епископ. Той е един от редакторите на \"Църковен вестник\". Избран е за видински митрополит през 1914 г. Председателства Църковно-народния събор (1922-1923 г.). От 1921 г. до смъртта си е член на Светия синод, от 1930 г. до 1944 г. е негов наместник-председател. Обявява се в защита на евреите в България по време на Втората световна война. Автор е на богословски съчинения и книгата \"Видинска епархия\" (1924 г.).\r\n1923 г.\r\nУмира Иван Георгиев Куюмджиев – български революционер, деец на македонското освободително движение и на БЗНС. Роден е на 25 май 1870 г. Член е на Земеделския съюз от 1918 г. Влиза във ВМОРО през 1895 г. Съратник е на Г. Делчев и Я. Сандански. Помага на младотурската войска при свалянето на султан Абдул Хамид II. По време на Балканската война (1912-1913 г.) воюва в състава на Македоно-одринското опълчение. След Първата световна война (1914-1918 г.) е активен член на БЗНС, сътрудник на ЦК и на Емигрантския комунистически съюз. Работи с Димо Хаджидимов, В. Мулетаров, Д. Гичев. Взема участие в подготовката на Септемврийския селски бунт от 1923 г. След потушаването му е заловен и убит.\r\n1883 г.\r\nУмира Панарет Пловдивски (Петър Мишайков Иванов) - висш духовник, участник в църковно-националната борба. Роден е през 1805 г. Учи в гимназиите в Битоля и Атина и в Историко-филологическия факултет на Атинския университет. През 1851 г. е назначен за ксантийски митрополит, а през 1861 г. - за пловдивски. През 1872 г. е избран за пловдивски екзархийски митрополит. Бори се за църковно единство на българския народ.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.11.26", "title": "Денят 26 ноември в българската история"}
{"url": "http://www.focus-news.net/news/2017/11/26/2460788/afp-alternativa-za-germaniya-se-radva-na-provalite-na-merkel-koito-pokazvat-narastvashtata-sila-na-partiyata.html", "text": "Крайно-дясната германска партия „Алтернатива за Германия“ гледа на провала на изпълняващия длъжността канцлер на Германия Ангела Меркел да формира правителство като на доказателство за нарастващата си сила и възможности да преобърне политическия ред в страната, предава AFP, като се позовава на думите на лидера на парламентарната група на партията Александър Гауланд.\r\nТой заяви, че текущата политическа криза в страната е показала, че 4-годишната „Алтернатива за Германия“ е постигнала първостепенната си задача на парламентарните избори в Германия, проведени на 24 септември.\r\n„На Меркел й предстои само спускане от тук нататък и това отчасти е наше постижение“, похвали се той, сипвайки си чаша розе в италиански ресторант край езерото в близост до Потсдам. „Времето й изтече – искаме тя да слезе от политическата сцена“.\r\n„Алтернатива за Германия“ проведе кампанията си под надслова „Меркел трябва да си тръгне“, критикувайки нейното решение да допусне в страната повече от един милион мигранти след 2015-а година. С това послание те спечелиха близо 13 процента от гласовете на избирателите, открадвайки милиони гласове от системните партии и влизайки за първи път в долната камара на парламента с близо 100 депутата.\r\nВъпреки че Меркел спечели изборите и е в удобна позиция за четвърти мандат като канцлер, тя към момента не може да сглоби управляващо мнозинство – безпрецедентна ситуация в следвоенната история на Германия. Кризата може да предизвика предсрочни избори. \r\nНезависимо от това, че социологическите проучвания показват, че „Алтернатива за Германия“ ще постигне още по силен резултат заради задънената улица, в която влязоха преговорите, 76-годишният Гауланд изглежда резервиран относно възможността за ново гласуване. „Решението за провеждане на предсрочни избори не зависи от нас и ние не сме го искали, но сме готови за това“, обясни той. „Никой от членовете ни не е много ентусиазиран около това, но ние най-вероятно ще спечелим от нов вот“.\r\nВсички социологически проучвания сочат, че Съюза (ХДС/ХСС) на Меркел и Германската социалдемократическа партия (ГСДП) ще загубят допълнителна част от подкрепата си, ако избирателите бъдат върнати до избирателните секции.Гласът на хорските страхове\r\nС неговите маркови якета от туийд и очила с диоптър, Гауланд култивира образа на английски провинциален джентълмен и изразява гордостта си от подкрепата за неговото анти-имиграционно послание, получена от голяма част от британските консерватори.\r\nПрез май той предизвика ярост с изказването си, че германските запалянковци обичат футболната звезда Джером Боатенг, който е роден в Берлин в семейство на майка германка и баща ганаец, „но не искат да имат Боатенг за съсед“. \r\nТъй като германската икономика е за пример, а безработицата е на рекордно ниски нива, „Алтернатива за Германия“ изобщо не се опитва да използва икономическите въпроси, за да печели подкрепа. Гауланд, който е бивш член на Християндемократичния съюз (ХДС), призна, че иска да играе на струната на страховете и негодуванията на германците, най-вече в бившата комунистическа Източна Германия, в частност за съвременния мултикултурализъм на Германия. „Ние винаги сме казвали, че искаме да дадем гласност на хорските страхове“, заяви той. „Не искаме страната да се променя до такава степен, че да се обърне назад“.\r\nОсвен текущата политическа нестабилност, Гауланд вижда, че вятърът да духа в платната на „Алтернатива за Германия“ и заради скорошния анонс на един от най-големите работодатели в Германия – Сименс – че ще съкрати близо 7 хиляди работници от своите предприятия в Германия. Индустриалният гигант обяви, че планира да затвори заводите си в градовете Гьорлиц и Лайпциг – и двата в източната провинция Саксония, която „Алтернативата“ спечели през септември. „Това най-вероятно ще помогне на партията“, предположи Гауланд. „За всеки случай това не е много умна политика във връзките с обществеността - когато записваш рекордни печалби и в същото време уволняваш хората“.Брекзит и Тръмп\r\nГауланд изглежда спокоен относно това, че партии като „Свободните демократи“ (СвДП) се опитват да откраднат някои от основните теми на „Алтернатива за Германия“ като тази за строгия контрол над границите и с това част от гласовете за партията.\r\n„Има стар спор относно това кой кого се опитва да копира и кой е оригинала“, каза той, усмихвайки се. „Ако СвДП се движи в нашата посока, няма да ги обвиня, че са сгрешили“.\r\nЛидерът на „Алтернатива за Германия“ омаловажи вътрешните борби в партията, които се характеризират със знаковото напускане на бившия съпредседател Фрауке Петри, случило се само един ден след изборния успех.\r\nГледайки към предстоящия партиен конгрес в Хановер, Гауланд заяви, че партията ще се съсредоточи върху платформата си, а не върху кадрови въпроси. „Хора моля не гласувайте за „Алтернатива за Германия“ заради определени личности, а заради неодобрението си за това, което се случва“. Той не смята, че партията е яхнала вълната на популизма. „Всички винаги казват: „Брекзит и Тръмп ще ви дадат тласък“, но аз не гледам на това по този начин“, обясни Гауланд, сочейки към различните национални коренни причини, поради които са възникнали отделните движения.\r\n„Винаги съм бил скептичен относно пактове на солидарността с партии, които се считат за подобни“, включително френският „Национален фронт“ и \"Холандската партия на свободата“. „Единственото изключение е „Австрийската партия на свободата““, добави Гауланд, посочвайки „културната“ близост с австрийската крайно-дясна формация, която в момента води преговори за формирането на управляваща коалиция в Австрия.\r\nПопитан за протестния акт на група активисти миналата седмица, които тайно издигнаха реплика на берлинския Мемориал на жертвите на холокоста пред дома на политика от „Алтернатива за Германия“ Берндт Хьоке, който призова Германия да спре да се обвинява за престъпленията на нацистите, Гауланд избухна. „Това е скандално и фактът, че пресата не се противопостави категорично на деянието ме разярява изключително много“. \r\n„Разбира се... това ще помогне (на Хьоке) – това е повече от ясно“. \r\nПревод и редакция:", "date": "2017.11.26", "title": "AFP: „Алтернатива за Германия“ се радва на провалите на Меркел, които показват нарастващата сила на партията"}
{"url": "http://www.focus-news.net/news/2017/11/26/2460789/reuters-31-tela-sa-otkriti-sled-potavaneto-na-dve-lodki-s-migranti-kray-libiya.html", "text": "31 тела са открити след потъването на две лодки с мигранти в Средиземно море близо до западното крайбрежие на Либия, предаде Reuters. 200 оцелели са били спасени от бреговата охрана и отведени обратно на пристанището в Триполи. Лодките са потънали в събота близо до Гарабули, източно от Триполи. Сред загиналите има няколко деца. \r\nЛибия е главната отправна точка на повечето африкански мигранти, опитващи се да пресекат Средиземно море, за да достигнат Европа. Трафикантите обикновено ги товарят на нестабилни надуваеми лодки, които често се пукат или потъват. \r\nПовечето мигранти са спасявани от международни кораби и отвеждани в Италия, която е приела над 115 000 души от началото на годината. Въпреки това все повече от заелите се с опасното пътешествие биват прихващани от либийската брегова охрана и връщани обратно.Калина Жекова", "date": "2017.11.26", "title": "Reuters: 31 тела са открити след потъването на две лодки с мигранти край Либия"}
{"url": "http://www.focus-news.net/news/2017/11/26/2460790/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-georgi-v-selo-golyamo-belovo.html", "text": "В празничния за християните неделен ден в храм „Св. Георги” в пазарджишкото село  Голямо Белово с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия, предаде репортер на Агенция „Фокус”. Началото е от 9.00 часа. \r\nНикола ПЕТКОВ", "date": "2017.11.26", "title": "Пазарджик: Константийският епископ Яков ще оглави архиерейска света Литургия в  храм „Св. Георги” в село Голямо Белово"}
{"url": "http://www.focus-news.net/news/2017/11/26/2460791/gerb-shte-provede-chetvarto-redovno-otchetno-izborno-delegatsko-natsionalno-sabranie.html", "text": "ГЕРБ ще проведе Четвърто редовно отчетно-изборно делегатско национално събрание, съобщиха от пресцентъра на партията. На събитието ще присъстват 1 200 делегати от цялата страна и над 150 гости от България и чужбина. На събранието ще бъдат проведени избори за председател, заместник-председатели, Изпълнителна комисия и Контролна комисия. Събранието ще се проведе в първа изложбена зала на Интер Експо Център на бул. „Цариградско шосе“ №147 в София от 12.00 часа.\r\nСъбранието на ГЕРБ ще бъде съпроводено с мултимедия и 3D мапинг. Тази технология набира изключителна популярност по света и за първи път у нас ще бъде специално изградена по време на мероприятието на партията. Посланията и речите на членовете на ГЕРБ, както и приятелските послания на техните европейски гости ще бъдат илюстрирани по впечатляващ и въздействащ начин.", "date": "2017.11.26", "title": "ГЕРБ ще проведе Четвърто редовно отчетно-изборно делегатско национално събрание"}
{"url": "http://www.focus-news.net/news/2017/11/26/2460792/bbc-na-malko-dvama-dushi-sa-zaginali-desetki-sa-raneni-pri-vzriv-v-zavod-v-kitay.html", "text": "На-малко двама души са загинали, а десетки са ранени в резултат на експлозия в източния пристанищен китайски град Нинбо, предаде BBC. Взривът е станал в завод в индустриалната зона на града в около 09,00 часа местно време. Той е причинил срутване на околните сгради. Полицията е започнала разследване на инцидента. Калина Жекова", "date": "2017.11.26", "title": "BBC: На-малко двама души са загинали, десетки са ранени при взрив в завод в Китай"}
{"url": "http://www.focus-news.net/news/2017/11/26/2460793/plovdiv-shte-bade-stolitsa-na-taekuondo-za-dve-sedmitsi-prez-2018-godina-ochakva-se-mezhdu-6-000-i-10-000-sportisti-da-vzemat-uchastie-v-evropeyskoto-parvenstvo.html", "text": "Пловдив ще бъде столица на таекуондо за две седмици през първата половина на 2018 година. Това съобщиха за Радио „Фокус“ – Пловдив от пресцентъра на Общината. От 31 май до 10 юни между 6 000 и 10 000 спортисти на това бойно изкуство ще вземат участие в европейско първенство във всички възрастови групи. Организаторите обещават да присъстват едни от най-големите световни имена.\r\nПреди това на 17 декември в зала „Колодрума“ ще бъде организиран турнир по таекуондо за деца, като се очаква участниците да са между 400 и 500. Ден по-рано, на общо събрание на Българска федерация по таекуондо, ще бъде излъчен спортист по таекуондо на годината.\r\nНа 27 ноември, утре, от 19.00 часа в зала „Сила“ отборът на KUKKIWON – щаб квартирата на таекуондо от бивши световни, олимпийски шампиони, които не развиват активна състезателна дейност, но превръщат спорта в истинска атракция, ще направят зрелищна демонстрация за посетителите. Отборът от Корея е най-добрият демонстративен тим в света и на родна земя ще покаже спиращи дъха атракции и невероятни изпълнения от бойните изкуства на високо ниво. Входът за събитието е свободен.\r\nТони МИХАЙЛОВ", "date": "2017.11.26", "title": "Пловдив ще бъде столица на таекуондо за две седмици през 2018 година – очаква се между 6 000 и 10 000 спортисти да вземат участие в европейското първенство"}
{"url": "http://www.focus-news.net/news/2017/11/26/2460794/burgas-zapochvat-sreshtite-ot-detskata-shampionska-liga-po-futbol.html", "text": "Очакваният детски турнир по футбол от регионалния формат „Мини Шампионска лига” ще бъде открит в спортна зала „Младост”, съобщиха от пресцентъра на Община Бургас. Организатори по традиция са ДФК „Звездичка” и Общината. Това е седмо поред издание на атрактивната надпревара между детските градини, отново посветено на градския празник Никулден.\r\n22 учебни заведения ще се включат в турнира, разпределени в четири групи. Отборите ще играят всеки срещу всеки днес през целия ден. Победителите във всяка една група ще играят финали на 6 декември от 18.30 часа отново в зала „Младост”. Входът е свободен, ще има и награди за децата.\r\nВсяко едно учебно заведение ще играе със собствена екипировка. ДФК „Звездичка” дари такава на детските градини, в които развива дейност.", "date": "2017.11.26", "title": "Бургас: Започват срещите от Детската шампионска лига по футбол"}
{"url": "http://www.focus-news.net/news/2017/11/26/2460795/afp-frenski-politsai-otkriha-strelba-sreshtu-kola-s-migranti-v-kale.html", "text": "Френски полицаи откриха стрелба срещу кола с мигранти в района на Кале,  предаде AFP. Никой от деветимата мигранти в колата не е пострадал. Стражите на реда са опитали да спрат автомобила за проверка, но вместо това шофьорът е ускорил и е блъснал единия от полицаите. В резултат той е получил леки травми на коляното. Пътувалите в колата шестима граждани на Ирак и трима граждани на Афганистан са арестувани. \r\nПо-рано петима мигранти бяха ранени при престрелка между две групи от афганистански мигранти в Кале. Според органите на реда, става дума за уреждане на сметки между трафиканти. \r\nИзглежда няма връзка между двата инцидента. \r\nКале е отправна точка за мигрантите, опитващи се да преминат Ламанша, за да достигнат британския бряг. Калина Жекова", "date": "2017.11.26", "title": "AFP: Френски полицаи откриха стрелба срещу кола с мигранти в Кале"}
{"url": "http://www.focus-news.net/news/2017/11/26/2460796/bbc-londonskata-politsiya-razpita-dvama-mazhe-vav-vrazka-sas-spora-sazdal-masova-panika-v-metrostantsiya-oxford-circus.html", "text": "Лондонската полиция разпита двама мъже във връзка със спора, създал масова паника в метростанция Oxford Circus в центъра на британската столица, предаде BBC. Мъжете, на възраст 21 и 40 години, са се явили в полицейски участък доброволно, след като властите разпространиха снимките им. Разследването на инцидента продължава. \r\n16 души бяха ранени при паническо бягство след слух за стрелба на платформата на метростанцията по централната линия на метрото. \r\nНяма доказателства, че е било използвано оръжие, посочват от полицията. Калина Жекова", "date": "2017.11.26", "title": "BBC: Лондонската полиция разпита двама мъже във връзка със спора, създал масова паника в метростанция Oxford Circus"}
{"url": "http://www.focus-news.net/news/2017/11/26/2460797/denyat-26-noemvri-v-svetovnata-istoriya.html", "text": "2015 г.\r\nЦентралната банка на Русия включва китайския юан в кошницата от резервни валути, които използва за закупуването на златни резерви.\r\n2014 г. \r\nВиетнамски законодатели одобряват широкообхватни права за притежаване на имоти от чужденци, в стремежа си да съживят слабия пазар на недвижими имоти и да ускорят растежа\r\n2013 г.\r\nВъв Филаделфия се забранява разпечатването на оръжия с 3D принтери.\r\n2012 г.\r\nМинистърът на отбраната на Израел Ехуд Барак обявява изтеглянето си от политиката.\r\n2011 г.\r\nВ Нова Зеландия се провеждат парламентарни избори. Медиите нямат право да подават информация, която да влияе на избирателите. На предишните избори (8 ноември 2008 г.) спечелва Националната партия, водена от Джон Кий. Той съставя коалиционно правителство с партиите „ACT-Нова Зеландия” и „Обединено бъдеще”.\r\n2011 г.\r\nXеликоптери и изтребител на НАТО атакуват два военни поста по границата с Пакистан, при което загиват 28 пакистански войници.\r\n2011 г.\r\nПри атентат срещу новия премиер на Либия Абдул Рахим ал Киб загиват двама от придружаващите го.\r\n2011 г.\r\n „Стандард енд Пуърс” намалява кредитния рейтинг на Белгия с една стъпка от АА+ на АА с негативна перспектива. Като една от най-отворените икономики в еврозоната (износът й формира над 80% от БВП) страната е изключително податлива на намаление на търсенето от търговските ѝ партньори. Ако държавният дълг надхвърля 100% от БВП, рейтингът се понижава с още една степен. \r\n2008 г.\r\nВ гр. Владикавказ (столицата на руската република Северна Осетия) неизвестен извършител застрелва кмета Витали Караев в автомобила му. На 31 декември с.г. наследникът на поста му Казбек Пагиев също е застрелян от неизвестен извършител. За периода от 1999 до 2008 г. градът е жертва на няколко терористични акта.\r\n2008 г.\r\nВ Мумбай, Индия, започва поредица взривове, които убиват 164 души и раняват повече от 300. Те са координирани от пакистански терористи.\r\n2003 г.\r\nИзвършен е последният („прощален”) полет на свръхзвуковия самолет „Конкорд“. Излита за пръв път на 2 март 1969 г. от 21 януари 1976 до 24 октомври 2003 г. е използван от авиокомпаниите British Airways и Air France. Той и „ТУ-144“ са сред единствените до момента свръхзвукови самолети, извършвали пътнически полети. Постигат скорост малко повече от 2 мах. Трансатлантическият полет продължава около 3 часа и половина. \r\n2000 г.\r\n“Терминатор 3” става първият филм с бюджет надхвърлящ 200 милиона долара.\r\n1999 г.\r\nВ Северно море потъва норвежки ферибот, в резултат на което загиват 20 души.\r\n1998 г. \r\n108 души загиват след железопътна катастрофа в Индия.\r\n1996 г.\r\nРусия приема да погаси дълговете от царските дореволюционни заеми към западните страни.\r\n1994 г. \r\nВладислав Ардзинба е избран за първия президент на Абхазия.\r\n1992 г.\r\nЕлизабет II, кралица на Англия, заявява, че доброволно започва да плаща данък върху доходте си. Елизабет-Александра-Мери е от династията Уиндзор, дъщеря на крал Джордж VI и Елизабет Анжела-Маргарет. По време на Втората световна война тя помага в женските служби. През 1947 г. Елизабет II се омъжва за лейтенанта от британската марина Ф. Маунтбатън. Двамата имат 4 деца: Чарлз (1948 г.), Ана (1950 г.), Андрю (1960 г.), Едуард (1964 г.). През 1952 г., след смъртта на баща си, Елизабет II заема британския престол. През 2002 г. Великобритания отбелязва 50 години от коронацията й.\r\n1988 г.\r\nКатолическата църква обявява, че Торинската свещена плащеница не е туниката на Исус Христос. След прилагане на тестове, възрастта й се определя на не повече от 700 години.\r\n1976 г.\r\nРегистрирана е търговската марка „Майкрософт”. \"Майкрософт Корпорейшън\" (Microsoft Corporation) е американска компания, специализирана в разработването на софтуерни продукти за персонални компютри. Седалището на компанията е в Редмонд, щата Вашингтон. Компанията е основана през 1975 г. в Албърк, щата Ню Мексико, от програмистите Бил Гейтс и Пол Алън.\r\n1967 г.\r\n450 души загиват след проливни дъждове и наводнения в Лисабон.\r\n1966 г.\r\nШарл Де Гол открива в Бретан (Франция) първата в света електроцентрала използваща енергията на приливите.\r\nШарл Де Гол е президент на Франция от 1959 г. до 1969 г.\r\n1965 г.\r\nФранция става третата страна в света, която изпраща изкуствен спътник в орбитата на Земята - „Астерикс-1”. Първите две страни, които изпращат изкуствени спътници в орбита около нашата планета са съответно СССР – през 1957 година и САЩ – през 1958 година.\r\n1959 г.\r\nЗа глава на Националната банка на Куба е назначен Ернесто Че Гевара.\r\nЕрнесто Че Гевара е латиноамерикански революционер, един от ръководителите на Кубинската революция (1959 г.). Той е роден на 14 юни 1928 г. Завършва медицина. По време на управлението на Перон е принуден да емигрира от Аржентина (1952 г.). През 1955 г. в Мексико се среща с Ф. Кастро Рус. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите на движението \"26-и юли\", а след това член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Ернесто Че Гевара е заловен близо до Игерас, Боливия на 8 октомври 1967 г. и убит.\r\n1949 г.\r\nПриета е конституцията на Индия.\r\n1943 г.\r\nСлед авиационно нападение е разрушен най-големият завод за производство на танкове в Берлин.\r\n1943 г.\r\nХитлер оглежда новия реактивен изтребител “Месершмидт-262” и пожелава самолетът да бъде преправен на бомбардировач.\r\n1943 г.\r\nСъветските войски освобождават град Гомел (Беларус).\r\n1942 г.\r\nВ Ню Йорк се състои премиерата на филма “Казабланка”, в който главните роли изпълняват Хъмфри Богарт и Ингрид Бергман.\r\nХъмфри Богарт е роден е на 23 януари 1899 г. в Ню Йорк. Баща му е хирург и Богарт също известно време изучава медицина, преди да постъпи във флота по време на Първата световна война. \r\nДебютира в киното с малка роля във филма \"Broadway's Like That\" (1920 г.). Богарт умира от рак на гърлото на 14 януари 1957 г. в Лос Анжелис. \r\nИнгрид Бергман е американска актриса от шведски произход. Тя е родена на 29 август 1915 г. в Стокхолм. Дебютира в киното през 1934 г. - година след завършване на образованието си. \r\nОсвен Казабланка, нейни филми през 40 -те години са: For whom the bell tolls, 1943 г.), The bells of St. Mary's, 1946 г., Spellbound, 1945 г. и Notorious, 1946 г. През 1944 г. Бергман получава своя първи Оскар за ролята си в Gaslight. Ингрид Бергман умира на 9 август 1982 г.\r\n1941 г.\r\nЯпонската авиация започва подготовката за нападението срещу американската база в Пърл Харбър.\r\n1940 г.\r\nГерманските окупационни власти разпореждат изолирането на 500 000 варшавски евреи в оградено със стена гето.\r\n1938 г. \r\nПолша преподписва договора си за взаимопомощ със Съветския съюз, за да се защити при евентуално нападение от страна на Германия. По-малко от година по-късно обаче СССР и Германия подписват тайно споразумение за подялба на полските територии.\r\n1924 г.\r\nСъздава се Монголската Народна Република.\r\nПрез XIII век Монголия е център на Монголската империя, най-голямата в световната история. След повече от век величие империята запада, поради вътрешните феодални борби. Това позволява на манджурите да завладеят Вътрешна Монголия през 1636 г. и да подчинят Външна Монголия през 1691 г.. Двете Монголии обявяват независимост през 1911 г., но само Външна Монголия успява, с руска помощ. След Октомврийската революция в Русия китайската армия отново я окупира през 1919 г., но попада между Бялата и Червената армия, които пренасят Руската гражданска война в монголските земи.\r\n1918 г.\r\nКораби на Антантата пристигат в Одеса.\r\n1917 г. \r\nНовата болшевишка власт в Русия обявява решението си да прекрати участието на страната в Първата световна война и започва преговори за сключване на мир.\r\n1914 г. \r\nПри товарене на боеприпаси се взривява английският военен кораб „Булуарк”, вследствие на което загиват 788 души.\r\n1906 г. \r\nТеодор Рузвелт завършва първото посещение на американски президент зад граница. Неговата обиколка обхваща страните в Централна Америка.\r\nТеодор Рузвелт е американски политик, президент на САЩ от 1901 г. до 1909 г. Той е роден през 1858 г. Член е на Републиканската партия. Депутат е в Конгреса от 1897 г.; губернатор на Ню Йорк от 1898 г.; вицепрезидент. След убийството на президента Маккинли заема неговото място. Един от американските президенти, прокарал много антитръстови закони. По време на управлението му САЩ окупират Куба, Филипините и Панама, която се отделя от Колумбия. След 1904 г. прокарва разширено тълкуване на т. нар. \"доктрина Мънро\", според която САЩ защитават интересите на държавите в цялото западно полукълбо. По негова инициатива е подписан Портсмънският мирен договор, който слага край на войната между Русия и Япония. Противопоставя се на присъединяването на САЩ към ОН. Рузвелт е лауреат на Нобелова награда за мир през 1906 г. Теодор Рузвелт умира през 1919 г.\r\n1885 г. \r\nВ Прага е направена първата фотография на падащ метеор.\r\n1884 г. \r\nВ Русия е въведен налог върху недвижимата собственост.\r\n1864 г. \r\nЧарлз Доджсън изпраща като подарък за рождения ден на Алиса Лидъл ръкописа си „Приключенията на Алиса в подземието”. По-късно той е публикуван с псевдонима Луис Карол в две части „Приключенията на Алиса в страната на чудесата” и „Алиса в огледалния свят”, превърнали се в едни от най-популярните детски книги.\r\nЧарлз Лютуидж Доджсън е роден на 27 януари 1832 г. в малкото село Дерсбъри, графство Чешир. Той е най-големият син на свещеника Чарлз Доджсън и Франсис Джейн Лютуидж. При кръщенето му дават две имена: първото Чарлз – в чест на баща му, второто – Лютуидж – в чест на майка му. По-късно, когато младият Доджсън започва да пише хумористични стихове, той избира псевдонима си от тези две имена, подлагайки ги на двойна трансформация. Отначало превежда имената „Чарлз Лютуидж\" на латински, откъдето се получава „Каролус Лудвикус\". След това им сменя местата и превежда „Лудвикус Каролус\" обратно на английски. Така възниква псевдонимът „Луис Карол\". Чарлз Доджсън умира през 1898 г. в Гилфорд.\r\n1857 г. \r\nВ Мелбърн за първи път се събира парламента на Австралия.\r\n1832 г. \r\nОснована е руската Генералщабна академия.\r\n1832 г. \r\nВ Ню Йорк е пуснат в експлоатация първият в САЩ трамвай, задвижван от конна тяга.\r\n1778 г. \r\nАнглийският мореплавател Джеймс Кук стъпва на брега на Хавайските острови с изследователска цел. \r\nКук е английски мореплавател. Ръководи 3 околосветски експедиции и открива много нови земи в Тихия океан. По време на първата си експедиция в периода 1768 г. –1771 г. посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Южна Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. След тази експедиция се завръща на Хаваите, където е убит от местното население.\r\n1724 г. \r\nПо заповед на Петър І е екзекутиран камергера (придворен чин от висок ранг) Вилим Монс. Той е обвинен в любовна връзка със съпругата на Петър І Екатерина.\r\nПетър Първи е руски цар от 1682 г. Той е от династията Романови. От 1721 г. е руски император. Син е на Алексей Михайлович. След пътуване в Западна Европа (1697-1698 г.) Петър I започва модернизация на Русия – учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург. Поощрява се строителството на манифактури, заводи, пристанища, корабостроителници; създадени са флот и редовна армия. Води войни с Османската империя (превзема гр. Азов през 1696 г.) и с Швеция. Страната отбелязва културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), въведен е (1700 г.) нов календар (с начало на годината 1 януари и летоброене от Рождество Христово).\r\n1716 г.\r\nЗа първи път в Америка в Бостън е показан лъв.\r\n1702 г.\r\nГенерал Ф. Головнин е удостоен с титлата граф. Той е първият руснак с такава титла.\r\n1580 г. \r\nВъв Франция е признато правото на вероизповедание на хугенотите.На тази дата са родени:\r\n1939 г. \r\nРодена е Тина Търнър (псевдоним на Ани Мей Булък) - американска рокпевица, киноактриса. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно неин съпруг). Няколко години по-късно двамата създават един от най-популярните дуети на соулмузиката вж. “Айк енд Тина Търнър”. През 1975 г. двамата се разделят. През 1982 г. името £ отново се появява в класациите. През 1985 г. получава три награди “Грами”, а видеоклиповете £ са сред бестселърите. Работи съвместно с Брайън Адамс, Дейвид Бауи, Марк Кнопфлър и Мик Джагър. Първата £ роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.).\r\n1937 г. \r\nРоден е Борис Борисович Егоров – руски летец космонавт. Завършва Първи медицински институт в Москва (1961 г.), работи в научноизследователски медицински учреждения. Лети в Космоса на 12-13 октомври 1964 г. с космическия кораб „Восход\" заедно с В. М. Комаров и К. П. Феоктистов. Доктор е по медицина в Хумболтовия университет в Берлин (1965 г.).\r\n1898 г. \r\nРоден е Карл Валдемар Циглер – германски химик, лауреат на Нобелова награда за химия за 1963 г. Завършва университета в Марбург (1920 г.), през 1923-1926 г. е преподавател в него. Професор е в Хайделбергския университет (1928-1936 г.). Директор е на Химическия институт при университета в Хале (1936-1943 г.). Директор е на Института за изследване на въглищата в Мюлхайм (1943-1969 г.), като едновременно с това ръководи катедра във Висшето техническо училище в Аахен (от 1947 г.). Изследванията му са съсредоточени в областта на органичната химия и химията на високомолекулните съединения. Циглер открива катализатор на основата на триетаналуминия и халогенидите на титана (1953 г.). В условията на ниска температура и налягане за първи път осъществява полимеризация на етилена в линеен полиетилен. Това откритие е в основата на създаването на редица смесени катализатори (катализатори Циглер – Нат) за синтезиране на стереогуларни полимери. Разработва промишлени методи за получаване на бутадиен, висши спиртове и карбонови киселини. Умира на 11 август 1973 г. в Мюлхайм, Рур.\r\n1894 г. \r\nРоден е Норбърт Винер - американски математик. На 18 години става доктор по философия в Харвардския университет. Ранното му развитие е отразено в книгата „Аз съм вундеркинд\" (1953 г.). От 1919 г. е преподавател, а от 1932 г. - професор в Масачусетския технологичен институт. Изследванията му са съсредоточени в областта на математическата логика и теоретичната физика. През 20-те и 30-те години става известен с трудовете си върху теорията на потенциалните и хармоничните функции, редовете и преобразуванията на Фурие, тауберовите теореми, общия хармоничен анализ. Принос в теорията на случайните процеси представлява въведената от Винер мярка в пространството на непрекъснатите функции („винерова мярка\"). По време на Втората световна война се занимава с електрически мрежи и изчислителна техника. По-късно, независимо от А. Н. Колмогоров, развива теорията за интерполацията и екстраполацията на случайните стационарни процеси. Винер разработва теорията за тяхната „филтрация\", която получава широко техническо приложение. След Втората световна война работи в Кардиологичния институт в Мексико (1945-1947 г.). През тези години у него се поражда идеята за създаване на единна наука, която да изучава процесите на запазване и преработка на информацията, нейното управление и контрол. Нарича я кибернетика. Умира на 19 март 1964 г. в Стокхолм.\r\n1893 г. \r\nРоден е Александър Лебедев – руски физик, основател на електронната оптика.\r\n1857 г. \r\nРоден е Фердинанд дьо Сосюр – швейцарски езиковед. Записва се студент по физика в Женевския университет (1875 г.), като посещава и курсове по философия и история на изкуството. През есента на 1876 г. се прехвърля да учи в Лайпцигския университет. По това време обнародва и единствената си монография – „Изследване върху първоначалната система на гласните в индоевропейските езици” (1878 г.). През февруари 1880 г. защитава успешно дисертацията си върху частен проблем на санскрита. През есента на 1880 г. се установява в Париж, където посещава лекционни курсове на М. Бреал, Ж. Дармшетер, Л. Аве, А. Берген. Избран е за частен доцент по готски и старовисоконемски в Секцията по исторически и филологически науки на Ecole des Hautes Etudes. В края на 1882 г. е избран за заместник-секретар на Парижкото лингвистично дружество и става фактически редактор на печатното му издание „Memoires de la Societe de linguistique de Paris”. От 1891 г. живее и преподава в Женева, където е редовен професор по санскритски и сравнителна граматика на индоевропейски езици. Умира на 22 февруари 1913 г. в Женева.\r\nПрез 1916 г. излиза посмъртно „Курс по обща лингвистика” – лекциите му от периода 1907-1911 г., събрани, обработени и издадени от Ш. Байи, А. Сеше в сътрудничество с А. Ридлингер.На тази дата умират:\r\n1967 г. \r\nУмира Леонид Михайлович Лавровски (Л. М. Иванов) – руски балетмайстор. Роден е на 18 юни 1905 г. в Петербург Играе на сцената от 1922 г. От 1938 г. до 1944 г. е ръководител на балетни трупи в Ленинградския театър за опера и балет „Киров\" (дн. в Санкт Петербург), а от 1944 г. до 1964 г. – главен балетмайстор на Балшой театър. Между постановките му се открояват „Ромео и Жулиета\" от С. Прокофиев (1940 г.), редакцията на „Жизел\" от А. Адам (1944 г.) и др. Професор е в Московското хореографско училище (от 1952 г.). Художествен ръководител е на Московския балет на лед (1958-1962 г.).\r\n1967 г. \r\nУмира Албърт Уорнър – един от четиримата братя, основатели на холивудската кинокомпания „Warner Brothers\". Той е касиер и ръководител на отдел продажби и разпространение на филми. По-големият му брат Хари е президент на компания, а по-младите – Сам и Джек – са студийни ръководили. Първоначално братята показват филми, обикаляйки от място на място. Впоследствие придобиват кинотеатри, създават кино мрежа, а от 1913 г. започват да продуцират собствени филми. Десет години по-късно създават и собствена компания. През 1927 г. компанията пуска първия озвучен филм, а в началото на 30-те години пуска до сто филми на година. Нейна собственост са 360 киносалона в Америка и над 400 в чужбина.\r\n1930 г. \r\nУмира Ото Свердруп - норвежки полярен изследовател. Роден е на 31 октомври 1854 г. в Биндал. През 1888 г. заедно с Ф. Нансен за първи път пресича на ски Южна Гренландия. През 1893-1896 г. е капитан на кораба „Фрам”. През 1898-1902 г. ръководи експедицията на „Фрам”, която първа изследва и нанася на карта целия западен бряг на о-в Елсмир в Канадския арктически архипелаг, открива о-вите Аксел-Хейберг, Елеф-Рингнес, Амунд-Рингнес и други от тази група, която по-късно е наречена о-ви Свердруп, изследва почти всички проливи между тях. През 1914-1915 г. е командир на руски параход “Еклипс”, изпратен да търси Г. Я. Седов, В. А. Русанов и Г. Л. Бросилов. През 1920 г. командва руския ледоразбивач „Святогор”, който освобождава парахода „Соловей Будимирович”, отнесен от ледения дрейф в Карско море. Името на Свердруп носят о-ви в Карско море, в морето Линкълн и пролив между островите Аксел-Хейберг и Миен.\r\n1928 г. \r\nУмира Райнхарт Карл Фридрих фон Шеер – германски морски офицер, адмирал. Роден е на 30 септември 1863 г. в Оберкирхен, до Шаумбург . Служи във флота от 1879 г. Началник-щаб е на флота за открито море (1909-1911 г.), началник е на морския департамент по общите въпроси (1911-1913 г.), съмишленик е на адмирал А. Тирпиц, командващ ескадра линейни кораби (1913-1915 г.). От януари 1916 г. командва флота за открито море, с който участва в Ютландското сражение (1916 г.). Води неограничена подводна война, но не успява да осъществи пълна блокада на Великобритания и да отслаби блокадата на Германия. Началник е на Морския генерален щаб (1918 г.). Автор е на спомени „Германският флот в Световната война”.\r\n1885 г. \r\nУмира Адам Мицкевич – полски поет, деец на политическото национално-освободително движение. Роден е на 24 декември 1798 г. Следва в Историко-филологическия факултет на Виленския университет (1815-1819 г.). Работи като учител в Ковно (дн. Каунас, 1819-1823 г.). Първото си стихотворение публикува през 1818 г.. Ранните му творби свидетелстват за увлечение към традициите на Просвещението („Мешко, княз на Новогрудка”, 1817 г., „Картоф”, 1819 г. и др.). През 1817 г. участва в създаването и дейността на младежките патриотични кръжоци на „филоматите” и „филаретите”, пише за тях редица програмни стихотворения (“Ода към младежта”, 1820 г. и др.). Първият му сборник „Поезия” (т. I, 1822 г.) се превръща в манифест на политическия романтизъм. Във втори том на сборника „Поезия” (1823 г.) излиза поемата „Гражина”, положила основите на жанра на т. нар. полска „поетична повест”. През 1823 г. е заподозрян от руското правителство, арестуван и интерниран в Русия. В Русия излиза книгата му „Сонети” (1826 г.) и поемата „Конрад Валенрод” (1828 г.), кн. „Поезия” (т. 1-2, 1829 г.), в която включва интимно-лирически стихове, поемата „Фарис”, балади. През 1829 г. напуска Русия, посещава Германия, Швейцария, Италия. След неуспешен опит да се присъедини към Полското въстание от 1830 г. остава завинаги в емиграция (живее предимно в Париж), където продължава литературната и революционната си дейност.\r\n1852 г.\r\nУмира Павел Андреевич Федотов – руски живописец и график. Роден е на 4 юли 1815 г. Основоположник на критическия реализъм в руското изобразително изкуство. В много композиции със сатирични средства разобличава обществените пороци – алчността и ограничеността на чиновничеството, невежеството на търговците, нравствения упадък на дворяните, рисува мрачната картина на Николаевска Русия /„Бодрият кавалер\", \"Сватосването на майора\"/. По-късните му работи са проникнати от трагизъм.\r\n1504 г.\r\nУмира Изабел – кралица на Кастилия (от 1474 г.), дъщеря на крал Хуан II. Родена е на 22 април 1451 г. Бракът на Изабел с Фердинанд, крал на Арагон от 1479 г. води до династичната уния между Кастилия и Арагон (и до фактическото обединяване на Испания). С помощта на съюза на градовете (ермандади) Изабел сломява съпротивата на аристокрацията и ограничава градските свободи, слага началото на централизираното управление. По времето на Изабел е завършена Реконкистата и подготовката на експедицията на Христофор Колумб. Религиозната политика е белязана от настъплението на фанатизма (учредяването на Инквизицията през 1480 г., прогонването на евреите през 1492 г., насилственото похристиянчване на арабите).За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.11.26", "title": "Денят 26 ноември в световната история"}
{"url": "http://www.focus-news.net/news/2017/11/26/2460798/plovdiv-do-200-metra-e-ogranichena-vidimostta-v-rayona-na-karlovo-poradi-magla.html", "text": "До 200 метра е ограничена видимостта в района на Карлово поради мъгла. Това съобщиха за Радио „Фокус“ – Пловдив от Областното пътно управление. Температурите в повечето места в Пловдивска област са положителни. Пътните настилки в планинските и усойни райони са частично заледени. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти.\r\nДвижението по основните направления в областта се извършва с нормална интензивност. По-натоварено е движението по участъка на АМ „Тракия“ в областта, както и по пътищата Пловдив-Карлово и Пловдив-Асеновград. Опасност от падащи на пътното платно камъни има по направленията Асеновград-Смолян, Юговско ханче-Югово-Лъки-Здравец, Смолян-Кричим-Стамболийски, също в района на проходите „Троян-Кърнаре“, „Козница“ и „Стражата“. Призовават се водачите да бъдат особено бдителни, движейки се по посочените участъци.\r\nТрафикът в град Пловдив се осъществява нормално и без затруднения. Не се наблюдава струпване на автомобили по главните градски булеварди и на възловите кръстовища, както и по входно-изходните артерии. Преминаването през светофарните уредби отнема до 2 минути. Пътищата са сухи и нормално проходими.\r\nТони МИХАЙЛОВ", "date": "2017.11.26", "title": "Пловдив: До 200 метра е ограничена видимостта в района на Карлово поради мъгла"}
{"url": "http://www.focus-news.net/news/2017/11/26/2460799/afp-desetki-poleti-sa-otmeneni-zaradi-vulkanichno-izrigvane-na-ostrov-bali.html", "text": "Хиляди туристи останаха блокирани на индонезийския остров Бали, след като десетки полети бяха отменени заради изригване на вулкана Агунг, предаде AFP. В неделя сутринта местно време вулканът изхвърли стълб от дим и пепел на височина от 4000 метъра. Във връзка с това са отменени най-малко 28 полета, съобщи говорител на летището на индонезийския остров. Нарушенията в работата на летището засягат около 2000 пътници, повечето от които туристи от Австралия. \r\nПо-рано тази седмица вулканът изригна за пръв път за последните 50 години. Местните власти заявиха, че няма опасност за туристите в Бали, с изключение на зоната в радиус от 7,5 км около вулкана. \r\nНад 140 000 напуснаха домовете си през последните месеци, когато вулканолози засякоха активизиране. При последното изригване на Агунг през 1963 г. загинаха близо 1600 души. Калина Жекова", "date": "2017.11.26", "title": "AFP: Десетки полети са отменени заради вулканично изригване на остров Бали"}
{"url": "http://www.focus-news.net/news/2017/11/26/2460800/gyunter-ferhoygen-bivsh-evrokomisar-razocharovan-sam-ot-lipsata-na-napredak-v-mnogo-darzhavi-ot-zapadnite-balkani-po-prisaedinyavaneto-im-kam-es.html", "text": "Разочарован съм от липсата на напредък в много държави от Западните Балкани по присъединяването им към ЕС. Това в предаването „Събуди се” на Нова телевизия Гюнтер Ферхойген – бивш еврокомисар по въпросите на разширението и политиката на добросъседство. Той посочи, че на региона членството в ЕС е било обещано от 1999 г. и от тогава се води политика на привличане, която обаче не е много успешна. „Аз лично съм много разочарован от липсата на напредък в много държави от Западните Балкани. Единствената държава, която ми дава надежда, е Сърбия. Те трябва да показват повече резултати и да полагат повече усилия особено Македония, Косово, Босна и Херцеговина – там държавата не работи както трябва. Положението в тези три страни е много разочароващо”, обясни Гюнтер Ферхойген.\r\nПо думите му ЕС няма да се разпадне, каквито страхове има. „Няма да бъдем толкова полудели да разрушим нещо, което е най-добрият период в европейската история”, подчерта той. Миналата година, когато е било взето решението на референдум за излизането на Великобритания от ЕС, като тогава е трябвало съветът да се бори и с последствията от финансовата и икономическата криза рискът е бил голям. „Тогава вдигнаха глава десните и популистки партии – тогава беше много по-опасно от сега. И тогава се говореше, че разпадът е неизбежен, но Брюксел успя да стабилизира нещата”, обясни Ферхойген.\r\n„Никой не говори, че в днешното си състояние Турция трябва да стане член на ЕС… Пледирам да не се прекъсват отношенията с Турция, да не се прекъсват преговорите за приемане, а да се държат отворени всички врати. Ние не водим преговори Тайип Ердоган да стане член на ЕС. Ние водим преговори турският народ да се присъедини към ЕС. И най-остро го казвам това: ЕС сам отговаря за това, че загубил влиянието си в Турция”, каза още Гюнтер Ферхойген.\r\nПо отношение на политическата обстановка в Германия той заяви, че криза няма, а има необичайна ситуация. „Германия е един от най-силните членове на ЕС и един застой в Германия би осакатил европейската политика… В Европа нещата вървят напред, когато Франция и Германия са впрегнати най-отпред и дават тон на темпото”, обясни Гюнтер Ферхойген.", "date": "2017.11.26", "title": "Гюнтер Ферхойген, бивш еврокомисар: Разочарован съм от липсата на напредък в много държави от Западните Балкани по присъединяването им към ЕС"}
{"url": "http://www.focus-news.net/news/2017/11/26/2460801/pazardzhik-opasnost-ot-padashti-kamani-ima-po-tri-planinski-otsechki-v-oblastta.html", "text": "Спокойно е движението по главните пътища в област Пазарджик. Пътните настилки са сухи, съобщиха за Радио „Фокус“ – Пазарджик от Областно пътно управление – Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.11.26", "title": "Пазарджик: Опасност от падащи камъни има по три планински отсечки в областта"}
{"url": "http://www.focus-news.net/news/2017/11/26/2460802/reuters-prodalzhavat-sblasatsite-v-pakistan-mezhdu-protestirashti-islyamisti-s-politsiyata.html", "text": "Активисти на ислямистка партия подновиха сблъсъците със силите за сигурност в околностите на пакистанската столица, Исламабад, предаде Reuters. Протестиращите са опожарили няколко автомобила, преди да се върнат в протестния лагер, който окупират от две седмици. \r\nВ събота няколко хиляди полицаи и членове на паравоенна милиция се опитаха да разпръснат седящия протест, който блокира главния път, свързващ Исламабад със съседния Равалпинди. Според информация на местните медии, шестима души са загинали при възникналите сблъсъци, а над 150 са ранени, включително 80 членове на силите за сигурност. Калина Жекова", "date": "2017.11.26", "title": "Reuters: Продължават сблъсъците в Пакистан между протестиращи ислямисти с полицията"}
{"url": "http://www.focus-news.net/news/2017/11/26/2460803/blagoevgrad-do-150-metra-e-namalena-vidimostta-v-rayona-na-grada-i-po-porechieto-na-reka-struma.html", "text": "До 150 метра е намалена видимостта в района на Благоевград и по поречието на река Струма. Това съобщиха за Радио „Фокус“ – Пирин от Областно пътно управление – Благоевград. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално интензивен. През нощта няма възникнали тежки пътни инциденти. \r\nПовишена опасност от падащи камъни има в района на Кресненското дефиле и по второкласен път – 19 Симитли – Гоце Делчев, затова шофирайте внимателно. В Област Благоевград няма въведени ограничения за движението на моторни превозни средства. Водачите на автомобили трябва да имат предвид, че по третокласен път – 198 Гоце Делчев – Катунци – Петрич при км 38+380, в село Горно Спанчово, движението се извършва в лявата лента, поради разрушена подпорна стена с дължина 15 метра, заради което дясното платно за движение е подкопано. Преминаването е урегулирано с необходимите пътни знаци. Предстои изготвяне на инвестиционен проект за укрепване на пътя до 15 април 2018 година. С особено внимание трябва да се извършва и преминаването по третокласен път – 1972 Сатовча – Доспат  при км 7+700, в участъка от село Блатска до село Абланица. Движението в района се извършва в една лента, поради активизирало се свлачище. Тук също предстои изготвяне на инвестиционен проект за укрепване на пътя в срок до 15 април 2018 година.\r\nЛивия НИНОВА", "date": "2017.11.26", "title": "Благоевград: До 150 метра е намалена видимостта в района на града и по поречието на река Струма"}
{"url": "http://www.focus-news.net/news/2017/11/26/2460804/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС). Температурите са от минус 5 до плюс 4 градуса. На повечето места във високите части е ясно, в по-ниските е мъгливо и облачно. Съоръженията в курортите на работят поради профилактика. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.26", "title": "ПСС: Добри са условията за туризъм в планините"}
{"url": "http://www.focus-news.net/news/2017/11/26/2460805/afp-yaytsa-na-korali-byaha-uspeshno-transplantirani-v-golemiya-barieren-rif.html", "text": "Яйца на корали бяха успешно трансплантирани в Големия бариерен риф, оповестиха австралийските учени, участващи в проект, за който се надяват, че ще помогне за възстановяването на уязвимите коралови екосистеми по целия свят, предаде AFP. Водолази са събрали голямо количество полови клетки и от оплодените яйца са отгледали ларви, които след това са положили в различни зони на рифа. Осем месеца по-късно учените са установили, че новите корали са оцелели и са нараснали. \r\n„Успехът на това ново изследване не е важен само за Големия бариерен риф, той е от глобално значение“, каза ръководителят на проекта Питър Харисън от Southern Cross University. „Той показва, че можем да започнем възстановяване на застрашените коралови популации“, каза още Харисън. Калина Жекова", "date": "2017.11.26", "title": "AFP: Яйца на корали бяха успешно трансплантирани в Големия бариерен риф"}
{"url": "http://www.focus-news.net/news/2017/11/26/2460806/rzi-plovdiv-otchita-se-spad-v-broya-na-bolnite-ot-varitsela-v-oblastta.html", "text": "Отчита се спад в броя на болните от варицела в Пловдивска област, сочи справка на сайта на Регионалната здравна инспекция. За периода от 17 до 24 ноември болните от варицела са 62-ма души, 16 от които са на територията на град Пловдив. През миналия отчетен период болните са били 86, 48 от които в областта. \r\nСпад се отчита и при засегнатите от чревни инфекции. Регистрираните случаи са 27 срещу 33 през предходния отчетен период. \r\nБроят на болните от скарлатина се е повишил от 9 до 13 през последната седмица.\r\nТони МИХАЙЛОВ", "date": "2017.11.26", "title": "РЗИ – Пловдив: Отчита се спад в броя на болните от варицела в областта"}
{"url": "http://www.focus-news.net/news/2017/11/26/2460807/afp-sedem-predpolagaemi-chlenove-na-al-kayda-sa-zaginali-pri-udar-na-bezpiloten-samolet-v-yemen.html", "text": "Седем предполагаеми членове на „Ал Кайда“ са загинали при удар на безпилотен самолет в Йемен, предаде AFP. От местните власти посочват, че летателният апарат, който е нанесъл удара по три автомобила в провинция Байда, най-вероятно принадлежи на американската армия. \r\nВашингтон смята базираната в Йемен групировка „Ал Кайда на Арабския полуостров“ за най-опасното крило на групировката. \r\nАмериканските удари по ислямистки цели в Йемен се интензифицираха, след като Доналд Тръмп встъпи длъжност като президент на САЩ през януари тази година. \r\n„Ал Кайда на Арабския полуостров“ процъфтява в хаоса на гражданската война в Йемен, в която подкрепяното от Саудитска Арабия правителство се бори срещу движението на хутите, контролиращо столицата Сана. \r\nНад 8700 души са загинали в конфликта след намесата на ръководената от Рияд международна коалиция на страната на правителството през март 2015 г. \r\nДжихадистката групировка „Ислямска държава“ също извърши няколко смъртоносни нападения в страната. Миналия месец САЩ оповестиха, че са ликвидирали десетки бойци на „Ислямска държава“ в тренировъчни лагери в йеменската провинция Байда. Калина Жекова", "date": "2017.11.26", "title": "AFP: Седем предполагаеми членове на „Ал Кайда“ са загинали при удар на безпилотен самолет в Йемен"}
{"url": "http://www.focus-news.net/news/2017/11/26/2460808/api-mezhdu-28-noemvri-i-1-dekemvri-shte-se-obsazhdat-variantite-na-trase-za-avtomagistrala-ruse-veliko-tarnovo.html", "text": "Между 28 ноември и 1 декември ще са обществените обсъждания на Доклада за Оценка на въздействието върху околната среда на инвестиционното предложение за автомагистралата „Русе - Велико Търново”. Това съобщиха от пресцентъра на Агенция „Пътна инфраструктура”. Ще бъдат проведени общо 10 срещи в населените места, през които ще преминава трасето на автомагистралата. На 28 ноември е дискусията в общините Павликени, Горна Оряховица и Велико Търново, а на 29 ноември в Полски Тръмбеш, Ценово и Бяла. На 30 ноември докладът ще бъде представен пред жителите на общините Борово, Две могили и Иваново. На 1 декември е обсъждането в община Русе.\r\nАМ „Русе - Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла /от 0+400 до км 40+357/, обход на гр. Бяла /от км 40+357 до км 76+000/ и Бяла – Велико Търново /от км 76+000 до км 133+240/.:\r\n•\t\r\nТрасето пресича път II-21 Русе - Силистра и продължава в посока юг-югозапад, като преминава югоизточно в непосредствена близост до интермодалния железопътен терминал. Автомагистралата продължава в югозападна посока, след което пресича първо път II-23 Русе - Червена вода, а след това и път I-2 Русе - Варна. Развитието на трасето следва в посока юг-югозапад, като минава над река Русенски Лом с голямо мостово съоръжение между селата Басарбово и Иваново. След това се насочва в южна посока и пресича път I-5 Русе - Бяла. Магистралата продължава в югозападна посока и минава между селата Екзарх Йосиф и Обретеник. Трасето пресича р. Янтра с голямо мостово съоръжение югоизточно от с. Белцов. След това се преминава между с. Ценово и с. Пиперково и следва пресичане с път II-54 Свищов - Бяла. Предвиден е западен обход на с. Ценово, а след това трасето се развива в южна посока и следва пресичане с път I-3 Плевен – Бяла. Магистралата преминава южно от с. Пейчиново, а след това се насочва източно от с. Страхилово и пресича път III-407 Моравица - Царевец, а след това и път III-502 Полски Тръмбеш - Горна Липница и път III-504 Самоводене - Алексово. Пътят продължава в южна посока. Предвидено е пресичане на АМ „Русе – Велико Търново“ с проектното трасе на АМ „Хемус“ при км 102+779.91 - в близост до с. Паскалевец, с. Стефан Стамболово, с. Никюп и с. Водолей. След това магистралата продължава право на юг и преминава между с. Ресен и Водолей. Предвидено е пресичане на път III-3031 Павликени - Самоводене, като трасето преминава западно от с. Хотница. Следва пресичане на път I-4 Коритна - Велико Търново, а след това и на река Янтра, като се преминава между селата Момин сбор и Леденик.\r\nРелефът на терена след река Янтра до края на магистралата при път I-5 Русе - Маказа е планински с дълбоки дерета и високи върхове. Това налага изграждането на големи съоръжение - 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще бъде осигурен с построяването на 12 селскостопански надлеза и 9 селскостопански подлеза. \r\nПроектирани са 8 площадки за краткотраен отдих. Те са в близост до с. Басарбово, с. Красен, с. Тръстеник, гр. Бяла, с. Стефан Стамболово, до промишлената зона на гр. Дебелец, до промишлената зона на гр. Русе, преди с. Белцов, с. Ресен и с. Водолей.\r\nНай-целесъобразен от екологична, техническа и икономическа гледна точка, според експертите, е комбинираният вариант на трасе. Той обобщава останалите варианти и в определени участъци е подобрена геометрията на пътя.\r\n•\t\r\nТрасето обхожда гр. Русе югоизточно и развивайки се успоредно на р. Дунав, пресича път I-2 Русе – Варна малко след разклона с път II-23 Русе - Червена вода. След това преминава западно на селата Красен, Божичен и Иваново до пресичане с път I-5 Русе - Бяла, което е след разклона с общинския път за с. Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. „Гара Бяла“ и пресича път I-3 Гара Бяла – Плевен на около 2 км от кръстовището с път I-5. След гр. Бяла, трасето продължава своето развитие югозападно от с. Пейчиново, след което се насочва в южна посока. Преминава в непосредствена близост западно на с. Иванча и с. Стефан Стамболово, източно на с. Водолей, западно на с. Хотница до пресичането с път I-4 Коритна – Велико Търново и източно на с. Момин сбор. След това трасето се насочва в югоизточна посока, като преминава под с. Леденик и гр. Велико Търново до включването в съществуващото трасе на път I-5, южно от гр. Дебелец.\r\n•\t\r\nТози вариант на трасе следва развитието на червения до пресичането с общински път за с. Иваново западно от селото, след което се развива в южна посока. С това направление преминава в непосредствена близост западно на гр. Две могили и с. Батишница, източно на гр. Борово, западно на с. Пет кладенци и обхожда източно гр. Бяла. След това продължава отново в южна посока, като преминава източно на селата Каранци, Раданово, Сашево, Куцина, западно на селата Крушето и Янтра, между градовете Поликраище и Първомайци, западно на с. Самоводене и се насочва към път I-4, който се пресича западно от с. Леденик. На около 5 км след пресичането с път I-4 се влива в червения вариант. При този вариант, южно от гр. Бяла е проектирана връзка с дължина близо 8 км, която да осигури възможност за връзка между синия вариант в участъка между градовете Русе и Бяла и червения и зеления варианти в участъка между градовете Бяла и Велико Търново.\r\nИзграждането на автомагистралата „Русе - Велико Търново“ е сред приоритетните обекти, тъй като направлението осигурява транзитния трафик по коридор №IX и международен път Е-85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.\r\nДокладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие, са на разположение на интересуващите се както на интернет страницата на Агенция „Пътна инфраструктура” - www.api.bg, така и на хартиен носител в администрацията на конкретната община всеки работен ден.\r\nПълният график за срещите по дни и часове може да видите .", "date": "2017.11.26", "title": "АПИ: Между 28 ноември и 1 декември ще се обсъждат вариантите на трасе за автомагистрала „Русе – Велико Търново”"}
{"url": "http://www.focus-news.net/news/2017/11/26/2460809/vodeshti-evropeyski-polititsi-pozdraviha-eva-maydel-za-izbora-y-za-prezident-na-evropeyskoto-mezhdunarodnoto-dvizhenie.html", "text": "Водещи европейски политици поздравиха чрез официалните си страници в Twitter Ева Майдел за избора й за президент на Европейското международното движение (EMI). \r\nПредседателят на Европейската народна партия (ЕНП) Жозеф Дол написа: „Начело на тази паневропейска мрежа, Ева ще продължи своята страхотна работа, за да приближи гражданите, и особено младежите, до проекта“. Ханс Ван Баален, председател на Партиите от Алианса на либералите и демократите (АЛДЕ), също поздрави ново ръководство на движението и отбеляза, че Либералите очакват сътрудничество него. „Желая много успехи на президента Ева Майдел, вицепрезидента Федерико Сабати и техните колеги. АЛДЕ очаква да сътрудничи с вас!“, написа той. \r\nГенералният секретар на ЕНП Антонио Лопес изрази своята „пълна подкрепа в това ново начинание, насърчаващо Европа към европейското гражданско общество“. Манфред Вебер, председател на групата на ЕНП в Европайския парламент, написа на български: „Поздравления за Ева Майдел - първата жена, избрана за председател на Европейското международното движение. Успех в ръководенето на най-голямата проевропейска организация“. \r\nЕвродепутатът Ева Майдел става първата жена, избрана за президент на Европейското международно движение, след като кандидатурата й бе подкрепена с гласовете на 174 от 177 делегати на движението.", "date": "2017.11.26", "title": "Водещи европейски политици поздравиха Ева Майдел за избора й за президент на Европейското международното движение"}
{"url": "http://www.focus-news.net/news/2017/11/26/2460810/bbc-dablin-shte-bade-kategorichen-v-iskaneto-si-za-zapazvane-na-otvorenata-granitsa-s-velikobritaniya-sled-brekzit.html", "text": "Ирландският еврокомисар Фил Хоган заяви, че Дъблин ще бъде категоричен в искането си за запазване на отворената граница с Великобритания след Брекзит и потвърди заплахата на ирландското правителство да блокира преговорите около условията за излизането на Кралството от ЕС преди да минат към следващия етап – въпроса за търговията, предаде BBC.\r\nПо-рано Брюксел заяви, че е нужен съществен напредък по въпроса с ирландската граница, преди да започнат дискусиите около бъдещите отношения между Съюза и Острова.  \r\nЕС даде на британския премиер Тереза Мей срок до 4 декември да представи нови предложения по въпросите за границата с Ирландия, разходите за излизането от ЕС и правата на гражданите. Без тези предложения европейските лидери няма да подкрепят придвижването към търговските преговори. Калина Жекова", "date": "2017.11.26", "title": "BBC: Дъблин ще бъде категоричен в искането си за запазване на отворената граница с Великобритания след Брекзит"}
{"url": "http://www.focus-news.net/news/2017/11/26/2460811/zapochva-registratsiyata-za-konkursa-stani-stipendiant-na-chez.html", "text": "ЧЕЗ България стартира инициатива Ден на отворените врати за ученици от професионалните гимназии, съобщиха от пресцентъра на дружеството. Събитието се проведе за първи път през Европейската седмица на професионалните умения от 20 до 24 ноември в Плевен, Благоевград и София. Представители на компанията запознаха учениците от горните гимназиални класове с предимствата на професията електротехник и с възможностите за кариерно развитие в компаниите от групата ЧЕЗ в България.\r\nКомпанията развива дългосрочна политика за насърчаване и развитие на професионалното образование и за подкрепа на младите таланти в областта на електроенергетиката. На 15 декември 2017 г. стартира шестото издание на конкурса „Стани стипендиант на ЧЕЗ“, в който могат да участват ученици по специалност електротехника от 12 клас в професионалните училища и гимназии в Западна България. Регистрацията се извършва до 8 декември на сайта www.stipendiant.com. Там могат да бъдат намерени правилата за участие и етапите на състезанието. \r\n„Българският бизнес се нуждае от умни, амбициозни и талантливи специалисти. Чрез този конкурс ние даваме възможност на бъдещите енергетици и икономисти да бъдат оценени в България, за да останат и да развиват своя потенциал тук“, каза Евгения Накова, директор „Човешки ресурси“ в ЧЕЗ България.\r\nСъстезанието се провежда в три кръга и се организира в партньорство с Министерство на образованието и науката. Началото му е през декември, а финалът - през март 2018 г., когато на тържествена церемония ще станат известни и имената на победителите. Класираните на първо, второ и трето място в националния кръг ще получат стипендии за втория учебен срок, както и възможност да кандидатстват с оценката от конкурса в Техническия университет в София, Колежа по енергетика и електроника и Минно-геоложкия университет „Св. Иван Рилски“. Досега в състезанието са участвали 545 ученици и са раздадени 43 стипендии.", "date": "2017.11.26", "title": "Започва регистрацията за конкурса „Стани стипендиант на ЧЕЗ”"}
{"url": "http://www.focus-news.net/news/2017/11/26/2460812/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-noemvri.html", "text": "„Софийска вода” временно ще прекъсне водоснабдяването в някои части на столицата на 27 ноември, съобщиха от пресцентъра на дружеството. В понеделник във връзка с подмяна на сградно водопроводно отклонение до бл. 307 в жк. „Младост“ 3 се налага спиране на водоподаването от 10.00 до 16.00 часа на клиентите на „Софийска вода”, живеещи по ул. „Свето Преображение“, ул. „Бъднина“, ул. „Филип Аврамов“, бул. „Александър Малинов“ и ул. „Д-р Атанас Москов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до магазин „Фантастико“.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Цар Иван Асен II“ в с. Кокаляне се налага спиране на водоподаването от 09.00 до 19.00 часа на клиентите на „Софийска вода”, живеещи в района на:\r\n- местност „Падинето“, вилна зона „Бяла нива“, вилна зона „Дебело Гуно“, ул. „Цар Иван Асен II“;\r\n- по ул. „Димитър Благоев“ от ул. „Тополите“ до ул. „Цар Иван Асен II“, ул. Грамада;\r\n- по ул. „Тополите“ от ул. „Димитър Благоев“ до края на улицата;\r\n- по ул. „Петров кладенец“ от № 10 до края на улицата, ул. „Лъката“, ул. „Ела“, ул. „Буката“, ул. 3, ул. 2, ул. „Люляк“;\r\n- по ул. „Държов дол“ от ул. „Лъката“ до ул. „Цар Иван Асен II“;\r\n- по ул. „Падинето“, ул. „Йованец“ с номера 2, 4, 6 и ул. „Дружба“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Падинето“ ъгъла с ул. „Люляк“. След възстановяване на водоснабдяването е възможно временно повишаване  мътността на водата.\r\nВ понеделник във връзка с подмяна на спирателен кран на ул. „Солунска“, Център, се налага спиране на водоподаването от 09.00 до 21.00 часа на клиентите на „Софийска вода”, живеещи в района на:\r\n- по бул. „Христо Ботев“от ул. „Петър Парчевич“ до ул. „Алабин“;\r\n- по ул. „Бистрица“ от ул. „Цар Самуил“ до бул. „Христо Ботев“;\r\n- по ул. „Цар Самуил“ от ул. „Иван Денкоглу“ до ул. „Солунска“;\r\n- по ул. „Иван Денкоглу“ от ул. „Цар Самуил“ до ул. „ Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бистрица“ ъгъла с ул. „Цар Самуил“.\r\nВ понеделник във връзка с подмяна на сградно водопроводно отклонение на ул. „Васил Петлешков“ в жк. „Хаджи Димитър“ се налага спиране на водоподаването от 09.00 до 19.00 часа на клиентите на „Софийска вода”, живеещи \r\nпо ул. „Васил Петлешков“ от ул. „Панайот Хитов“ до ул. „Ильо войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панайот Хитов“ ъгъла с ул. „Васил Петлешков“.\r\nВ понеделник във връзка с подмяна на сградно водопроводно отклонение на ул. „Троян“ в жк. „Разсадника - Коньовица“ се налага спиране на водоподаването от 10.00 до 16.00 часа на клиентите на „Софийска вода”, живеещи по ул. „Троян“ от ул. „Позитано“ до ул. „Коньовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троян“ ъгъла с ул. „Позитано“.\r\nВ понеделник във връзка с направа на връзка на уличен водопровод на ул. „Карамфил“ в местност Гърдова глава се налага спиране на водоподаването от 09.00 до 21.00 часа на клиентите на „Софийска вода”, живеещи по ул. „Карамфил“ от ул. Иван Багрянов“ до ул. „Маринковица“, ул. „Абанос“, ул. „Добри Божилов“, ул. „Найден Николов“, ул. „Острица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Абанос“ ъгъла с ул. „Еровете“ и ул. „Карамфил ъгъла с ул. „Добри Божилов“.", "date": "2017.11.26", "title": "„Софийска вода” временно ще прекъсне водоснабдяването в някои части на столицата на 27 ноември"}
{"url": "http://www.focus-news.net/news/2017/11/26/2460813/marketwatch-amerikantsite-izhvarlyat-hranitelni-produkti-za-165-mlrd-dolara-godishno.html", "text": "Американците изхвърлят хранителни продукти за сумата от 165 млрд. долара всяка година. Това се казва в изводите на съвместно изследване на Харвардския университет и Съвета за защита на природните ресурси на САЩ. В натурално изражение в САЩ се изхвърлят около 72,5 млн. тона продукти и хранителни отпадъци, пише MarketWatch. \r\nСпоред експерти, това е свързано с липсата на разбираема маркировка за срока на годност върху продукцията. Много от етикетите на стоките съдържат маркировка за срока, до който търговците трябва да продадат продукта, заедно с тази, която бележи срока на годност.  \r\nСпоред изследването, над 80% от американците изхвърлят годна за консумация храна заради объркване в разчитането на етикета. Калина Жекова", "date": "2017.11.26", "title": "MarketWatch: Американците изхвърлят хранителни продукти за 165 млрд. долара годишно"}
{"url": "http://www.focus-news.net/news/2017/11/26/2460814/stoyan-yovchev-obshtina-peshtera-chast-ot-okolovrastno-shose-e-bez-ulichno-osvetlenie-i-trotoari-pravitelstvoto-otpusna-sredstva-za-remontni-deynosti.html", "text": "Община Пещера ще получи близо 3 млн. лева от Министерски съвет, които ще бъдат използвани за ремонт на пътната инфраструктура, съобщи за Радио „Фокус“ – Пазарджик Стоян Йовчев, експерт в общинската администрация. Средствата ще бъдат използвани за ремонт на Околовръстно шосе. В края на миналата година правителството отпусна една част от средствата в размер на 2 милиона лева. През годините на Околовръстното шосе са направени много и различни по вид дейности, които са компрометирали цялото трасе. То отдавна няма цялостна настилка, а представлява комбинация от множество кръпки, които всяка година се увеличават. Част от трасето е без улично осветление, няма тротоари. В същото време тази улица поема тежкотоварния трафик, както към промишлената зона на Пещера, така и към Батак и Брацигово.\r\nАлбена ЖИЛЕКОВА", "date": "2017.11.26", "title": "Стоян Йовчев, Община Пещера: Част от Околовръстно шосе е без улично осветление и тротоари – правителството отпусна средства за ремонтни дейности"}
{"url": "http://www.focus-news.net/news/2017/11/26/2460815/liderat-na-hristiyansotsialniya-sayuz-prizova-za-formiraneto-na-nova-shiroka-koalitsiya-v-germaniya.html", "text": "Лидерът на Християнсоциалния съюз (ХСС) Хорст Зеехофер призова за формирането на нова широка коалиция със Социалдемократическата партия. В интервю за Bild am Sonntag Зеехофер заяви, че такъв алианс е най-добрият вариант за Германия и такова правителство би имало има по-добри перспективи в сравнение с тези пред евентуалната ямайска коалиция – между блока ХДС/ХСС, Свободните демократи и Зелените, или правителство на малцинството. \r\nГерманският политик обаче предупреди социалдемократите, че не трябва да залагат неизпълними изисквания за продължаването на работата на коалицията. Калина Жекова", "date": "2017.11.26", "title": "Лидерът на Християнсоциалния съюз призова за формирането на нова широка коалиция в Германия"}
{"url": "http://www.focus-news.net/news/2017/11/26/2460816/razgrad-dvama-dushi-sa-zadarzhani-za-pritezhanie-na-narkotitsi.html", "text": "Двама души са задържани за притежание на наркотици, съобщиха от Областната дирекция на МВР – Разград. Лек автомобил „Сеат Ибиса” е спрян за проверка около 12.30 часа в петък в град Исперих. 30-годишният водач с инициали И.К. е изпробван с „Drug check”, който реагирал положително на канабис. При извършеното претърсване на автомобила във връхна дреха на задната седалка са намерени 1,4 грама канабис. След личен обиск на пътуващия в колата 33-годишния с инициали К.Р. от Русе са открити още 1,7 грама суха тревиста маса, която при нарко-полевия тест реагира на марихуана. В хода на проверката са извършени претърсвания в дома на И.К. в Исперих. Намерени са 2 метални грендера, електронна везна, 0,4 грама канабис и 2 метални лули за пушене на канабис. Двамата мъже не са криминално проявени и не са осъждани. Задържани са за срок от 24 часа. По случая е образувано досъдебно производство по чл.354 А, ал.3 и по чл.343 Б, ал.3 от НК.", "date": "2017.11.26", "title": "Разград: Двама души са задържани за притежание на наркотици"}
{"url": "http://www.focus-news.net/news/2017/11/26/2460817/mail-on-sunday-finansist-svarzan-s-rusiya-stoi-zad-ultimatuma-na-ministri-kam-tereza-mey-za-brekzit.html", "text": "Зад ултиматума, предявен от няколко министри в британското правителство към премиера Тереза Мей да излезе с твърда позиция в преговорите за Брекзит, стои финансист, свързан с Русия, съобщи Mail on Sunday. \r\nУлтиматумът на британският министър на външните работи Борис Джонсън и министърът на правосъдието Майкъл Гоув, съдържащ се в писмо до премиера, е бил координиран от високопоставена фигура в британски аналитичен център Legatum Institute, основан от бизнесмен, който натрупа богатство в Русия след разпада на Съветския съюз. Финансистът зад Legatum Institute е помогнал на свързани с руския президент Владимир Путин лица да добият контрол върху руската газова компания „Газпром“. \r\nСпоред информация на изданието, икономическият директор на института Шанкер Сингхам е „третият човек“, участвал в изготвянето на ултиматума за Брекзит. \r\nОрганизацията е основана с капитала, натрупан от родения в Нова Зеландия магнат Кристофър Чандлър от серия инвестиции, включително в постсъветската икономика.Калина Жекова", "date": "2017.11.26", "title": "Mail on Sunday: Финансист, свързан с Русия, стои зад ултиматума на министри към Тереза Мей за Брекзит"}
{"url": "http://www.focus-news.net/news/2017/11/26/2460818/ministar-temenuzhka-petkova-reshenieto-za-aets-belene-tryabva-da-bade-na-parlamenta.html", "text": "Максималният размер на глобата по делото на Европейската комисия срещу „Булгаргаз”, „Булгартрансгаз” и Българския енергиен холдинг може да бъде 330 милиона евро. Това заяви в предаването „Неделя 150\" по БНР министърът на енергетиката Теменужка Петкова. \r\n„Не успяхме да стигнем до споразумение с Европейската комисия и оттук нататък вариантът е забранително решение. Това забранително решение съдържа размер на глобата, която Европейската комисия ще определи. Тази глоба може да достигне до 10% от оборота на Българския енергиен холдинг. Максималният размер на глобата би могъл да бъде 330 милиона евро. Много се надявам да не се стигне до този максимален размер, тъй като, както и Комисията сама отбелязва в част от кореспонденцията, която имаме, това нарушение, е започнало от 2007 година и е продължило до 2014 година. Но от 2015 година, в резултат на предприети мерки от трите дружества, съответно тези нарушения, потенциални нарушения, които Комисията смята, че са извършени, са преустановени.\r\nВ конкретния случай става въпрос за един вариант на забранително решение, който Европейската комисия предложи и това забранително решение е свързано със сътрудничество. Това сътрудничество се изразява в няколко основни посоки - три са акцентите. Един от елементите е да се признае, че действително е имало такова нарушение в миналото. Това е нещо, по което съответно Комисията предлага за сметка на това сътрудничество, съществува възможност глобата да бъде редуцирана приблизително с до 30%”, обясни енергийният министър. \r\nТеменужка Петкова каза още, че вариант, подобен на този при делото срещу \"Газпром\", и свързан с преструктуриране - не е възможен. \"Съществува такъв вариант, но ние не успяхме да постигнем споразумение по отношение на това преструктуриране. Просто смятам, че вариантите, които обсъждахме с Европейската комисия, не бяха в интерес на българската страна. Поради тази причина не успяхме да постигнем такова споразумение\", каза още тя. \r\nПеткова подчерта, че решението на парламента за непризнаване на вина по делото трябва да бъде спазено. \"Аз вече казах, че българският парламент се е произнесъл. Ние сме парламентарна република, това което българският парламент е взел като решение, това ще бъде изпълнено\", обясни тя. \r\nМинистърът коментира и доклада на БАН за АЕЦ \"Белене\": \"Ние искахме да чуем, първо, има ли необходимост от нова мощност на територията на България и региона, след това в рамките на базата на анализите, които БАН може да направи, може ли в рамките на това, което е съществуващото положение, да се върви към реализация на проекта, удачно ли е той да се реализира или не е удачно. БАН даде отговор по отношение на първия въпрос и той е свързан с необходимостта от нови мощности. БАН категорично каза, че след 2030 година не само в България, но и в целия регион ще има дефицит на мощности\". \r\nПеткова посочи, че окончателно решение по въпроса с централата трябва да бъде взето от българския парламент, като управляващите имат готовност въпросът да бъде разгледан максимално бързо.", "date": "2017.11.26", "title": "Министър Теменужка Петкова: Решението за АЕЦ „Белене\" трябва да бъде на парламента"}
{"url": "http://www.focus-news.net/news/2017/11/26/2460819/otdel-patna-politsiya-sdvr-shte-udalzhi-rabotno-si-vreme-na-27-noemvri.html", "text": "Във връзка с прекратената по технически причини работа на отдел „Пътна полиция“ – СДВР в петък, 24 ноември, от ръководството на СДВР е предприета промяна в работното време за следващия работен ден, съобщиха от пресцентъра на МВР. \r\nВ понеделник, 27 ноември, столичният отдел „Пътна полиция“ ще работи както следва: \r\n- за първоначална регистрация на МПС документи ще се приемат от 07.00 до 17.00 часа; \r\n- за промяна на собственост, прекратяване на регистрация и транзитна регистрация на МПС документи ще се приемат от 07.30 до 17.00 часа.", "date": "2017.11.26", "title": "Отдел „Пътна полиция“ – СДВР ще удължи работно си време на 27 ноември"}
{"url": "http://www.focus-news.net/news/2017/11/26/2460820/prezidentat-rumen-radev-shte-bade-na-ofitsialno-poseshtenie-v-republika-kipar.html", "text": "Държавният глава Румен Радев ще бъде на официално посещение в Република Кипър на 27 и 28 ноември, съобщиха от прессекретариата на държавния глава. По време на посещението президентът и ръководената от него делегация ще проведат срещи с кипърския държавен глава Никос Анастасиадис, председателя на парламента на Република Кипър Деметрис Силурис, архиепископа на Кипър Хрисостомос II и ректора на Университета на Кипър проф. Константинос Христофидес.\r\nПрез първия ден от визитата държавният глава ще се срещне с представители на българската общност в Кипър. Президентът Румен Радев ще вземе участие и в тържественото откриване на улица, носеща името на Васил Левски в Лакатамия, Никозия. \r\nВ кипърската столица Румен Радев ще награди с орден „Мадарски конник“ I степен заместник-председателя на Панкипърската федерация на труда (ПЕО) и министър на труда и социалната сигурност на Република Кипър в периода 2008-2013 г. Сотирула Хараламбус за нейния принос за развитието на българо-кипърските отношения в социалната област и защитата на трудовите и социални права на българите, работещи в Република Кипър.\r\nПо време на посещението ще бъдат подписани Програма за сътрудничество в областта на образованието, науката, културата, младежта и спорта между Правителството на Република България и Правителството на Република Кипър за периода 2018-2021 г. и Меморандум за разбирателство между Изпълнителна агенция „Морска администрация“ на Република България и Департамента за търговско корабоплаване на Министерството на транспорта, съобщенията и благоустройството на Република Кипър относно сътрудничество между морските власти.\r\nПрез втория ден от визитата си в Университета на Кипър Румен Радев ще изнесе лекция пред студенти на тема „Европа – по пътя на дигиталното бъдеще“. \r\nВ рамките на посещението държавният глава ще бъде придружаван от заместник-министъра на външните работи Емилия Кралева.", "date": "2017.11.26", "title": "Президентът Румен Радев ще бъде на официално посещение в Република Кипър"}
{"url": "http://www.focus-news.net/news/2017/11/26/2460821/reuters-sadeben-protses-obtegnal-otnosheniyata-mezhdu-turtsiya-i-sasht-oshte-predi-nachaloto-si-startira-sledvashtata-sedmitsa-v-nyu-york.html", "text": "Съдебен процес, обтегнал отношенията между Турция и САЩ още преди началото си, стартира следващата седмица в Ню Йорк, предаде Reuters. Съдът ще гледа делото срещу Реза Зараб – търговец на злато с турско и иранско гражданство, който е обвинен в организирането на схема за заобикаляне на наложените от САЩ санкции срещу Иран. \r\nЗараб и още осем души, включително бивш министър на икономиката на Турция и трима членове на борда на директорите на държавната Халкбанк, са обвинени в участие в транзакции на стойност стотици милиони долари за иранското правителство и ирански компании през периода от 2010 до 2015 г. \r\nСамо Зараб и Мехмед Хакан Атила бяха задържани от американските власти във връзка със случая. \r\nБившият министър Зафер Чаглаян, който в момента се намира в Турция, е обвинен също в получаването на подкупи в размер на десетки милиони долари в рамките на схемата. Турското правителство заяви, че той е действал в рамките на турското и международното законодателство. \r\nЧаглаян, Зараб и Атила отхвърлят повдигнатите срещу тях обвинения. \r\nСпоред кабинета на турския президент Реджеп Тайип Ердоган, случаят е изфабрикуван и е политически мотивиран. \r\nОбтегнатите отношения между Анкара и Вашингтон се отразиха и на настроенията на инвеститорите спрямо Турция. Калина Жекова", "date": "2017.11.26", "title": "Reuters: Съдебен процес, обтегнал отношенията между Турция и САЩ още преди началото си, стартира следващата седмица в Ню Йорк"}
{"url": "http://www.focus-news.net/news/2017/11/26/2460822/montana-zhena-e-pochinala-druga-e-opasnost-za-zhivota-sled-katastrofa-mezhdu-selata-dolno-tserovene-i-dalgodeltsi.html", "text": "Жена е починала, друга е опасност за живота след катастрофа между селата Долно Церовене и Дългоделци. Това съобщиха за Агенция „Фокус“ от пресцентъра на МВР.  Сигналът за катастрофата между селата Долно Церовене и Дългоделци  е подаден в 10.20 часа на 25 ноември. Жена, управлявала лек автомобил „Пежо“, по първоначални данни, движейки се с несъобразено скорост, е изгубила контрол над превозното средство. Тя е навлязла в насрещното платно за движение и се е блъснала челно в лек автомобил „Мерцедес“. В следствие на удара е починала 74-годишна жена, която се е возила в „Пежо“- то. Водачката е настанена в болница с опасност за живота. Пътниците от другия автомобил са настанени в болница с контузни рани и са без опасност за живота.\r\nОбразувано е досъдебно производство.", "date": "2017.11.26", "title": "Монтана: Жена е починала, друга е опасност за живота след катастрофа между селата Долно Церовене и Дългоделци"}
{"url": "http://www.focus-news.net/news/2017/11/26/2460823/s-prezentatsiya-za-postizheniyata-na-gerb-prez-godinite-zapochna-chetvartoto-natsionalno-sabranie-na-partiyata.html", "text": "С презентация за постиженията на ГЕРБ през годините започна Четвъртото редовно отчетно-изборно делегатско Национално събрание на партията, предаде репортер на Агенция „Фокус“. \r\nНа събранието ще бъдат проведени избори за председател на партията, заместник-председатели, Изпълнителна комисия и Контролна комисия. Очаква се премиерът Бойко Борисов да бъде преизбран за председател на ГЕРБ, а Димитър Главчев да стане член на Изпълнителната комисия. \r\nЩе бъде предложена и декларация, с която ГЕРБ да затвърди позицията си, че няма да се коалира с БСП. Партията ще направи отчет за тригодишния период на Изпълнителната и Контролната комисия. \r\nСъбранието на ГЕРБ е съпроводено с мултимедия и 3D мапинг- технология, която за първи път се изгражда в България. На най-важния форум на партията присъстват 1200 делегати от цялата страна и над 150 гости от България и чужбина. Присъстват и лидерите на трите партии от коалиционния партньор на ГЕРБ „Обединени патриоти“- Валери Симеонов, Красимир Каракачанов и Волен Сидеров.\r\nБиляна ИВАНОВА", "date": "2017.11.26", "title": "С презентация за постиженията на ГЕРБ през годините започна Четвъртото Национално събрание на партията"}
{"url": "http://www.focus-news.net/news/2017/11/26/2460824/afp-izraelski-ministar-podade-ostavka.html", "text": "Ултраортодоксално настроен министър в коалиционното правителство на премиера Бенямин Нетаняху подаде оставка заради спор около работата по време на шабат, предаде AFP. Говорител на здравния министър Яков Лицман заяви, че „на този етап“ неговата партия „Яхадут Хатора“ ще остане в управляващата коалиция и така ще запази парламентарното мнозинство на Нетаняху. \r\nПричината за оставката на Лицман е работата на израелската железопътна компания по време на шабата, което според него, е в разрез с моралните ценности на еврейския народ. Калина Жекова", "date": "2017.11.26", "title": "AFP: Израелски министър подаде оставка"}
{"url": "http://www.focus-news.net/news/2017/11/26/2460825/blagoevgrad-nevrokopskiyat-mitropolit-serafim-otsluzhi-parvi-praznichen-vodosvet-v-novopostroeniya-paraklis-v-selo-poleto.html", "text": "Негово Високопреосвещенство Неврокопският митрополит Серафим отслужи първи празничен водосвет в новопостроения параклис в село Полето. Това съобщи за Радио „Фокус“ – Пирин Иван Манчев, кмет на симитлийското село. По думите му храмът е бил осветен от владиката, който преди точно две години е направил първата му копка. „Строежът на параклиса е финансиран от Георги Григоров – жител на Полето, който изпълнява заръката на баба Ванга да има храм с името на „Св. Георги”. Хората разказват, че черквата в селото е трябвало да е наречена на Светеца Победоносец, но е получила друго име и може би поради тази причина Ванга е заръчала да се построи параклис с името на Св. Георги“, каза още Манчев. Той добави, че за построяването на параклиса са били нужни две години и много доброволен труд. Финансирането е дело на благодетеля Георги Григоров.\r\nЛивия НИНОВА", "date": "2017.11.26", "title": "Благоевград: Неврокопският митрополит Серафим отслужи първи празничен водосвет в новопостроения параклис в село Полето"}
{"url": "http://www.focus-news.net/news/2017/11/26/2460826/viktor-sotelo-izklyuchitelno-e-dobra-evolyutsiyata-na-ispaniya-i-balgariya-kakto-i-tazi-na-gerb-i-ispanskata-narodnata-partiya.html", "text": "Изключително е добра еволюцията на Испания и България, както и тази на ГЕРБ и испанската Народната партия. Това каза Виктор Сотело, секретар на испанската Народна партия, отговарящ за новите технологии по време на Четвъртото редовно отчетно-изборно делегатско национално събрание, предаде репортер на Агенция „Фокус“. Стело благодари за поканата на лидера на ГЕРБ и министър-председател на България Бойко Борисов. „Много от вашите сънародници са избрали да живеят в Испания и ние правим всичко възможно да ги подкрепим в техния нов живот. Работили сме много заедно на много места. В това число с г-н Цветанов сме обиколили цяла Испания“, каза Сотело. Той изрази радостта си, че двете партии имат добро сътрудничество. По думите му Испания и България в момента преживяват трудни времена, но управляващите трябва да покажат какво ще направят за напредъка на двете страни. „И ГЕРБ и Испанската народна партия са много активни членове на ЕНП“, подчерта той. Сотело отчете, че България скоро ще поеме председателството на Съвета на Европа за следващите 6 месеца, което ще определи европейския път на развитие и евроатлантическия път на България. По думите му това е много важен момент за България. Той увери, че двете страни ще вървят по този път заедно и че Испания ще подкрепя България. \r\nДеница КИТАНОВА", "date": "2017.11.26", "title": "Виктор Сотело: Изключително е добра еволюцията на Испания и България, както и тази на ГЕРБ и испанската Народната партия"}
{"url": "http://www.focus-news.net/news/2017/11/26/2460827/monika-rayner-anp-po-vreme-na-predsedatelstvoto-balgarskoto-pravitelstvo-shte-uspee-da-dovede-do-uspeshni-rezultati-osnovni-temi-kato-migratsiya-sigurnost-i-ikonomicheski-rastezh.html", "text": "Убедена съм, че с единодушната подкрепа на събранието днес българското правителство ще успее да доведе до успешни резултати основни теми в Европа като миграция, сигурност и икономически растеж. Това каза Моника Райнер, международен секретар на Австрийската народна партия на Четвъртото редовно отчетно-изборно делегатско национално събрание, предаде репортер на Агенция „Фокус“. „10 години след присъединяването на България към ЕС това отчетно събрание се провежда в навечерието на председателството на България на Съвета на ЕС“, посочи тя. „Искам специално да изкажа дълбока благодарност на Бойко Борисов и ГЕРБ за подкрепата по време на нашата предизборна кампания и след това“, заяви Райнер. „Мисля, че ще успеем да сформираме правителство преди България да поеме щафетата за Председателството“, каза още тя. \r\nБиляна ИВАНОВА", "date": "2017.11.26", "title": "Моника Райнер, АНП: По време на Председателството българското правителство ще успее да доведе до успешни резултати основни теми като миграция, сигурност и икономически растеж"}
{"url": "http://www.focus-news.net/news/2017/11/26/2460828/vitsepremierat-simeonov-shte-otkrie-razshirenata-vik-infrastruktura-na-gkpp-kalotina-na-27-noemvri.html", "text": "Заместник министър-председателят Валери Симеонов ще открие разширената и обновена ВиК инфраструктура на ГКПП Калотина в понеделник, 27 ноември, в 11.00 часа. Това съобщиха от правителствената информационна служба.\r\nРеконструирани са помпените станции „Нишава“ и „с. Калотина“, водопровод и донапорни резервоари, което ще обезпечи снабдяването с питейна вода и санитарно-битови нужди на граничния пункт. Незавидното състояние на ГКПП Калотина беше установено на 21.09.2017 г. при посещение на вицепремиера Симеонов в Димитровград, Сърбия, по повод празника на града, както и за среща с вицепремиера на Сърбия Расим Ляич и българската общност.\r\nСтроително-монтажните работи бяха извършени в спешен порядък и бе окончателно решен проблемът с хроничния недостиг на вода в целия район.\r\nЩе присъстват още областният управител на София област Илиян Тодоров, директорът на Агенция „Митници“ Георги Костов, комисар Светлан Кичиков, директор на ГД „Гранична Полиция“ и Никола Нитов, управител на ВиК, София област.", "date": "2017.11.26", "title": "Вицепремиерът Симеонов ще открие разширената ВиК инфраструктура на ГКПП Калотина на 27 ноември"}
{"url": "http://www.focus-news.net/news/2017/11/26/2460829/fox-news-turizmat-v-gartsiya-belezhi-sashtestven-rast-tazi-godina.html", "text": "Туристическият сектор в Гърция е отбелязал ръст в размер на 7% от началото на годината, съобщава Fox News. Това е добра новина за гръцката икономика, тъй като всяко пето работно място в Гърция е в сектора на туризма. \r\n„2017  е годината, когато оставихме кризата зад гърба си“, каза Дикеос Калавридинос, базиран в Атина туристически агент. По думите му, гръцките дестинации привличат все повече туристи. Той подчерта, че Атина е един от най-безопасните градове в света, докато в други европейски градове терористични атентати отблъскват туристите. Нестабилността в Турция също допринася за съживяването в сектора. Калина Жекова", "date": "2017.11.26", "title": "Fox News: Туризмът в Гърция бележи съществен ръст тази година"}
{"url": "http://www.focus-news.net/news/2017/11/26/2460830/dara-marfi-enp-sotsializmat-v-balgariya-ne-raboti-mozhe-da-uspee-provezhdanata-ot-gerb-politika-v-interes-na-horata.html", "text": "Социализмът в България не работи – може да успее провежданата от ГЕРБ политика в интерес на хората. Това каза зам.-председателят на ЕНП Дара Мърфи по време на Четвъртото редовно отчетно-изборно делегатско национално събрание на ГЕРБ, предаде репортер на Агенция „Фокус“. Мърфи благодари за поканата да присъства на Четвърто национално събрание на ГЕРБ. „Като ви приветствам от името на ЕНП, от цялото наше европейско семейство, искам да кажа, че за мен е огромна чест и удоволствие да работя с вас, да се срещам с вас, да обсъждаме регионални, национални и европейски въпроси, с които всички ние се сблъскваме. Бих искал да използвам тази възможност да поздравя г-н Бойко Борисов от името на нашия председател Жозеф Дол като един от най-важните членове на нашата партия и като министър-председател на България и да го поздравя с изборния успех“, поясни Мърфи. „Много сме щастливи, че през 2018 г. председателството на ЕС ще бъде в ръцете на България, в това число на партия ГЕРБ. Сигурни сме, че вашият опит ще помогне да се изправим пред предизвикателствата, пред които сме изправени във всички отделни държави в ЕС и като цяло в Европа“, поясни Мърфи. Зам.-председателят на ЕНП изрази радостта си, че председателството на ЕС ще бъде в ръцете на Бойко Борисов, който по думите му е човек, подкрепящ важните европейски ценности, като разбирателството, сътрудничеството и стремежът за съвместна работа. „За съжаление сте свидетели в България за това, че социализмът не работи, че там, където той се проваля - може да успее политика, която се провежда от ГЕРБ с ясна работа с предизвикателствата в интерес на хората. Ние сме свидетели, как в България по време на управлението на ГЕРБ ситуацията се подобрява и в икономиката, и в банковия сектор и във външния сектор“, допълни Мърфи и отечете, че политиката на ГЕРБ е в съзвучие на ЕНП. \r\nДеница КИТАНОВА", "date": "2017.11.26", "title": "Дара Мърфи, ЕНП: Социализмът в България не работи – може да успее провежданата от ГЕРБ политика в интерес на хората"}
{"url": "http://www.focus-news.net/news/2017/11/26/2460831/14-dushi-sa-raneni-pri-katastrofi-prez-izminaloto-denonoshtie-v-stranata.html", "text": "14 души са ранени при катастрофи през изминалото денонощие, съобщиха от пресцентъра на МВР. В страната са станали 8 пътнотранспортни произшествия, при които има един загинал и един с опасност за живота. На територията на столицата са станали  126 леки пътни инцидента.", "date": "2017.11.26", "title": "14 души са ранени при катастрофи през изминалото денонощие в страната"}
{"url": "http://www.focus-news.net/news/2017/11/26/2460832/ognyan-zlatev-predstavitelstvo-na-ek-v-balgariya-zadachata-na-predsedatelstvashtiya-saveta-na-es-e-da-bade-pochten-posrednik-mezhdu-razlichnite-politiki-koito-shte-badat-diskutirani.html", "text": "Задачата на председателстващия Съвета на ЕС е да бъде почтен посредник между различните политики, които ще бъдат дискутирани. Европредседателството има различна цел от тази да показва надмощието на една или друга политическа сила. Това каза в предаването „Неделя 150” на БНР Огнян Златев, ръководител на Представителството на ЕК в България. „Всяка една страна членка може да формулира своите национални приоритети по време на едно председателство, но така или иначе те са в синхрон с приоритетите на страните, които са в триото. В този смисъл приоритетите, които България е посочила, попадат в този синхрон”, обясни Златев. Той отбелязва, че много е важно, че страната ни поставя сред своите приоритети европейската перспектива на нашите съседи от Западните Балкани; политиките, свързани с увеличаване на производителността; с разширяване на възможностите младите хора да се интегрират по-добре на пазара на труда; приключването на преговорите за постигане на единен цифров пазар. „Това са все неща, които са започнали още преди нашето председателство и България има добрия шанс в рамките на европредседателство да напредне или дори да затвори някои от т.нар. досиета, по които се работи”, обясни Златев. По думите му, основната задача на всяка една страна, които председателства Съвета на ЕС, е да бъде почтен посредник между различните политики, които ще бъдат дискутирани и приключени в рамките на съответното европредседателството.\r\nПо отношение на приемането в ЕС на страни от Западните Балкани Огнян Златев уточни, че представителите на българското правителство, Брюксел и представителите на следващите председателства (Румъния и Австрия) говорят за европейска перспектива на страни от Западните Балкани, като за момента никой не говори за приемане. „Това, което правим в момента всички заедно (включително това е залегнало много ясно и в програмата на Българското европредседателство) да работим и да продължаваме да даваме ясните сигнали на страните от Западните Балкани, че те имат своето европейско бъдеще”, каза още Огнян Златев.", "date": "2017.11.26", "title": "Огнян Златев, Представителство на ЕК в България: Задачата на председателстващия Съвета на ЕС е да бъде почтен посредник между различните политики, които ще бъдат дискутирани"}
{"url": "http://www.focus-news.net/news/2017/11/26/2460833/afp-22-ma-dushi-sa-postradali-pri-chastichno-srutvane-v-noshten-klub-na-ostrov-tenerife.html", "text": "22-ма души пострадаха, след като част от пода на нощен клуб на испанския остров Тенерифе се срути, предаде AFP. \r\nИнцидентът е станал в около 2,30 часа местно време в заведение в Адехе, в югозападната част на острова. От местните власти посочват, че са рухнали около четири квадратни метра от пода и хората са пропаднали в мазето на сградата. \r\nСлужбите са евакуирали клуба, а 22-ма души са отведени в болница. Двама от пострадалите са с тежки травми. Сред ранените са двама френски граждани, белгиец и румънец. \r\nПолицията е започнала разследване. Калина Жекова", "date": "2017.11.26", "title": "AFP: 22-ма души са пострадали при частично срутване в нощен клуб на остров Тенерифе"}
{"url": "http://www.focus-news.net/news/2017/11/26/2460834/manfred-veber-enp-gerb-oznachava-badeshte-i-stabilnost.html", "text": "ГЕРБ означава бъдеще и стабилност. Това се посочва в поздравителен адрес от Манфред Вебер, председател на Групата на ЕНП в ЕП представен на Четвъртото редовно отчетно-изборно делегатско национално събрание, предаде репортер на Агенция „Фокус“. “Докато партиите от левия спектър се опитаха да отклонят България от европейския път, ГЕРБ запази проевропейската посока на страната“, заявява той. „Превърнахте бъдещето на Западните Балкани в основен приоритет по време на вашето Председателство“, се обръща Вебер към ГЕРБ.  „Благодаря за ценния ви принос за ежедневната работа на ЕП. Заедно сме силни и постигаме най-добрите резултати за България и Европа“, се казва още в поздравителния адрес на Вебер. \r\nПоздравителен адрес до ГЕРБ е изпратен и от председателя на ЕНП Джоузеф Дол. В него той заявява, че Бойко Борисов се е превърнал в най-успешния български политик, а ГЕРБ в най-значима политическа сила. „Обединена Европа има нужда от теб и ще продължаваме да разчитаме на теб. Бъди здрав, ЕНП е с теб“, се обръща Джоузеф Дол към Бойко Борисов. \r\nБиляна ИВАНОВА", "date": "2017.11.26", "title": "Манфред Вебер, ЕНП: ГЕРБ означава бъдеще и стабилност"}
{"url": "http://www.focus-news.net/news/2017/11/26/2460835/ministar-vladislav-goranov-zayavenite-po-vreme-na-predizbornata-kampaniya-rastove-na-ikonomikata-veche-sa-realnost.html", "text": "Заявените ръстове на икономиката по време на предизборната кампания вече са реалност. Това каза министърът на финансите Владислав Горанов на Четвъртото редовно отчетно-изборно делегатско национално събрание на ГЕРБ, предаде репортер на Агенция „Фокус“. “За тази година вероятно ще достигнем 100 млрд. лева нещо нечувано при влизането ни в ЕС“, посочи той. „Данъчната политика не бива да бъде променяна, ниските данъци макар да не са самоцел, показват отношението към управляваните“, коментира Горанов. „Отделният човек е по-важен от това ние да взимаме решения за доходите на хората, да харчим вместо тях“, обясни той. „Икономиката напредва с добри темпове, може и по-добре, но загубихме време, години на Прехода, цветът на нацията или емигрира или премина в нетрудоспособна възраст“, поясни Владислав Горанов. „Инвестицията във физическа инфраструктура е изключително важна, правим ги през цялото време и имаме много успехи. Инвестицията в човешкия капитал е вече дори закъсняла. Благодаря на ръководството, че се съгласи да изведе образованието в центъра на нашите политики“, заяви той. „Технологията на властта е това, което ни различава от опонентите ни. Не винаги сме били успешни, но винаги сме се връщали на власт, защото управляваме с отговорност и всеки път, когато намерим грешка търсим начин да я поправим“, обясни финансовият министър. „Не е важно да пазим нашите хора, а нашите хора трябва да пазят достойнството на партията. Обществото заслужава качествено управление“, каза още той. \r\nБиляна ИВАНОВА", "date": "2017.11.26", "title": "Министър Владислав Горанов: Заявените по време на предизборната кампания ръстове на икономиката вече са реалност"}
{"url": "http://www.focus-news.net/news/2017/11/26/2460836/zhelyo-boychev-bsp-shte-postavyame-vaprosite-i-aktualnite-problemi-na-balgarskoto-obshtestvo-i-shte-se-opitvame-da-davame-resheniya.html", "text": "БСП ще поставя въпросите и актуалните проблеми на българското общество и ще се опитва да дава решения. Това заяви зам.-председателят на ПГ на „БСП за България“ Жельо Бойчев пред БНР, съобщиха от пресцентъра на партията. Той подчерта, че по въпросите от национален интерес народните представители могат да намират съгласие, но опозицията ще реагира на часа на безобразията на властта. „Каквото и да стане в страната, ГЕРБ веднага скачат, че БСП е виновна. Но те управляват вече 9 години и в голяма степен носят отговорност в националната и местната власт“, допълни той. Като пример посочи програмата за саниране, където има много проблеми и БСП ги поставя от самото начало – когато е била гласувана, когато са били определяни средствата за нея на два пъти по 1 млрд. лв. „Искахме и разискване, и информация до къде е стигнала, какъв е нейният обхват и какво ще бъде нейното бъдеще. Поискахме сега анкетна комисия, защото 2 млрд. лв. са подписаните договори. Големият въпрос е как са изпълнявани тези договори, как са избирани фирмите и защо стана така, че тези пределни цени, с които стартира програмата, няколко пъти бяха намалявани, кой носи отговорност за това“, попита народният представител. Той обясни, че има разминаване между установяването на количеството и качеството на извършените строителни дейности. „Времето показа, че опасенията ни се оправдаха. Управляващите започнаха да правят нещо, без да знаят какво точно искат, каква цел гонят и стигнахме до тук. Програмата по същество е спряна – нови договори не се сключват. Най-вероятно ще бъдем свидетели на промени в условията, което ще постави хората в дискриминационни условия – едни ще са получили 100% финансиране, други – ще участват със средства, а трети – няма да получат нищо от програмата“, коментира Бойчев.  \r\n„Няма как да се очаква, защото има европредседателство, БСП да е тихичка и да забрави за проблемите на страната. Ще подкрепим решенията за председателството, ще участваме конструктивно в разговорите“, категоричен е зам.-председателят на левицата. Според него това е огромен шанс за страната ни и БСП ще се включи с редица инициативи. „Но това не е параван и никой не може да прави каквото си иска в страната, защото смята, че опозицията няма да поставя въпроси“, заяви Бойчев. \r\nПо повод приетото решение с пълно мнозинство в парламента, внесено от опозицията, с което се отказва България да признае вина по делото, водено от ЕК срещу страната ни, Жельо Бойчев коментира: „Това е добър пример за това, че можем да поставим интересите на страната на първо място и по важни въпроси да постигаме съгласие“. \r\n„Управляващите могат да подпишат решение за приватизацията на „Булгартранс газ“, но веднага ще им поискаме оставката“, каза още народният представител. По неговите думи за БСП контролът на държавата над националната газова инфраструктура е въпрос от национална сигурност и значение. „През нас се транзитират не малки обеми газ. С оглед на всички перспективи, за които сме се обединили, че искаме да развиваме, ако се изпусне контролът над газовото дружество, това е отказ от национален суверенитет“, подчерта той.  Бойчев припомни, че БСП има ясна и последователна позиция за строежа на АЕЦ „Белене“. „Ще направим скоро инициатива в НС за отмяна на решението от 2012 г.“, допълни той. \r\n„Изключително неуместно решение е субсидията на извънпарламентарните партии да стане 1 лв., а на парламентарно представените да остане 11 лв. Не сме подкрепили това решение“, каза още Бойчев. Според него по този начин се търси служебни резултати и победа. „Така се разчиства теренът и се правят опити да се натиква конкуренцията в ъгъла. Няма да подкрепим такова решение“, категоричен е той. Бойчев е на мнение, че това е тема на голям дебат, а не в рамките на бюджета. „Трябва да се коментира законът за политическите партии, където бяха ограничени доста възможности за финансиране, което е европейската практика, за да е ясен източникът на финансиране и се позволи това да става чрез държавния бюджет. Вижда се, че има слабости в тази система, с оглед на отчитането на тези средства. Но за мен няма съмнение, че европейският модел е този, защото когато се отреже такъв тип финансиране и то не е публично, се намират винаги начини за непрозрачни средства“, каза още Жельо Бойчев.", "date": "2017.11.26", "title": "Жельо Бойчев, БСП: Ще поставяме въпросите и актуалните проблеми на българското общество и ще се опитваме да даваме решения"}
{"url": "http://www.focus-news.net/news/2017/11/26/2460837/pregled-na-mezhdunarodnite-novini-do-13-chasa-agentsiya-fokus.html", "text": "22-ма души пострадаха, след като част от пода на нощен клуб на испанския остров Тенерифе се срути, предаде AFP. \r\nИнцидентът е станал в около 2,30 часа местно време в заведение в Адехе, в югозападната част на острова. От местните власти посочват, че са рухнали около четири квадратни метра от пода и хората са пропаднали в мазето на сградата. \r\nСлужбите са евакуирали клуба, а 22-ма души са отведени в болница. Двама от пострадалите са с тежки травми. Сред ранените са двама френски граждани, белгиец и румънец. \r\nПолицията е започнала разследване. Хиляди туристи останаха блокирани на индонезийския остров Бали, след като десетки полети бяха отменени заради изригване на вулкана Агунг, предаде AFP. В неделя сутринта местно време вулканът изхвърли стълб от дим и пепел на височина от 4000 метъра. Във връзка с това са отменени най-малко 28 полета, съобщи говорител на летището на индонезийския остров. Нарушенията в работата на летището засягат около 2000 пътници, повечето от които туристи от Австралия. \r\nПо-рано тази седмица вулканът изригна за пръв път за последните 50 години. Местните власти заявиха, че няма опасност за туристите в Бали, с изключение на зоната в радиус от 7,5 км около вулкана. \r\nНад 140 000 напуснаха домовете си през последните месеци, когато вулканолози засякоха активизиране. При последното изригване на Агунг през 1963 г. загинаха близо 1600 души. Лидерът на Християнсоциалния съюз (ХСС) Хорст Зеехофер призова за формирането на нова широка коалиция със Социалдемократическата партия. В интервю за Bild am Sonntag Зеехофер заяви, че такъв алианс е най-добрият вариант за Германия и такова правителство би имало има по-добри перспективи в сравнение с тези пред евентуалната ямайска коалиция – между блока ХДС/ХСС, Свободните демократи и Зелените, или правителство на малцинството. \r\nГерманският политик обаче предупреди социалдемократите, че не трябва да залагат неизпълними изисквания за продължаването на работата на коалицията. Лондонската полиция разпита двама мъже във връзка със спора, създал масова паника в метростанция Oxford Circus в центъра на британската столица, предаде BBC. Мъжете, на възраст 21 и 40 години, са се явили в полицейски участък доброволно, след като властите разпространиха снимките им. Разследването на инцидента продължава. \r\n16 души бяха ранени при паническо бягство след слух за стрелба на платформата на метростанцията по централната линия на метрото. \r\nНяма доказателства, че е било използвано оръжие, посочват от полицията. Седем предполагаеми членове на „Ал Кайда“ са загинали при удар на безпилотен самолет в Йемен, предаде AFP. От местните власти посочват, че летателният апарат, който е нанесъл удара по три автомобила в провинция Байда, най-вероятно принадлежи на американската армия. \r\nВашингтон смята базираната в Йемен групировка „Ал Кайда на Арабския полуостров“ за най-опасното крило на групировката. \r\nАмериканските удари по ислямистки цели в Йемен се интензифицираха, след като Доналд Тръмп встъпи длъжност като президент на САЩ през януари тази година. \r\n„Ал Кайда на Арабския полуостров“ процъфтява в хаоса на гражданската война в Йемен, в която подкрепяното от Саудитска Арабия правителство се бори срещу движението на хутите, контролиращо столицата Сана. \r\nНад 8700 души са загинали в конфликта след намесата на ръководената от Рияд международна коалиция на страната на правителството през март 2015 г. \r\nДжихадистката групировка „Ислямска държава“ също извърши няколко смъртоносни нападения в страната. Миналия месец САЩ оповестиха, че са ликвидирали десетки бойци на „Ислямска държава“ в тренировъчни лагери в йеменската провинция Байда. Активисти на ислямистка партия подновиха сблъсъците със силите за сигурност в околностите на пакистанската столица, Исламабад, предаде Reuters. Протестиращите са опожарили няколко автомобила, преди да се върнат в протестния лагер, който окупират от две седмици. \r\nВ събота няколко хиляди полицаи и членове на паравоенна милиция се опитаха да разпръснат седящия протест, който блокира главния път, свързващ Исламабад със съседния Равалпинди. Според информация на местните медии, шестима души са загинали при възникналите сблъсъци, а над 150 са ранени, включително 80 членове на силите за сигурност. На-малко двама души са загинали, а десетки са ранени в резултат на експлозия в източния пристанищен китайски град Нинбо, предаде BBC. Взривът е станал в завод в индустриалната зона на града в около 09,00 часа местно време. Той е причинил срутване на околните сгради. Полицията е започнала разследване на инцидента. Туристическият сектор в Гърция е отбелязал ръст в размер на 7% от началото на годината, съобщава Fox News. Това е добра новина за гръцката икономика, тъй като всяко пето работно място в Гърция е в сектора на туризма. \r\n„2017  е годината, когато оставихме кризата зад гърба си“, каза Дикеос Калавридинос, базиран в Атина туристически агент. По думите му, гръцките дестинации привличат все повече туристи. Той подчерта, че Атина е един от най-безопасните градове в света, докато в други европейски градове терористични атентати отблъскват туристите. Нестабилността в Турция също допринася за съживяването в сектора. 31 тела са открити след потъването на две лодки с мигранти в Средиземно море близо до западното крайбрежие на Либия, предаде Reuters. 200 оцелели са били спасени от бреговата охрана и отведени обратно на пристанището в Триполи. Лодките са потънали в събота близо до Гарабули, източно от Триполи. Сред загиналите има няколко деца. \r\nЛибия е главната отправна точка на повечето африкански мигранти, опитващи се да пресекат Средиземно море, за да достигнат Европа. Трафикантите обикновено ги товарят на нестабилни надуваеми лодки, които често се пукат или потъват. \r\nПовечето мигранти са спасявани от международни кораби и отвеждани в Италия, която е приела над 115 000 души от началото на годината. Въпреки това все повече от заелите се с опасното пътешествие биват прихващани от либийската брегова охрана и връщани обратно.", "date": "2017.11.26", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/11/26/2460838/plovdiv-okolo-73-000-dushi-sa-posetili-prirodonauchniya-muzey-ot-nachaloto-na-2017-godina.html", "text": "Около 73 000 души са посетили Природонаучния музей в Пловдив от началото на 2017 година. Това каза за Радио „Фокус“ – Пловдив Светлозара Казанджиева от пресцентъра на музея. По думите й през последните 2 години се наблюдава сериозен ръст на посещаемостта. „Преди 2 години Природонаучният музей претърпя основен ремонт. Експозициите ни постоянно се обновяват и подобряват. Преди 2 месеца отворихме новата зала „Тропик“ с живи пеперуди. Тук могат да се видят тропически видове пеперуди, представени в естествена среда, където се поддържат специфичните условия за тяхното съществуване. До момента, за 2 месеца, сме имали над 4 000 посетители в тази зала. Надявам се, че броят ще нараства, тъй като ние постоянно обновяваме експозицията, поръчваме различни и по-интересни нови видове“, коментира Казанджиева. \r\nНай-голям е интересът на посетителите към новите придобивки на музея: залата с живи пеперуди „Тропик“ и 3D-филмът, който отскоро се прожектира в Планетариума. „Надявам се за в бъдеще интересът на посетителите да бъде насочен към всичките ни експозиции“, каза Светлозара Казанджиева. По думите й в момента терариумът в музея също претърпява основен ремонт и до края на годината трябва да е готов, с нови животни. Самите терариуми се ремонтират така, че да представят по-добре местообитанията на животните. Ще има също нов аквариум с живи медузи. „Работим за подобряването на Природонаучния музей във всяка една сфера“, подчерта Казанджиева.\r\nТони МИХАЙЛОВ", "date": "2017.11.26", "title": "Пловдив: Около 73 000 души са посетили Природонаучния музей от началото на 2017 година"}
{"url": "http://www.focus-news.net/news/2017/11/26/2460839/gl-sekretar-mladen-marinov-zasilvaneto-na-kontrola-ne-e-reshenie-sreshtu-katastrofite-po-patishtata.html", "text": "Засилването на контрола не е решение срещу катастрофите по пътищата, необходимо е и промяна на културата на водачите, коментира в предаването \"Неделя 150\" по БНР главният секретар на МВР Младен Маринов. \"Аз лично смятам че само и единствено засилване на контрола не е решение на този проблем. Основната част от нарушенията, които констатираме, знаете до момента от началото на годината имаме над 850 хиляди констатирани нарушения, правим всичко възможно да се повиши събираемостта на глобите, които са генерирани в тези нарушения. Основното, което нарушават хората, това са ограниченията на скоростта. Натъкваме се на случаи, които са доста притеснителни с хора, които, включително над 11 000 лева генерирали глоби от нарушения. Има и хора, които за първи път нарушават, но има и сериозен процент, които са рецидивисти на пътя. Близо 100 водачи на ден се водят в районните управления за прилагане на принудителни административни мерки, свързани със спиране на моторното превозно средство от движение след извършване на тежки нарушения, така че това нещо е в действие. Но така или иначе, виждате, натъкваме се пак на груби нарушения, които водят до трагедии\", обясни той.\r\n\"Отговорността е обща на всички обща институции, включително и отговорност на хората, които натискат газта и държат волана. Нашата отговорност ние си я поемаме ежедневно, виждате, че когато станат такива пътнотранспортни произшествия и  това влезе във фокуса на обществото, основно излизат колегите и ние от МВР. Просто трябва да разберете че културата на участниците в движението трябва да се повиши\", каза още той.\r\nМаринов коментира и мерките за сигурност във връзка с европредседателството: \"Наистина полицейското присъствие ще е засилено, там където ще бъдат провеждани мероприятия предателството, до известна степен ще има затруднения и за гражданите. Казвам, тези мерки не са и единствено за председателството,  като цяло държавата ще е в световния фокус и всички погледи ще са насочени към България. Естествено, това води до известна опасност за всички останали граждани. Естествено, когато се наложи, ще има и по-тежко въоръжени полицаи,  такива които да бъдат готовност и да реагират ако има усложняване на обстановката\".", "date": "2017.11.26", "title": "Гл. секретар Младен Маринов: Засилването на контрола не е решение срещу катастрофите по пътищата"}
{"url": "http://www.focus-news.net/news/2017/11/26/2460840/the-sunday-times-tereza-mey-se-dogovorila-s-es-smetkata-za-brekzit-da-ostane-tayna.html", "text": "Премиерът на Великобритания Тереза Мей се е договорила с Европейския съюз размерът на сметката за Брекзит, която ще надхвърли 40 млрд. паунда, да остане тайна, съобщи The Sunday Times. \r\nПо данни на изданието, Мей е уверила европейските си колеги, че нейното правителство е готово да заплати по-голяма сума за излизането си от ЕС, за да може на заседанието на Европейския съвет през декември да започне обсъждане на нова търговска сделка между Лондон и Брюксел. „В споразумението за Брекзит няма да има цифри“, заяви високопоставен източник от ЕС пред изданието. \r\nНа срещата на Европейския съвет конкретните ангажименти на Великобритания пред ЕС няма да фигурират в цифри, за да се избегне политически шум, отбелязва ежедневникът.  Калина Жекова", "date": "2017.11.26", "title": "The Sunday Times: Тереза Мей се договорила с ЕС сметката за Брекзит да остане тайна"}
{"url": "http://www.focus-news.net/news/2017/11/26/2460841/dimitar-nikolov-gerb-postignahme-kolosalni-uspehi-po-otnoshenie-na-mestnata-vlast.html", "text": "Постигнахме колосални успехи по отношение на местната власт. Това каза заместник-председателят на ПП ГЕРБ и кмет на Община Бургас Димитър Николов по време на Четвъртото редовно отчетно-изборно делегатско национално събрание на партията, предаде репортер на Агенция „Фокус“. „В първите години, когато навлизаше в регионите на месната власт, ГЕРБ подхождаше на сляпо. Не винаги намирахме точния и верния човек“, каза Николов и изтъкна, че ГЕРБ е постигнала колосални успехи по отношение на местната власт през последните години. Кметът на Бургас отчете, че на последните местни избори ГЕРБ е постигнала рекорден успех с кметове и общински съветници. „На места момчетата и момичетата си вършат работата и хората го разбират“, каза той и изрази убедеността си, че резултатът на местните избори през 2019 г. ще се увеличи. Димитър Николов попита дали страната ни е успяла да постигне максимума по отношение на усвояването на средствата от еврофондовете. „Постигна ли се кохезията в България? Отговорът е категорично, позитивно да“, заяви Николов. Той отчете, че само през първия период проектите на местната власт, които са били подготвени, защитени, подписани, изпълнени и разплатени са 4 225 за 8,1 млрд. лв. „През новия програмен период до този момент са подписани и подготвени 2 000 проекта за 4,2 млрд. лв.“, допълни Николов. Той посъветва делегатите на Четвъртия конгрес да се научат да се спират и да обясняват това, което е свършено, както и да се дава възможност на гражданите да питат и да дават съвети. Според него посоката на развитие е вярна, а тя е успехът на България. \r\nДеница КИТАНОВА", "date": "2017.11.26", "title": "Димитър Николов, ГЕРБ: Постигнахме колосални успехи по отношение на местната власт"}
{"url": "http://www.focus-news.net/news/2017/11/26/2460842/zam-ministar-denitsa-nikolova-shte-predstavi-balgariya-v-tretoto-izdanie-na-foruma-gradove-v-kralstvo-niderlandiya.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще вземе участие в Третия форум „Градове”, организиран от Европейската комисия, съобщиха от пресцентъра на МРРБ. Той ще се проведе на 27 и 28 ноември в Ротердам, Кралство Нидерландия.\r\nФорумът CITIES 2017 - „Заедно работим за по-добри градове” е събитие на високо равнище, обединяващо ключови заинтересовани страни от европейско, национално и местно ниво, на което ще бъдат дискутирани теми, свързани с напредъка в градоустройствения дневен ред на ЕС, градското измерение на политиката за сближаване, както и напредъкът и предизвикателствата, свързани с прилагането на международни споразумения като Дневния ред за устойчиво развитие за 2030 г. и Новия дневен ред за градовете.\r\nПрограмата на събитието включва обмен на добри практики между заинтересованите страни по отношение на партньорствата на Програмата за развитие на градовете за ЕС. Дневният ред на форума включва и обсъждане на въпроси, свързани с тенденциите и моделите в урбанизацията, интегрираното градоустройствено планиране и прехода към интелигентни устойчиви градове.", "date": "2017.11.26", "title": "Зам.-министър Деница Николова ще представи България в третото издание на форума „Градове” в Кралство Нидерландия"}
{"url": "http://www.focus-news.net/news/2017/11/26/2460843/yordanka-fandakova-gerb-horata-ni-vyarvat-ne-zashtoto-ne-mozhem-da-sgreshim-a-zashtoto-mozhem-da-go-priznaem-da-prodalzhim-napred-i-da-rabotim.html", "text": "Хората ни вярват, не защото не можем да сгрешим, а защото можем да го признаем, да продължим напред и да работим. Това каза зам.-председателят на ГЕРБ и кмет на София Йорданка Фандъкова на Четвъртото редовно отчетно-изборно делегатско национално събрание на партията, предаде репортер на Агенция „Фокус“. „Нито София, нито България има време за губене. Трябва да сме с отворени уши и очи за критиките, но не трябва да се обезсърчаваме да работим“, заяви тя. „В София продължаваме да работим с бързи темпове, промяната е безспорна, но изисква непрекъсната и упорита работа“, посочи Йорданка Фандъкова. „С подкрепата на ЕК и правителството, личната подкрепа на Бойко Борисов и средствата от бюджета на СО гарантираме развитието на важния проект за метрото“, обясни кметът. „Всяка година София се превръща в строителна площадка, но ако искаме да наваксаме годините на разруха трябва да продължаваме да работим упорито. Наложихме темп на строителство и развитие, каквото градът не познава отдавна“, коментира Йорданка Фандъкова. „Има много неща, които не сме направили и много работа. Когато се работи се допускат и грешки, не сме безгрешни и идеални. Никога не съм крила проблемите, говоря за тях открито. Важното е, че изисквам тези грешки и пропуски да бъдат премахвани“, каза още кметът.\r\nБиляна ИВАНОВА", "date": "2017.11.26", "title": "Йорданка Фандъкова, ГЕРБ: Хората ни вярват, не защото не можем да сгрешим, а защото можем да го признаем, да продължим напред и да работим"}
{"url": "http://www.focus-news.net/news/2017/11/26/2460844/inzh-vasiliy-marinkovski-yuzdp-otchitame-tezhak-pozharoopasen-sezon.html", "text": "Тежък пожароопасен сезон отчитат от Югозападно държавно предприятие. Това каза за Радио „Фокус“ – Пирин инж. Василий Маринковски, началник отдел в предприятието. По думите му най-тежката огнена стихия през лятото на 2017 г. е бил пожарът в Кресна и Симитли, като дори в Кресна бяха два. „Там ситуацията наистина беше много тежка – стигна се до обявяване на бедствено положение. Все пак мисля, че се справихме доста добре“, каза още инж. Маринковски.\r\nТой коментира още, че макар през зимата да няма опасност от пожари на открито, то служителите на Югозападно държавно предприятие продължават дейността си по опазване на горския фонд от природни бедствия и през зимата. „Във всяко едно териториално поделение – Държавно горско или Държавно ловно стопанство ние имаме поне по двама, а в момента правим курс на обучение за служители, които да имат правоспособност „дървосекачи-мотористи“. Имаме сформирани екипи и при подаване на сигнал от Агенция „Пътна инфраструктура“, КАТ, полиция или общини, имаме готовност незабавно да реагираме и да се включим в действия по освобождаване на пътища от паднали дървета“, уточни инж. Маринковски. Той отбеляза, че предприятието вече е в пълна готовност да реагира и да помага на всички органи при почистването на повредена дървесина.\r\nЛивия НИНОВА", "date": "2017.11.26", "title": "Инж. Василий Маринковски, ЮЗДП: Отчитаме тежък пожароопасен сезон"}
{"url": "http://www.focus-news.net/news/2017/11/26/2460845/chetvartiyat-kongres-na-gerb-be-obyaven-za-legitimen-s-kvorum-ot-1084-delegati.html", "text": "От 1200 делегати на  най-висшия форум на ГЕРБ са се регистрирали 1084 души, което прави Четвъртият конгрес на партията легитимен. Това съобщи председателстващият организационната част на заседанието  на Четвъртия конгрес на ГЕРБ Цветомир Паунов, предаде репортер на Агенция „Фокус“. Делегатите приеха дневен ред на събранието, който включва 7 точки: отчет на Изпълнителната комисия на партията, отчет на Контролната комисия, избор на членове на Изпълнителната комисия, избор на председател на ПП ГЕРБ,  избор на заместник-председатели на ПП ГЕРБ и членове на Контролната комисия. Дневният ред  включва и 7-а точка Разни. Програмата за работа бе утвърдена  единодушно с 1084 гласа „за“.\r\nДеница КИТАНОВА", "date": "2017.11.26", "title": "Четвъртият конгрес на ГЕРБ бе обявен за легитимен с кворум от 1084 делегати"}
{"url": "http://www.focus-news.net/news/2017/11/26/2460846/yordan-yordanov-kmet-na-selo-ahmatovo-ochakva-se-neizpolzvaema-sgrada-na-bivsheto-uchilishte-v-seloto-da-se-prevarne-v-dom-za-vazrastni-hora.html", "text": "Очаква се неизползваема сграда на бившето училище в село Ахматово, Община Садово, да се превърне в Дом за възрастни хора. Това каза за Радио „Фокус“ – Пловдив кметът на населеното място Йордан Йорданов. По думите му въпросната стара сграда е масивна и е изградена от бетон и тухли. „Тя е на 2 етажа и е с около 27 – 28 помещения, част от които са доста големи и просторни. Едното е било физкултурен салон, другото – библиотека с читалня, третото – учителска стая, а другите – класни стаи. Има 7 помещения за тоалетни и бани. Ние имаме намерение да превърнем сградата в социално заведение за възрастни хора, но нещата не зависят само от нас. Срещахме се с фондации, идваха тук да замерват въздуха и установиха, че е с много добри показатели. Хареса им обстановката, също и района около бившето училище. Наблизо има гора, много зелени площи. Очакваме решението на ръководствата на въпросните фондации“, обясни Йордан Йорданов. Той посочи, че преди време една от сградите на училището е преустроена и превърната в Център за настаняване от семеен тип за лица с умствена изостаналост.\r\nТони МИХАЙЛОВ", "date": "2017.11.26", "title": "Йордан Йорданов, кмет на село Ахматово: Очаква се неизползваема сграда на бившето училище в селото да се превърне в Дом за възрастни хора"}
{"url": "http://www.focus-news.net/news/2017/11/26/2460847/afp-19-tsivilni-sa-zaginali-pri-udari-na-siriyskite-pravitelstveni-sili-v-iztochna-guta.html", "text": "19 цивилни са загинали при удари на сирийските правителствени сили в Източна Гута, предаде AFP и посочва, че районът попада в т.нар. зона на деескалация, създадена съгласно споразумението, подписано между Русия, Иран и Турция. \r\nПо данни на Сирийската обсерватория за човешки права, в неделя самолети на сирийската армия са нанесли удари по Месадра и Мадира, в резултат на което са загинали 17 мирни граждани. Други двама цивилни са загинали в резултат на артилерийски обстрел в Дума. Директорът на Обсерваторията Рами Абдел Рахман заяви, че броят на загиналите може да се увеличи, тъй като няколко от ранените са в критично състояние. \r\nНад 100 души са загинали при бомбардировки на сирийските правителствени сили в Източна Гута за последните две седмици. \r\nРайонът, който е под контрола на силите на опозицията, се сблъсква с тежка хуманитарна криза заради обсадата на режима. Хуманитарният достъп там остава ограничен въпреки създаването на зони на деескалация. ООН по-рано определи Източна Гута като „епицентър на страданията“ в Сирия.Калина Жекова", "date": "2017.11.26", "title": "AFP: 19 цивилни са загинали при удари на сирийските правителствени сили в Източна Гута"}
{"url": "http://www.focus-news.net/news/2017/11/26/2460848/tsvetan-tsvetanov-gerb-za-poslednite-3-godini-sme-uvelichili-chlenovete-si-s-10-hilyadi-chlenstvoto-v-gerb-ne-e-privilegiya-a-otgovornost.html", "text": "Днес членовете ни са 93 506, което означава, че за последните 3 години сме увеличили членовете си с 10 хиляди. Това означава, че се движим в правилната посока. Това каза председателят на ПГ на ГЕРБ и зам.-председател на партията Цветан Цветанов на Четвъртото редовно отчетно-изборно делегатско национално събрание, предаде репортер на Агенция „Фокус“. „Членството в ГЕРБ не е привилегия, а отговорност“, заяви той. „ГЕРБ е партията, която дава възможност на младите да имат равен шанс за развитие. Най-младият евродепутат Андрей Новаков и най-младият депутат Георг Георгиев бяха от ГЕРБ“, посочи Цветан Цветанов. „За тригодишния период, който отчитаме днес, имаме над 2000 нови членове в МГЕРБ“, уточни той. „В Старейшини ГЕРБ има може би най-много академици и професори с необходимия житейски опит, който ни дава предимство пред всички останали“, коментира зам.-председателят на ГЕРБ. „Когато една партия има над 93 хил. членове всеки трябва да носи отговорност за действията си. Всеки може да допринесе, както за авторитета, така и за лошия авторитет на една партия“, каза още той.\r\nБиляна ИВАНОВА", "date": "2017.11.26", "title": "Цветан Цветанов, ГЕРБ: За последните 3 години сме увеличили членовете си с 10 хиляди - членството в ГЕРБ не е привилегия, а отговорност"}
{"url": "http://www.focus-news.net/news/2017/11/26/2460849/pazardzhik-domat-muzey-na-rodopskata-tesnolineyka-veche-e-sas-zimno-rabotno-vreme.html", "text": "Домът музей на родопската теснолинейка, който се намира на нефункциониращата гара „Цепина”, вече е със зимно работно време, съобщи за Радио „Фокус” – Пазарджик Кристиян Ваклинов от Сдружение „За теснолинейката”. Музеят е отворен само събота и неделя от 09.15 до 14.15 часа. В музея са представени над 120 снимки на родопското влакче през годините. „Сградата е ремонтирана и възстановена изцяло с доброволен труд на над 20 души в продължение на две години. Музеят има за цел да популяризира стогодишната история на теснопътната жп линия и по този начин да привлича последователи към каузата за опазване на последната такава жп линия у нас”, обясни Ваклинов. \r\nПрез 2017 година се навършват 101 години от идеята за построяване на Малкото влакче и 91 години откакто то е факт. Влакчето със 760 мм междурелсие от Септември до Добринище свързва Горнотракийската низина, Родопите, Рила и Пирин по 125-километров тесен железен път.\r\nАлбена ЖИЛЕКОВА", "date": "2017.11.26", "title": "Пазарджик: Домът музей на родопската теснолинейка вече е със зимно работно време"}
{"url": "http://www.focus-news.net/news/2017/11/26/2460850/cnn-atentatat-na-sinayskiya-poluostrov-e-bil-izvarshen-ot-desetki-mazhe-s-voenni-uniformi-i-avtomati.html", "text": "Атентатът в джамия на Синайския полуостров е бил извършен от десетки мъже с военни униформи и автомати, предаде CNN, като се позова на местните власти. \r\nНападателите, които са наброявали между 25 и 30 души са пристигнали пред суфистката джамия Бир ал Абед в северната част на полуострова с джипове. Някои от тях са били с маски на лицата, а най-малко един е носил знамето на „Ислямска държава“, казаха от прокуратурата на Египет. \r\nТе са се разположили пред входовете на сградата малко преди да се чуят взривове, след което са открили стрелба по хората, напускащи джамията. \r\nПо последни данни, в резултат на нападението са загинали 305 души, включително 27 деца, а 128 души са ранени. Калина Жекова", "date": "2017.11.26", "title": "CNN: Атентатът на Синайския полуостров е бил извършен от десетки мъже с военни униформи и автомати"}
{"url": "http://www.focus-news.net/news/2017/11/26/2460851/plovdiv-prez-2018-g-v-prirodonauchniya-muzey-shte-otvori-vrati-zala-s-dinozavri-v-realni-razmeri.html", "text": "През 2018 г. в Природонаучния музей в Пловдив ще отвори врати зала с динозаври в реални размери. Това каза за Радио „Фокус“ – Пловдив Светлозара Казанджиева от отдел „Връзки с обществеността“ на музея. По думите й динозаврите ще се движат и ще издават характерни звуци. „Те ще се помещават в зала „Лотос“, където в момента имаме временна експозиция с отровни влечуги. Смятаме да изградим нещо като „Джурасик парк“ в музея през следващата година“, обясни Казанджиева. \r\nБъдещите планове за развитие на Природонаучния музей в Пловдив са мащабни. „До края на годината, се надявам, да сме завършили един проект с интерактивни модули. Във всяка зала ще има таблети, върху които хората ще могат да кликат и да виждат повече информация за всеки един от експонатите. В момента това активно се подготвя. Участваме и в проект, с който ще бъдат инсталирани устройства, които се наричат „бийкъни“. По този начин всеки един посетител с мобилно устройство ще може да получава цялата информация за експонатите ни и да се запознава с нея на собственото си устройство. Тази система е разпространена в много от музеите в чужбина. Като цяло много работим върху това да дигитализираме информацията, която имаме, за да може тя да бъде по-леснодостъпна за хората. Другото, за което кандидатстваме, е проект по програма „LIFE“, който ще е свързан със защитените местообитания по „Натура 2000“, обясни Светлозара Казанджиева. Тя добави, че се работи активно и по проект, наречен „Музеят оживява“, където, също чрез дигитализиране, някои от експозициите ще бъдат представени със светлина и звук. „Целта е да може те да бъдат по-живи и по този начин по-атрактивни за посетителите“, каза още Казанджиева.\r\nТони МИХАЙЛОВ", "date": "2017.11.26", "title": "Пловдив: През 2018 г. в Природонаучния музей ще отвори врати зала с динозаври в реални размери"}
{"url": "http://www.focus-news.net/news/2017/11/26/2460852/tsvetan-tsvetanov-gerb-uspya-da-napravi-politika-za-vsyako-edno-naseleno-myasto-tova-e-silata-na-partiyata.html", "text": "ГЕРБ успя да направи политика за всяко едно населено място - това е силата на партията. Това каза заместник-председателят на ГЕРБ и председател на парламентарната група на партията Цветан Цветанов, по време на Четвъртото редовно отчетно-изборно делегатско национално събрание, предаде репортер на Агенция „Фокус“. Той коментира, че изграждането на една партия и нейният силен импулс, е местната власт. По думите му чрез местната власт реалните политики стигат до хората. „Точно затова, когато бяхме на изборите за местна власт, ние се нуждаехме от убедителна победа. ГЕРБ за пореден път участваше самостоятелно, защото знаем, че трябва да имаме своята идентичност и своята енергия“, каза  заместник-председателят на ГЕРБ. Той отчете, че през 2015 г. най-силният момент в чисто организационно естество са били пълните листи за общински съветници в цялата страна. Цветанов коментира, че с резултатите от 130 кметове на местните избори през 2015 г. са дали възможност ГЕРБ да представлява 5, 5  млн. български граждани.  „Най-важното в 2015 г. е че успяхме да покрием цялата страна с представителност. Успяхме да затвърдим добрите резултати в местните региони, което даде възможност да бъдем единствената алтернатива там. БСП ги няма“, посочи Цветанов. Той изрази убедеността си, че през 2019 г. в смесените райони на Кърджалийска област, ГЕРБ ще има първите кметове на общини. Според него, когато се говори за малките градове и малките населени места за живеене, трябва да се отчита, че генераторът на истинската и реална промяна, са областните кметове. По отношение на победите на частичните избори, Цветанов заяви, че с тях ГЕРБ показва своята сила.\r\nДеница КИТАНОВА", "date": "2017.11.26", "title": "Цветан Цветанов: ГЕРБ успя да направи политика за всяко едно населено място - това е силата на партията"}
{"url": "http://www.focus-news.net/news/2017/11/26/2460853/avtomobil-se-e-vryazal-v-grupa-peshehodtsi-v-germanskiya-grad-kukshafen.html", "text": "Автомобил се е врязал в група пешеходци в германския град Куксхафен във федералната провинция Долна Саксония, съобщи в Туитър полицията в Олденбург. В резултат на инцидента са пострадали шестима души. Един от пострадалите е в тежко състояние. \r\nАвтомобилът е бил управляван от мъж, той е задържан. Засега обстоятелствата около инцидента са неизвестни. От полицията посочват, че към момента няма признаци, че става дума за терористичен акт. Калина Жекова", "date": "2017.11.26", "title": "Автомобил се е врязал в група пешеходци в германския град Куксхафен"}
{"url": "http://www.focus-news.net/news/2017/11/26/2460854/sofiya-avtobus-e-goryal-kray-ihtiman-na-am-trakiya.html", "text": "Автобус се е запалил край Ихтиман на АМ „Тракия“ в посока Пловдив. Това съобщиха за Агенция „Фокус“ от пресцентъра на МВР.  Сигналът за инцидента е подаден около 01.00 часа. Автобусът се е запалил в движение, пътниците са били свалени. Няма пострадали. Образувано е досъдебно производство.", "date": "2017.11.26", "title": "София: Автобус е горял край Ихтиман на АМ „Тракия“"}
{"url": "http://www.focus-news.net/news/2017/11/26/2460855/inzh-vasiliy-marinkovski-yuzdp-ot-pozhara-mezhdu-simitli-i-kresna-sa-zasegnati-okolo-15-hil-dka-teritoriya-povredenata-darvesina-e-okolo-100-hil-kub-metra.html", "text": "Цялата площ на пожара, който през август месец тръгна от района на Симитли и изпепели хиляди декари до Кресна, вече е обходена, инвентаризирана и описана. Това каза за Радио „Фокус“ – Пирин инж. Василий Маринковски, началник отдел в Югозападно държавно предприятие. По думите му от огъня са засегнати около 15 хил. декара, от които 13 хил. са горска територия. „Опожарената и овъглена дървесина е в размер на около 100 хил. кубически метра“, каза още инж. Маринковски. \r\nОще в началото на месец октомври е започнало разчистването на района от повредената дървесина. „От тези 100 хил. куб. метра, които споменах, около 45 хиляди куб. метра вече са предоставени на фирми, които реално работят и реализират дървесина с цел освобождаване на тези площи от опожарената дървесина. След това ще започнем подготовка за тяхното залесяване“, отбеляза инж. Маринковски. Експертът подчерта, че ръководството на Югозападно държавно предприятие предприе е предприело мерки като освен фирмите в района на Благоевградска област, е информирало и фирми в целия регион, които са откликнали и са се включили в освобождаването на площите. „Всички тези фирми проявиха разбиране и много активно се включиха в дейностите по добиване на дървесина и освобождаване на площите“, заяви инж. Маринковски.\r\nЛивия НИНОВА", "date": "2017.11.26", "title": "Инж. Василий Маринковски, ЮЗДП: От пожара между Симитли и Кресна са засегнати около 15 хил. дка територия, повредената дървесина е около 100 хил. куб. метра"}
{"url": "http://www.focus-news.net/news/2017/11/26/2460856/tsvetan-tsvetanov-gerb-silata-na-parlamentarnata-ni-grupa-dava-garantsiya-za-uspeshniya-4-godishen-mandat-na-boyko-borisov-kato-ministar-predsedatel.html", "text": "Силата на ПГ на ГЕРБ дава възможност да дадем гаранция за успешния 4-годишен мандат на Бойко Борисов като министър-председател на България. Това каза председателят на ПГ на ГЕРБ и зам.-председател на партията Цветан Цветанов на Четвъртото редовно отчетно-изборно делегатско национално събрание на партията, предаде репортер на Агенция „Фокус“. „Гаранция за управлението на ГЕРБ е, когато имаме силна местна власт, работещи общински съветници, кметове, депутати и министри. Ако не сме заедно един до друг, ако не сме екип, няма как да се получи“, заяви той. „Това, което трябва да правим занапред са много срещи с хората, интензивен контакт, отчет на всеки кмет, за да можем в оставащия период да бъдем готови с истинския и реален анализ, с подготовката за местните избори“, обясни Цветан Цветанов. „Имаме на места и проблеми, не можем да приемем, когато отчитаме резултатите от изборите през 2015 година, че загубихме два областни центъра- Добрич и Плевен. В момента не добър е климатът в някои общински структури, говоря за Плевен. Там трябва да имаме повече мероприятия, за да се подготвим за предстоящите избори през 2019 година“, коментира зам.-председателят на ГЕРБ. „Всички сме свидетели какво прави БСП и опозицията в последните месеци спрямо управляващите. Как щяхме да работим, ако не бяхме отишли на предсрочни парламентарни избори?\r\nБеше важно да можем да поискаме вот на недоверие от гражданите, от нашите работодатели, най-важното е, че успяхме да ги спечелим“, посочи Цветанов. „Това,което направихме в тази кампания беше различно от всички други кампании. Всички секторни политики, които бяха представени, дадоха възможност на хората да разберат какво можем да направим и какъв потенциал носи ГЕРБ“, каза още той. \r\nБиляна ИВАНОВА", "date": "2017.11.26", "title": "Цветан Цветанов, ГЕРБ: Силата на парламентарната ни група дава гаранция за успешния 4-годишен мандат на Бойко Борисов като министър-председател"}
{"url": "http://www.focus-news.net/news/2017/11/26/2460857/prof-elena-nalbantova-yoakim-karchovski-e-reformator-na-balgarskiya-knizhoven-zhivot-prez-19-vek.html", "text": "Йоаким Кърчовски е реформатор на българския книжовен живот пред 19 век. Това каза проф. д-р Елена Налбантова, преподавател по Българска възрожденска литература във Великотърновския университет „Св. св. Кирил и Методий“, в интервю за Агенция „Фокус“ за българските книжовници от Македония, за произхода и делото на Христофор Жефарович и за дейността на Йоаким Кърчовски и Кирил Пейчинович. Тя поясни, че Кърчовски е роден вероятно в с. Осломей, Кичевско след средата на 18 век и умира около 1820 г. „Приема монашество около 1807 г. и заедно със синовете си е пътуващ учител и проповедник в Северна Македония. Учителства в Бигорския манастир „Св. Йоан Предтеча” край Дебър, който неотдавна влезе в новините с това, че монасите подкрепиха Договора за приятелство между България и Македония и по време на службата за Илинден пред олтара на храма изпяха химна на ВМРО, забранен през 1948 г. за изпълнение в Македония като българофилски. Освен в Бигорския манастир Йоаким Кърчовски, наричан и монах Яким, учителства в Кратово, Крива паланка и Самоков“, разказа проф. Налбантова. Тя допълни, че за просветителската му дейност съществуват най-общи сведения, като впечатляващо е това, че той ратува за просвета освен на момчетата, и на девойките – нещо, което успява да осъществи по време на учителството си в Кратово, където за пръв път открива смесено училище. „Сведенията за времето на съществуване на това училище са неясни, но то изпреварва с години буквара на Петър Берон от 1824 г., където се призовава за ограмотяване и на момичетата, а това е един от знаците на новото възрожденско време. Като добавим и факта, че Йоаким Кърчовски пръв в Македония започва да печата книги на говорим български език, пред нас се очертава фигурата на един действителен реформатор на българския живот през 19 век. Както типа на книгите, които издава, така и малкото сведения, стигнали до нас за неговия живот, показват от какво ниво тръгва Възраждането на българския народ“, допълни проф. Налбантова. \r\nДеница КИТАНОВА", "date": "2017.11.26", "title": "Проф. Елена Налбантова: Йоаким Кърчовски е реформатор на българския книжовен живот през 19 век"}
{"url": "http://www.focus-news.net/news/2017/11/26/2460858/ivaylo-gotsev-sotsialno-zveno-simitli-v-obshtinata-nyama-bezdomni-hora-tay-kato-imame-dobre-razviti-sotsialni-uslugi.html", "text": "В община Симитли няма бездомни хора, тъй като имаме добре развити социални услуги. Това каза за Радио „Фокус“ – Пирин Ивайло Гоцев, ръководител на Социалното звено към Община Симитли. По думите му миналата година е имало такива лица, които са били бедстващи, във връзка с тогава влошените метеорологични условия, но общината е успяла да ги обхване с помощта на съществуващите социални услуги. „Най-вече това е формата „Дневен център“ и услугите от резидентен тип. Тоест имахме готовност да им осигурим топла приемаща среда, храна и грижа, която да бъде адекватна за условията и потребностите на тези хора“, каза още Гоцев. \r\nИ тази година Общината също са в пълна готовност да приема такива хора. „Но лично аз се надявам, че няма да има такива. Ние постоянно поддържаме комуникация с кметовете в малките населени места, от които получаваме информация. Така че да може да реагираме във всяка ситуация. Условията в нашите социални заведения бих могъл да кажа, че са много добри. Обслужващият персонал също е добре обучен да реагира в подобни ситуации“, подчерта Ивайло Гоцев.\r\nЛивия НИНОВА", "date": "2017.11.26", "title": "Ивайло Гоцев, Социално звено – Симитли: В общината няма бездомни хора, тъй като имаме добре развити социални услуги"}
{"url": "http://www.focus-news.net/news/2017/11/26/2460859/tsvetan-tsvetanov-gerb-silata-za-vzemane-na-resheniya-e-dadena-na-pg-na-gerb-za-da-ima-razdelenie-na-vlastite.html", "text": "Силата за вземане на решения е дадена на ПГ на ГЕРБ, за да има разделение на властите. Това каза заместник-председателят на ГЕРБ и председател на парламентарната група на партията Цветан Цветанов по време на Четвъртото редовно отчетно-изборно делегатско национално събрание, предаде репортер на Агенция „Фокус“. Според Цветанов опозицията иска да дискредитира страната ни, за да търси странна легитимация и да представи нещата в различен план. „Важно е да знаем, че ние няма да направим отклонение от политиката, свързана със Силна и обединена Европа“, подчерта Цветан Цветанов. Той поясни, че е провел разговор със заместник-председателя на ЕНП Дара Мърфи за основните акценти за предстоящата европейска кампания. „Защо не София да бъде център на стартиране на Европейската кампания“, каза Цветанов. Според него така ще се даде силният глас на България за силна и обединена Европа и подготовката на европейските избори през май месец 2019 г. \r\n„Благодаря на г-н Борисов за неговата всеотдайност, за това че има истински диалог между всички представители на различните власти. Искам да благодаря за тази свобода, която той дава на парламентарната група. Когато се взимат важните решения, ние просто водим диалог, но силата за взимането на решенията е дадено на парламентарната група, за да може да има разделение на властите“, посочи Цветан Цветанов. \r\nДеница КИТАНОВА", "date": "2017.11.26", "title": "Цветан Цветанов, ГЕРБ: Силата за вземане на решения е дадена на ПГ на ГЕРБ, за да има разделение на властите"}
{"url": "http://www.focus-news.net/news/2017/11/26/2460860/es-osadi-zakona-klasifitsirasht-mezhdunarodnite-medii-deystvashti-v-rusiya-kato-chuzhdestranni-agenti.html", "text": "Европейският съюз разкритикува руския закон, класифициращ международните медийни организации, действащи в страната, като „чуждестранни агенти“ и заяви, че той представлява „заплаха за свободните и независими медии“, предаде AFP. \r\nЗаконът бе подписан в събота от руския президент Владимир Путин. Той ще даде възможност на министерството на правосъдието да класифицира като „чуждестранен агент“ всяко представителство международна медия в страната. \r\n„Законът противоречи на задълженията и ангажиментите на Русия по отношение на човешките права, а разширяването на обхвата му към чуждестранните медии поставя под заплаха свободата и независимостта на медиите и достъпа до информация“, се казва в изявление на външнополитическата служба на ЕС. В него се добавя, че мерките са „поредният опит да се ограничи пространството за независимите гласове в Русия“. Калина Жекова", "date": "2017.11.26", "title": "ЕС осъди закона, класифициращ международните медии, действащи в Русия, като „чуждестранни агенти“"}
{"url": "http://www.focus-news.net/news/2017/11/26/2460861/elena-aleksandrova-istorik-makedono-odrinskata-epopeya-izobilstva-ot-zapomnyashti-se-obrazi-no-boris-sarafov-e-sred-nay-yarkite.html", "text": "Македоно-одринската епопея изобилства от запомнящи се образи и характери, и може би една от най-спорните, ярки и неподражаеми личности е поручик Борис Сарафов. Това каза за Радио „Фокус“ – Пирин Елена Александрова, историк и уредник в Регионален исторически музей – Благоевград, по повод 110-ата годишнина от смъртта на българския военен и революционер, войвода и ръководител на Върховния македоно-одрински комитет и Вътрешната македоно-одринска революционна организация, която ще отбележим на 28 ноември. По думите ѝ съдбата на големия български герой е белязана от семейната среда, в която той израства. \r\n„Баща му – известният просветител Петър Сарафов, е участник в църковната борба. С нея се свързва и името на дядо му по майчина линия – архимандрит Харитон. А чичо му Коста Сарафов е делегат на първият Църковно-народен събор в Цариград. Майка му Сирма, пък, успява да възпита децата си в дух на възрожденски ценности“, каза още Александрова. По отношение на образованието на Борис Сарафов, тя заяви, че първоначално той учи в родното си село Либяхово, днес Илинден, Гоцеделчевско, при учителя Петър Коемджиев. „След това се премества в Солунската българска мъжка гимназия. За неговите години в гимназията Георги Баждаров си спомня, че Сарафов изпъквал с лидерските си способности и с изключителната си поетичност и артистичност. В гимназията Сарафов оглавява революционен кръжок. Докато е в Солун, баща му бива арестуван и заточен в Мала Азия. Борис Сарафов вижда отвеждането му с кораб. През 1890 година завършва гимназия и се записва във Военното училище в София“, посочи Александрова. \r\nПрез 1893 година Борис Сарафов е произведен в чин „подпоручик“ и въдворен в 15-ти пехотен Ломски полк със седалище в Белоградчик. От 1 януари 1895 година е приведен на служба в 1-ви пехотен Софийски полк на гарнизон – София. „Тук се включва в подготовката на четническата акция, подготвяна от македонския комитет. На 12 юли четата на Борис Сарафов разбира турският аскер и превзема Мелник. Славата му непрестанно расте. От края на август 1896 година служи в 5-ти пехотен Дунавски полк в Русе. Поддържа непрестанна връзка със задграничните представители на Вътрешната македоно-одринска революционна организация – Гоце Делчев и Гьорче Петров“, допълни Елена Александрова. \r\nИсторикът отбеляза, че между Върховния македоно-одрински комитет и Вътрешната организация се установяват ползотворни контакти и взаимно сътрудничество, особено след като на 6-тия конгрес на комитета, Сарафов е избран за негов председател. „Това се случва през май 1899 година. През март 1901 година Сарафов бива арестуван по обвинение в подбудителство на покушения срещу румънски журналист в Букурещ, тъй като във вестника си той компрометира македоно-одринската освободителна борба. След като е оправдан е освободен, изцяло се ориентира към революционна дейност“, добави Александрова. Тя каза още, че Сарафов предприема обиколки из западноевропейските столици с цел да набере средства и съмишленици в подготовката на бъдещо въстание. С получените суми той закупува оръжие.\r\nЛивия НИНОВА", "date": "2017.11.26", "title": "Елена Александрова, историк: Македоно-одринската епопея изобилства от запомнящи се образи, но Борис Сарафов е сред най-ярките"}
{"url": "http://www.focus-news.net/news/2017/11/26/2460862/pazardzhik-shestima-dushi-se-grizhat-za-zhivotnite-ot-zookata-v-park-ostrov-svoboda.html", "text": "Шестима души се грижат за животните от зоокъта в парк-остров „Свобода”, каза за Радио „Фокус” – Пазарджик отговорникът на зоокъта Петко Куртев. Подсигуряват се храна и отопление през зимните месеци, както и медицинска помощ. Животните вече са преминали на зимен режим на хранене. Специални мерки са взети по осигуряването и поддържането на топлината в клетките на видовете животни, които не са пригодени към нашите климатични условия: маймуни, сурикати и антилопи.\r\nРемонтирани са и някои външни огради на клетките за по-добра изолация. В момента има родени две муфлончета. През пролетта се очаква да се родят още много животни, допълни Куртев. \r\nЗоокътът на Пазарджик е любимо място за отдих по всяко време на годината. Той се намира в парк „Остров Свобода”, между два ръкава на река Марица. В добре поддържани клетки и условия могат да се наблюдават различни екзотични животински видове и птици.\r\nСветлана ЕЛЕНКИНА", "date": "2017.11.26", "title": "Пазарджик: Шестима души се грижат за животните от зоокъта в парк-остров „Свобода”"}
{"url": "http://www.focus-news.net/news/2017/11/26/2460863/liderat-na-gerb-boyko-borisov-100-dushi-ot-koito-50-ot-bsp-shte-spasyavat-sofiya-i-iskat-ostavkata-na-yordanka-fandakova-pitam-ot-koe-shte-ya-spasyavat.html", "text": "Стана ми мъчно за Йорданка Фандъкова, че 100 души, 50 от БСП й искат оставката. Излезнали да спасяват София. Питам ги от кое ще спасят София. Това каза лидерът на ГЕРБ и министър-председател на България Бойко Борисов  на Четвъртото редовно отчетно-изборно делегатско национално събрание, предаде репортер на Агенция „Фокус“. „Когато излизат и нападат жена с такива аргументи, ГЕРБ е длъжен да я защити“, заяви той. „Няма несанирано училище и детска градина през последните 6-7 години на фона на синьо-червена мъгла преди това“, коментира лидерът на ГЕРБ. \"Да спасим София от спасителя. Тези, които търсят къде има липсващо колче са си мълчали, защото преди нас не е имало и едно колче\", обясни Бойко Борисов. \r\n„Благодаря на коалиционните ни партньори „Обединени патриоти“, че са тук и разсейват ежедневно страховете, които се опитват да вменят“, посочи председателят на ГЕРБ. „Благодаря на всички, че в изказванията си не споменаха БСП и имената им, защото техните конгреси са антиГЕРБ и антиБорисов“, коментира той. „Надявам се тези в парламента да намират общ език. Друг освен нас с патриотите нямаше как да направи правителство“, поясни лидерът на ГЕРБ. „На тези, които искат предсрочни избори, да им напомня, че те струват 50 млн. Ако искат да променим Конституцията на всеки 6 месеца да правим избори, да даваме 50 млн. лева и всички загубили да казват, че искат пак избори“, каза още той.\r\nБиляна ИВАНОВА", "date": "2017.11.26", "title": "Лидерът на ГЕРБ Бойко Борисов: 100 души, от които 50 от БСП, ще спасяват София и искат оставката на Йорданка Фандъкова - питам от кое ще я спасяват"}
{"url": "http://www.focus-news.net/news/2017/11/26/2460864/turtsiya-prizova-sasht-da-prekratyat-satrudnichestvoto-si-s-kyurdskite-militsii-v-siriya.html", "text": "Турция призова САЩ да прекратят сътрудничеството си с кюрдските отряди на „Силите за народна самоотбрана“ в Сирия, смятани от Анкара за разклонение на забранената в страната Кюрдска работническа партия. Това заяви премиерът на Турция Бинали Йълдъръм преди да отпътува за двудневно посещение във Великобритания, предаде Anadolu Agency. \r\nТурският премиер коментира обещанието на американския президент Доналд Тръмп пред турския президент Реджеп Тайип Ердоган, че ще спре да доставя оръжия на кюрдските милиции. „От самото начало твърди,, че решението на САЩ да се съюзят с кюрдите в борбата срещу „Ислямска държава“ е грешно, каза Йълдъръм и добави: „Нашият партньор и съюзник (в лицето на Вашингтон) винаги ни е уверявал, че са били принудени да вземат това решение. Сега, след като „Ислямска държава“ е изкоренена, задължението отпада“. \r\nПремиерът на Турция призова САЩ да прекратят „незабавно“ партньорството си с кюрдите и да се върнат към „истинските си съюзници“. Калина Жекова", "date": "2017.11.26", "title": "Турция призова САЩ да прекратят сътрудничеството си с кюрдските милиции в Сирия"}
{"url": "http://www.focus-news.net/news/2017/11/26/2460865/prof-elena-nalbantova-lavat-ot-stematografiyata-na-hristofor-zheraforich-se-poyavyava-na-pechata-na-brtsk-na-znameto-na-parviya-balgarski-knyaz-i-na-gerba-na-balgariya.html", "text": "Изправеният на задните си лапи лъв от „Стематографията“ се появява на печата на БРЦК, на знамената и калпаците на априлци, на знамето на първия български княз и на герба на България. Това каза проф. д-р Елена Налбантова, преподавател по Българска възрожденска литература във Великотърновския университет „Св. св. Кирил и Методий“, в интервю за Агенция „Фокус“ за българските книжовници от Македония, за произхода и делото на Христофор Жефарович и за дейността на Йоаким Кърчовски и Кирил Пейчинович.  По думите й далеч назад във времето, преди 276 години този лъв се изправя първо върху герба на България, отпечатан от Христофор Жефарович. „В началото на Българското възраждане в рамките на 60 години – от 1741 до 1801 - се появяват няколко историографски съчинения, които си поставят за цел издирване на познание за историята на средновековната българска държава. Първото от тях е именно „Стематографията“ на Жефарович. След издаването й тя е включена в Списъка на забранените книги в Австрийската империя и нейното разпространяване се е наказвало със смърт“, обясни проф. Налбантова. Тя посочи, че този факт ясно показва, че австрийските цензори са оценили изключителния пропаганден заряд на книгата и са се опитали да спрат разпространението й в Австрийската империя, която по това време владее и областта Войводина, населена със сърби. По думите й в Османската империя цензура се въвежда доста по-късно и официално разпространението на „Стематография“ не е било преследвано.\r\n„Книгата е албум от литографски портрети на български и сръбски царе и светци и от гербове предимно, но не единствено на южнославянски средновековни държави. Към тези гербове са отпечатани четиристишия, в които стегнато се характеризира съответната държава. Гербът на България представлява обърнат на ляво златен коронован лъв , изправен на задните си лапи върху червен фон, оформен като коронован щит, а в стиховете под него се изтъква сила и непоколебимост“, посочи проф. Налбантова. Тя поясни, че се приема, че „Стематографията“ е сред източниците на Паисиевата „История славянобългарска“, като е повлияла при представянето на българите „като лъвове“. \r\nДеница  КИТАНОВА", "date": "2017.11.26", "title": "Проф. Елена Налбантова: Лъвът от „Стематографията“ на Христофор Жерафорич се появява на печата на БРЦК, на знамето на първия български княз и на герба на България"}
{"url": "http://www.focus-news.net/news/2017/11/26/2460866/plovdiv-prodalzhava-organiziraneto-na-bezplatni-lektsii-v-planetariuma-na-prirodonauchniya-muzey.html", "text": "Продължава организирането на безплатни лекции в Планетариума на Природонаучния музей в Пловдив. Това каза за Радио „Фокус“ – Пловдив Светлозара Казанджиева от отдел „Връзки с обществеността“ на музея. По думите й целта на лекциите е популяризиране на науката с лектори от различни сфери, които по интересен и достъпен начин представят своите изследвания и работата си. „До момента сме организирали четири лекции, като две от тях бяха на астрономическа тематика. Забелязахме, че има огромен интерес от публиката в Пловдив. Също така имахме и две лекции от членове на Българското дружество за защита на птиците, на които беше представена работата на терен, по-интересните факти за това как те работят за опазване на видовете птици в природата. Сега ни предстоят още две много интересни теми. Едната е за изчезналите бозайници, срещани някога на територията на България. Тя ще бъде изнесена от известния проф. Златозар Боев, който е един от най-изявените палеонтолози в България. Следващата ни тема я правим съвместно с Етнографския музей. Биляна Попова, която е уредник там, ще ни представи много интересна тема за етноботаниката. Тя прави изследване на растителните видове и как те са представени във фолклора“, обясни Светлозара Казанджиева.\r\nПо отношение на Планетариума тя посочи, че за момента музеят разполага с един 3D-филм за праисторически морски чудовища. „Има огромен интерес към него, защото наистина преживяването е ефектно. Много деца вече са го гледали. Нашият Планетариум има купол с диаметър 8 метра. Определено изживяването си заслужава и е много атрактивно. За следващата година сме предвидили да поръчаме нов 3D-филм, който да бъде вече на астрономическа тематика и да е свързан с идеята за планетариум“, коментира Казанджиева. Тя допълни, че на музея са предоставени правата за прожектиране на филма „Trashed“ с Джеръми Айрънс, който също ще се прожектира в Планетаруима. Продукцията има за цел да привлече вниманието на повече хора върху важния проблем с рециклирането на отпадъците.\r\nТони МИХАЙЛОВ", "date": "2017.11.26", "title": "Пловдив: Продължава организирането на безплатни лекции в Планетариума на Природонаучния музей"}
{"url": "http://www.focus-news.net/news/2017/11/26/2460867/liderat-na-gerb-boyko-borisov-vsichki-bili-rabotili-za-dogovora-s-makedoniya-no-nie-go-napravihme.html", "text": "Всички били работили за договора с Македония, но ние го направихме. Това каза лидерът на ГЕРБ и министър-председател на Република България Бойко Борисов по време на Четвъртото редовно отчетно-изборно делегатско национално събрание, предаде репортер на Агенция „Фокус“. Борисов попита още защо от БСП не са направили административните реформи, магистралите, пречиствателните станции, жп линиите, училищата. \r\nВъв връзка с оградата по българо-турската граница, Борисов коментира: „Оградата била паднала, ами преди нямаше ограда“. По думите му сега след като минат последните конкурси, ще се сложат камери, ще се вкарат новите автомобили и ще се приключи процесът на преминаването през оградата. „Филми, чудо, но като отиде Цветанов там и настана суматоха“, заяви Борисов във връзка с излъчването на филма на Елена Йончева „Граница“. Според лидера на ГЕРБ БСП не искат да има успешно председателство. „Ако могат да го провалят, ще го провалят. Най-гадната дума, която познавам в живота си, това е думата - завист. Неприятно им е, когато някой успява в България. За един Григор Димитров, за който светът се радва, и срещу него пуснаха коментар. Не могат да се зарадват“, коментира Бойко Борисов.  \r\nДеница КИТАНОВА", "date": "2017.11.26", "title": "Лидерът на ГЕРБ Бойко Борисов: Всички били работили за договора с Македония, но ние го направихме"}
{"url": "http://www.focus-news.net/news/2017/11/26/2460868/pazardzhik-v-gotovnost-za-eksploatatsiya-sa-chetirite-ski-pisti-v-kurorta-yundola-kray-velingrad.html", "text": "В готовност за експлоатация са четирите ски писти в курорта Юндола край Велинград, каза за Радио „Фокус” – Пазарджик Мехмед Местан, кмет на село Юндола. Той посочи също, че все още няма снежна покривка в курорта. \r\nНай-посещаваната ски писта в Юндола е разположена на 1680 метра надморска височина, в местността Старина. „Тези писти са били част от различни почивни станции към предприятия и заводи в областта, които са били поетапно затваряни през годините, уточни Местан. \r\nВ курорта се предлага ползване на услугите на ски инструктори, както и зимни разходки с понита. Материалните бази на къщите за гости, хотелите и почивните станции са реновирани през есенния сезон, като цените през тази зима ще бъдат от 10 до 30 лева за нощувка. Почти всички почивни станции се отопляват с твърдо гориво, което е част от атракциите за туристите - да гледат жив огън в камината.\r\nАлбена ЖИЛЕКОВА", "date": "2017.11.26", "title": "Пазарджик: В готовност за експлоатация са четирите ски писти в курорта Юндола край Велинград"}
{"url": "http://www.focus-news.net/news/2017/11/26/2460869/stara-zagora-koledni-atelieta-shte-se-provedat-ot-1-do-20-dekemvri-v-kazanlak.html", "text": "Коледни ателиета ще се проведат от 1 до 20 декември в Школа „Артлиния” в Казанлък, каза за Радио „Фокус” ръководителят на школата Ваня Запрянова. В ателиетата ще се рисува върху керамика с преподавател Ваня Запрянова, ще се изработва линогравюра с гост преподавател Джоана Брадшоу, а коледни ангели ще бъдат изработени в ателие „Плъсти” с гост преподавател Маргарита Барганска. „Всички, които искат лично да си изработят сувенир и да украсят с него коледната си елха или да направят подарък за Рождество, могат да участват в тези занимателни коледни работилници”, каза Ваня Запрянова.\r\nС изработените в ателиетата предмети на 21 декември от 18.00 часа в галерия „Ателието” ще бъде открита изложба „Духът на Коледа”. \r\nСлавяна ГАЙДАРОВА", "date": "2017.11.26", "title": "Стара Загора: Коледни ателиета ще се проведат от 1 до 20 декември в Казанлък"}
{"url": "http://www.focus-news.net/news/2017/11/26/2460870/liderat-na-gerb-boyko-borisov-nikoga-ne-sme-mislili-i-ne-sme-govorili-kato-vazmozhen-variant-upravlenie-s-bsp.html", "text": "Никога не сме ги канили, не сме мислили, не сме говорили като възможен вариант управление с БСП. Това каза лидерът на ГЕРБ и министър-председател на България Бойко Борисов  на Четвъртото редовно отчетно-изборно делегатско национално събрание, предаде репортер на Агенция „Фокус“. „Днес надявам се да приемем декларация, с която всяка спекулация, свързана с БСП да спре“, заяви той. „Един път бях демократ, ето ви властта, втори път ето ви властта, а те пак не могат. Сега се сетили за Председателството да искат предсрочни избори“, коментира лидерът на ГЕРБ. „Как си го представят физически- предсрочни избори без правителство, съвместни заседания с ЕП и българско правителство, което отсъства“, попита Бойко Борисов. \r\n„Сега е моментът с общи усилия да придвижим напред темата Западни Балкани, това устройва всички“, заяви той. „Разговаряхме с колегите от ЕНП, действаме демократично, с ЕП, ЕК и лидерите на големите европейски държави“, обясни Бойко Борисов. „Надявам се заради България в следващите 6 месеца да сме по-спокойни“, каза още той. \r\nБиляна ИВАНОВА", "date": "2017.11.26", "title": "Лидерът на ГЕРБ Бойко Борисов: Никога не сме мислили и не сме говорили като възможен вариант управление с БСП"}
{"url": "http://www.focus-news.net/news/2017/11/26/2460871/elena-aleksandrova-istorik-prez-1903-godina-boris-sarafov-e-v-zenita-na-svoyata-slava.html", "text": "През 1903 година Борис Сарафов е в зенита на своята слава. Това каза за Радио „Фокус“ – Пирин Елена Александрова, историк и уредник в Регионален исторически музей – Благоевград, по повод 110-ата годишнина от смъртта на българския военен и революционер, войвода и ръководител на Върховния македоно-одрински комитет и Вътрешната македоно-одринска революционна организация, която ще отбележим на 28 ноември. Тя обясни, че именно през пролетта на 1903 година, заедно с четата си, Борис Сарафов подпомага революционната борба в Битолския революционен окръг, и по точно - в Костурско и Прилепско. \r\n„Избран е за член на Главния въстанически щаб на Илинденско – Преображенското въстание, заедно с Даме Груев и Анастас Лозанчев. С чета обикаля и подпомага въстаналите чети в Битолски революционен окръг през цялото лято на 1903 година. След въстанието, славата на Сарафов отново го отвежда из европейските столици“, каза още Александрова. Тя добави, че обикаляйки столиците на големите държави, той пропагандира революционната борба в Македония и Одринско. \r\n„Посещава и Белград, за да търси парични средства  от сръбското правителство и подкрепа от обществеността за освободително движение в Македония чрез автономия. Попада в капана на сръбската дипломация, която използва авторитета му и от своя страна подготвя сръбски чети в Азот и поречието, които са оръжие на сръбската въоръжена пропаганда в областта“, посочи Александрова. Според нея това става и основната причина за възникналите конфликти между Сарафов и дейците на Серския революционен окръг. \r\n„През 1905 година участва в общия Рилски конгрес на ВМОРО, където се конфронтира с Яне Сандански. След него, македоно-одринските дейци изпадат във все по-дълбоки противоречия и взаимни обвинения. Жертва на тях стават Борис Сарафов и Иван Гарванов, като задгранични представители на ВМОРО“, допълни историкът Елена Александрова.  Окръжният съвет на Серския революционен окръг приема на свое специално заседание решението за смъртна присъда на двамата герои на 10 октомври 1907 година.  „Сарафов и Гарванов са убити в дома на Сарафов от Тодор Паница, който изпълнява по-рано взетото решение“, добави Александрова.\r\nЛивия НИНОВА", "date": "2017.11.26", "title": "Елена Александрова, историк: През 1903 година Борис Сарафов е в зенита на своята слава"}
{"url": "http://www.focus-news.net/news/2017/11/26/2460872/sunday-telegraph-petima-dushi-sa-zaginali-sled-katastrofa-s-otkradnat-avtomobil-v-liyds.html", "text": "Петима души, сред които три деца, са загинали след катастрофа на откраднат автомобил в английския град Лийдс, пише британското издание Sunday Telegraph. Петимата загубили живота си са пешеходци, като най-младата жертва е на 12 години, две момчета на 15-годишна възраст също са сред загиналите. Останалите двама загубили живота си са възрастни мъже на 24 и 28 години. Във връзка с катастрофата две 15-годишни момчета са задържани, но от полицията не са разкрили точната причини за техния арест. \r\nИнцидентът е станал късно вечерта в събота, на около пет километра от центъра на град Лийдс, съобщиха от органите на реда.  Цанко Цолов", "date": "2017.11.26", "title": "Sunday Telegraph: Петима души са загинали след катастрофа с откраднат автомобил в Лийдс"}
{"url": "http://www.focus-news.net/news/2017/11/26/2460873/dimitar-avramov-trenyor-po-tenis-triumfat-na-grigor-dimitrov-motivira-vse-poveche-detsa-da-se-zanimavat-s-tenis.html", "text": "Триумфът на Григор Димитров мотивира все повече деца да се занимават с тенис. Това каза за Радио „Фокус“ – Пловдив Димитър Аврамов, треньор в Спортен клуб по тенис на корт „Асеновград“. По думите му успехът на Григор Димитров вдъхновява подрастващите и доказва, че всичко се постига с постоянство и трудолюбие. \r\n„Формулата за изграждане на един голям спортист е талант – трудолюбие и мотивация“, посочи Аврамов. Той каза още, че в Спортен клуб по тенис на корт „Асеновград“ са картотекирани 20 деца, но общо около 80 са посещаващите организираните уроци по тенис на корт. „По принцип началото на тениса в Асеновград е поставено през 1983 година, но така организирано, с регистрация в Българската федерация по тенис и с участие на деца в държавните и регионални турнири, е от 1994 година. От 1994-та година до този момент участваме без прекъсване в тези турнири. През годините имаме много състезатели, които се представят на високо ниво в турнирите в България. Гордеем се, че имаме и състезатели с добро класиране на международно ниво, например 9-годишната Габриела Георгиева. От две години тя няма регистрирана загуба в страната, а тази година беше единственият представител на България в групата с до 9-годишни състезатели на неофициалното световно първенство „Киндер + спорт“ в Италия. Там зае 3-то място, Осигури участието си в Италия, извоювайки четири победи на родни турнири“, разказа Димитър Аврамов. \r\nТой е категоричен, че през последните години се отчита наплив от деца, желаещи да тренират тенис на корт, като тенденцията е най-отчетлива през лятото, предвид свободното време през ваканцията.\r\nТони МИХАЙЛОВ", "date": "2017.11.26", "title": "Димитър Аврамов, треньор по тенис: Триумфът на Григор Димитров мотивира все повече деца да се занимават с тенис"}
{"url": "http://www.focus-news.net/news/2017/11/26/2460874/liderat-na-gerb-boyko-borisov-gerb-sanira-hilyadi-blokove-a-bsp-otkradna-hilyadi-predpriyatiya.html", "text": "ГЕРБ санира хиляди блокове, а БСП открадна хиляди предприятия. Това каза лидерът на ГЕРБ и министър-председател на Република България Бойко Борисов по време на Четвъртото редовно отчетно-изборно делегатско национално събрание, предаде репортер на Агенция „Фокус“. По отношение на приватизационните сделки и предложението на ГЕРБ за промени в Конституцията, Борисов заяви по адрес на БСП: „Казват, че искаме да атакувате приватизационните сделки. Не, искаме да атакуваме този, който първи е допуснал да бъдат така направени и да си понесе отговорност“, каза Борисов. Според него БСП се плаши от този разговор. По думите му по време на 41-ия, 42-ия Конгрес на БСП са фалирали 26 банки. \r\nЛидерът на ГЕРБ коментира и последното решение на Националния съвет на БСП, с което се даде разрешение на председателя на партията да се подпише под предложенията на ГЕРБ за Конституционни промени, свързани с приватизацията. „Председателят щял да гласува „за“, ама партията щяла да гласува „против“, за да не може да стане това. Защо?“, попита Борисов и определи това като популизъм и хвърляне на прах. „Затова, че сме санирали на хората блоковете, трябва да ни отричат от сутрин до вечер. Нашето се вижда за хората. Хиляди блокове направени, а тяхното е хиляди предприятия откраднати“, изтъкна премиерът. \r\nДеница КИТАНОВА", "date": "2017.11.26", "title": "Лидерът на ГЕРБ Бойко Борисов: ГЕРБ санира хиляди блокове, а БСП открадна хиляди предприятия"}
{"url": "http://www.focus-news.net/news/2017/11/26/2460875/prof-elena-nalbantova-nay-rannata-proyava-za-novo-samoopredelyane-na-balgarin-e-knigata-stematografiya-na-hristofor-zhefarovich.html", "text": "Най-ранната проява за ново самоопределяне на българин е книгата „Стематография“ на Христофор Жефарович. Това каза проф. д-р Елена Налбантова, преподавател по Българска възрожденска литература във Великотърновския университет „Св. св. Кирил и Методий“, в интервю за Агенция „Фокус“ за българските книжовници от Македония, за произхода и делото на Христофор Жефарович и за дейността на Йоаким Кърчовски и Кирил Пейчинович. „Самият Христофор Жефарович е странстващ монах, тясно свързан и като професия, и като среда с православното балканско духовенство. Книгата му намира прием по цялото етническо землище“, коментира проф. Налбантова.  Тя поясни, че Христофор Жефарович оставя няколко свидетелства за това какъв се мисли. „От една страна той настоява на своя български етнически произход и това съвсем ясно е заявено в Завещанието му. Там се посочва на кого да се предадат оставащите от него вещи, като обяснява, че наследниците му са „от българската нация“, че живеят „в православната Солунска архиепископия в град Догрян“, което е единият от вариантите на името на Дойран, и че това са неговият роден брат свещеник и други роднини“, обясни проф. Налбантова. По думите й от друга  страна са надеждите на южнославянските народи и за културно, и за политическо обособяване започват да се свързват с Русия. „Че Христофор Жефарович е споделял тези идеи се вижда от стихотворната възхвала, която му посвещава Павел Ненадович и която е поместена в „Стематографията“. Там авторът й е характеризиран твърде сложно – той е както „ревнител отечества Болгарскаго, любител Царства Иллирическаго” , така и „иллирико-рассианский общий зограф”. В тази сложна амалгама се преплитат етническата, културната и политическата идентичност на „священик булгар Зефарович”, както е наречен в един от запазените в Москва документи“, допълни проф. Налбантова. \r\nДеница КИТАНОВА", "date": "2017.11.26", "title": "Проф. Елена Налбантова: Най-ранната проява за ново самоопределяне на българин е книгата „Стематография“ на Христофор Жефарович"}
{"url": "http://www.focus-news.net/news/2017/11/26/2460876/boyko-borisov-e-preizbran-za-predsedatel-na-pp-gerb.html", "text": "Бойко Борисов бе преизбран за председател на ПП ГЕРБ, предаде репортер на Агенция „Фокус“. Това стана на Четвъртия конгрес на ГЕРБ, в който взеха участие 1084 делегати. \r\nБиляна ИВАНОВА", "date": "2017.11.26", "title": "Бойко Борисов е преизбран за председател на ПП ГЕРБ"}
{"url": "http://www.focus-news.net/news/2017/11/26/2460877/blagoevgrad-knigata-na-mersiya-makdermot-alen-mak-samoten-shte-bade-predstavena-v-grada-na-28-noemvri.html", "text": "Книгата на Мерсия Макдермот „Ален мак самотен“ ще бъде представена в Благоевград на 28 ноември. Това съобщи за Радио „Фокус“ – Пирин Здравка Чимева, туроператор и председател на Сдружение „Движение – Ние Жените“. Организатори на инициативата са Община Благоевград и издателската къща, отпечатала изданието. Представянето на изданието ще се проведе от 18.00 часа в зала „22 септември“. Слово за книгата ще изнесе акад. Васил Гюзелев.\r\nЛивия НИНОВА", "date": "2017.11.26", "title": "Благоевград: Книгата на Мерсия Макдермот „Ален мак самотен“ ще бъде представена в града на 28 ноември"}
{"url": "http://www.focus-news.net/news/2017/11/26/2460878/tsvetan-tsvetanov-yordanka-fandakova-i-dimitar-nikolov-byaha-preizbrani-za-zam-predsedateli-na-pp-gerb.html", "text": "Цветан Цветанов, Йорданка Фандъкова и Димитър Николов бяха преизбрани за зам.-председатели на ПП ГЕРБ. Това стана ясно след закритата част на на Четвъртото редовно отчетно-изборно делегатско национално събрание, предаде репортер на Агенция „Фокус“.\r\nНовият член на Изпълнителната комисия на ПП ГЕРБ е Даниела Дариткова. Тя заема мястото на Цецка Цачева. По устав в комисията влизат председателят на партията Бойко Борисов и зам.-председателите Цветан Цветанов, Йорданка Фандъкова и Димитър Николов. Останалите членове са Менда Стоянова, Томислав Дончев, Красимир Велчев, Живко Тодоров, Румяна Бъчварова и Пламен Нунев.\r\nСпоред Устава на ПП ГЕРБ Изпълнителната комисия е ръководният орган на партията и се избира от Националното събрание за срок от 4 години. Комисията отчита дейността си пред Националното събрание, като представя отчет за цялостната дейност по време на мандата си. Изпълнителната комисия се състои от Председател, тримата заместник-председатели и още 7 члена. Заместник-председателите на ГЕРБ са и заместник-председатели на Изпълнителната комисия по право. Комисията се свиква на редовни заседания от председателя на ГЕРБ, а в негово отсъствие от всеки един от заместник-председателите, най-малко веднъж месечно. Изпълнителната комисия приема решения по текущи въпроси в интерес на ГЕРБ; изготвя бюджет и отчет за изпълнението му; осъществява международната дейност на партията и координира връзките с медиите; определя предизборната стратегия на ГЕРБ; организира провеждането на избори за всички органи на власт и избира централен предизборен щаб; приема и изключва членовете на ГЕРБ; определя кандидатите на ГЕРБ за народни представители, общински съветници, кметове, евродепутати, президент и вицепрезидент.\r\nБиляна ИВАНОВА", "date": "2017.11.26", "title": "Цветан Цветанов, Йорданка Фандъкова и Димитър Николов бяха преизбрани за зам.-председатели на ПП ГЕРБ"}
{"url": "http://www.focus-news.net/news/2017/11/26/2460879/inzh-vasiliy-marinkovski-yugozapadno-darzhavno-predpriyatie-do-4-godini-se-ochakva-zasegnatata-teritoriya-ot-pozhara-mezhdu-simitli-i-kresna-da-bade-otnovo-zalesena.html", "text": "Най-много до 4 години се очаква засегнатата територия от пожара между Симитли и Кресна да бъде отново залесена. Това каза за Радио „Фокус“ – Пирин инж. Василий Маринковски от  Югозападното държавно предприятие. По думите му от предприятието предвиждат кандидатстване за финансиране по Оперативна програма „Развитие на селските райони“ за възобновяване на опожарените територии. \r\n„Тоест, там ще кандидатстваме с едни 2000 декара, които да залесим, и се надяваме, че проектът ще ни бъде одобрен, за да може да извършим самото залесяване. Освен това, Югозападно държавно предприятие в началото на тази година спечели проект по програма „Лайф +“, където също се предвижда залесяване на площи по „Натура 2000“, каза още инж. Маринковски. Той добави, че  значителна част от засегнатата от пожара територия района на Кресна и Симитли попада в зоните на „Натура 2000“. „Тоест, и тук максимално ще се опитаме да използваме програмата, за да може да залесим територии. Не на последно място, имаме средства по така нареченото „Компенсационно залесяване“, които са при отчуждаване на горски територии, и голяма част от тях също ще бъдат използвани за залесяване на тези територии“, коментира инж. Маринковски. Той уточни, че от Югозападно държавно предприятие искат да направят така, че всяка площ, която се освобождава от дървесина, да бъде подготвена и залесена. „Това ще се случи най-малко в рамките на три години, но най-много в рамките на четири. Нашата цел е да направим всичко възможно, за да заличим тази трагедия“, подчерта инж. Маринковски.\r\nЛивия НИНОВА", "date": "2017.11.26", "title": "Инж. Василий Маринковски, Югозападно държавно предприятие: До 4 години се очаква засегнатата територия от пожара между Симитли и Кресна да бъде отново залесена"}
{"url": "http://www.focus-news.net/news/2017/11/26/2460880/s-1079-glasa-za-i-1-vazdarzhal-se-gerb-prie-deklaratsiya-che-ne-zhelae-da-se-koalira-s-bsp-ne-samo-dnes-no-i-v-badeshte.html", "text": "С 1079 гласа „за“ и 1 „въздържал се“ ГЕРБ прие декларация, че не желае да се коалира с БСП не само днес, но и в бъдеще. Това каза пред журналисти Димитър Главчев, член на Изпълнителната комисия на ГЕРБ, предаде репортер на Агенция „Фокус“. Решението бе взето на Четвъртото редовно отчетно-изборно делегатско национално събрание на партията. „На последния конгрес на БСП председателят на партията обяви, че опозицията е отказала на премиера Борисов да бъде нахранена с постове и да бъде опитомена. Каква лексика само. Ние гледаме на говоренето за коалиция между ГЕРБ и БСП преди всичко като на търсене на повод за вътрешнопартийно разчистване на сметки в самата БСП, за да се справи с политическото недоволство и с напрежението сред съпартийците си. Председателят на БСП предизвиква извънредни и революционни ситуации. В началото на работата на сегашния парламент, предложихме председателското място в Народното събрание именно на БСП, но не с идеята да опитомяваме опозицията, а защото имаме държавнически подход и национално отговорно поведение във връзка с предстоящото българско председателство на Съвета на ЕС. Ръководството на БСП твърди, че има хора, които влизат в колаборация с ГЕРБ. Подобни подозрения са абсолютно неверни, правят невъзможен политическия диалог между управляващи и опозиция“, заяви Главчев. Според него те минират успешното председателство на Съвета на ЕС. Главчев определи, че това председателство е нова база за обединение за българското общество и ГЕРБ не искат да пропускат този шанс. „Очевидно ГЕРБ работят председателството да се провали при управлението на ГЕРБ та дори  и на цената на загуба на национален престиж и на важни за хората политики. Ние от ГЕРБ неведнъж сме заявявали, че никога не са били водени разговори за съвместно управление с БСП. Подобна коалиция е невъзможна“, заяви Главчев.„Фокус“ публикува без редакторска намеса декларацията на ГЕРБ, приета на четвъртото редовно отчетно-изборно делегатско национално събрание на партията:", "date": "2017.11.26", "title": "С 1079 гласа „за“ и 1 „въздържал се“ ГЕРБ прие декларация, че не желае да се коалира с БСП не само днес, но и в бъдеще"}
{"url": "http://www.focus-news.net/news/2017/11/26/2460881/borislav-blagoev-kmet-na-s-karadzhovo-fitnes-ploshtadka-za-10-000-lv-e-izgradena-na-tsentara-na-seloto-sled-spechelen-proekt.html", "text": "Фитнес площадка за 10 000 лв. е изградена на центъра на село Караджово, Община Садово, след спечелен проект. Това каза за Радио „Фокус“ – Пловдив кметът на населеното място Борислав Благоев. Площадката е оборудвана с разнообразни фитнес уреди. „До нея има детска площадка, изградена преди 34 години. В момента е в плачевно състояние и затова се принудих да сложа видеокамери за наблюдение. Тепърва предстои ремонта на тази детска площадка, защото й счупиха оградата, а някои от съоръженията са в плачевно състояние и са опасни“, коментира Благоев. \r\nТой посочи също, че се извършва ремонт на три възлови улици в селото. Две от тях са около църквата, откъдето преминава целият трафик в Караджово. „Третата улица, която асфалтираме, е много нуждаеща се. Тя се намира в ромската махала. Досега тези улици не са били асфалтирани. Всичко се прави с наши средства“, посочи Благоев.\r\nВъв връзка с предстоящата зима, кметът на село Караджово каза, че тесните пътища и паркираните автомобили създават трудности при снегопочистването. „На някои места по пътищата извън селото има големи навявания. Тази година бяхме затворили пътя Асеновград –Карлово, тъй като преспите бяха по 2-3 метра и техниката ни не смогва. Има някои лоши участъци, но да се надяваме, че зимата ще е по-мека и няма да има такива навявания“, коментира кметът Борислав Благоев.\r\nТой каза още, че в село Караджово живеят около 1 200 души. „Имаме училище и детска градина. В училището учат и деца от село Кочево, докато в детската градина в момента са само от нашето село, защото тя е с малък капацитет. Кандидатстваме по проект за разширение, за да приемем повече деца“, обясни Борислав Благоев.  По думите му в селото има и читалище, което развива активна дейност.\r\n„Малкото млади хора в селото се задържат тук, защото е близо до Пловдив. Проблемът е, че броят им е изключително малък. Наскоро изготвихме статистика, според която в Караджово има 70 стари моми и ергени, което е трагично. Не се женят, нямат и деца. Причината е безпаричието най-вече. Българските семейства са с по едно дете и до там приключват нещата, докато ромските – с по 5-6 деца“, коментира кметът на село Караджово.\r\nБорислав Благоев изтъкна, че в селото няма престъпност, въпреки липсата на полицейско присъствие. „Навсякъде има работещо улично осветление, камери са поставени в двата края на селото. Имаме три изхода, наблюдавани от полицията. С още три камери, които ще се поставят, ще се наблюдава центъра“, добави кметът на село Караджово.\r\nТони МИХАЙЛОВ", "date": "2017.11.26", "title": "Борислав Благоев, кмет на с. Караджово: Фитнес площадка за 10 000 лв. е изградена на центъра на селото след спечелен проект"}
{"url": "http://www.focus-news.net/news/2017/11/26/2460882/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат президентът на КНСБ Пламен Димитров; заместник-председателят на Народното събрание от ГЕРБ Емил Христов; заместник-председателят на ПГ „БСП за България” и Георги Свиленски, член на ЦОБ на ДПС.\r\nПовторението на предаването се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2017.11.26", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/11/26/2460883/daily-sabah-eksploziya-ubi-dvama-i-rani-30-dushi-v-grad-razpolozhen-na-yug-ot-shanhay.html", "text": "В резултат на експлозия в пристанищния град Нинбо, разположен на юг от Шанхай, двама души са загинали а още 30 са ранени, пише Daily Sabah. След взрива няколко сгради са били разрушени. Информацията за инцидента е потвърдена и от държавната китайска агенция Синхуа. Все още не е известно какво е причинило произшествието, но според данни на очевидци, няколко сгради са разрушени, като взривът е счупил по-голямата част от прозорците в радиус от около един километър. На мястото са пристигнали 16 пожарни екипа. \r\nИзданието припомня, че в последните години в Китай се случиха редица подобни инциденти, които най-често са причинени от опасни или взривоопасни материали, използвани в строежи или за събаряне на сгради, които са съхранявани по неправилен начин. Такъв бе случаят в град Тианджин през 2015 г., когато 173 души загинаха след взрив в склад. Цанко Цолов", "date": "2017.11.26", "title": "Daily Sabah: Експлозия уби двама и рани 30 души в град, разположен на юг от Шанхай"}
{"url": "http://www.focus-news.net/news/2017/11/26/2460885/liderat-na-gerb-boyko-borisov-zaradi-predavane-anton-todorov-ne-e-deputat-a-da-govorish-za-debili-se-priema-za-normalno.html", "text": "За едно предаване Антон Тодоров вече не е депутат. А да излезеш да говориш за дебили се приема за нормално. Това каза Бойко Борисов след преизбирането му за председател на ПП ГЕРБ на Четвъртото редовно отчетно-изборно делегатско национално събрание, предаде репортер на Агенция „Фокус“. „Аршинът към ГЕРБ и останалите партии е различен. Затова пък народът ни избира 3 пъти“, заяви той. „Когато има наш кандидат за зам.-министър с нацистки в кавички поздрав, снимал се в музея в Лондон, само заради това го отстранихме. Беше много свестен човек, в същото време другите с такива униформи никой не ги пита, стоят си там“, коментира лидерът на ГЕРБ. „Ние трябва да доказваме, че когато нещо сме сбъркали, голямо или малко, че имаме реакция“, посочи той. „Видяхте за депутата на БСП от Асеновград казват, когато се произнесе съда. А Ники Петров, прекрасен лекар и човек, с две решения на Прокуратурата, че е невинен му взехме оставката. Само заради едно предаване“, обясни Бойко Борисов. „На нас не ни е позволено. За една спирка в София сменихме депутат. А сега казват да не се маха давността- каквото било, било“, каза още той.\r\nБиляна ИВАНОВА", "date": "2017.11.26", "title": "Лидерът на ГЕРБ Бойко Борисов: Заради предаване Антон Тодоров не е депутат, а да говориш за дебили се приема за нормално"}
{"url": "http://www.focus-news.net/news/2017/11/26/2460886/afp-34-dushi-sa-zaginali-sled-udar-na-ruskite-voennovazdushni-sili-sreshtu-selo-kontrolirano-ot-islyamska-darzhava.html", "text": "34 души са загинали след удар на руските военновъздушни сили срещу село, контролирано от „Ислямска държава“ в източната сирийска провинция Дейр-ез Зор, предава AFP, като се позовава на данни от базираната в Лондон Сирийска обсерватория за човешки права. Ударът е станал в ранните сутрешни часове на неделя. \r\nСпоред Обсерваторията, около девет процента от богатата на петрол провинция все още са под контрола на терористичната групировка.  Цанко Цолов", "date": "2017.11.26", "title": "AFP: 34 души са загинали след удар на руските военновъздушни сили срещу село, контролирано от „Ислямска държава“"}
{"url": "http://www.focus-news.net/news/2017/11/26/2460887/blagoevgrad-osigureno-e-otoplenie-za-sotsialnite-tsentrove-v-obshtina-simitli.html", "text": "Осигурено е отопление за социалните центрове в Община Симитли. Това каза за Радио „Фокус“ – Пирин Ивайло Гоцев, ръководител на Социалното звено към Община Симитли. По думите му това, обаче, е доста трудна задача. „Казвам трудна, защото, знаете, че мина „Ораново“ ни доставяше въглища, но не винаги успяват да реагират и да се отзоват, въпреки че ние винаги сме били с приоритет. Между другото,в някои от социалните ни институции сменихме вида на отоплението, тоест - минахме на пелети, някъде продължаваме да се отопляваме на климатици“, каза още Гоцев. Той добави, че всички тези средства имат нужда от поддръжка, защото всичкото това нещо се амортизира. „Някъде е необходимо и да ги подновим. Общо взето мислим, че ще се справим и ще бъдем готови за предстоящите зимни месеци“, подчерта Гоцев.\r\nЛивия НИНОВА", "date": "2017.11.26", "title": "Благоевград: Осигурено е отопление за социалните центрове в Община Симитли"}
{"url": "http://www.focus-news.net/news/2017/11/26/2460888/zhozef-dol-enp-s-trite-mandata-kato-premier-boyko-borisov-se-prevarna-v-bezsporno-nay-uspeshniya-savremenen-balgarski-politik.html", "text": "С трите мандата като премиер Бойко Борисов се превърна в безспорно най-успешния съвременен български политик. Това се казва в приветствието на председателя на групата на Европейската народна партия Жозеф Дол по повод Четвърто редовно отчетно-изборно делегатско национално събрание на ГЕРБ, на което Бойко Борисов бе преизбран за председател на партията, съобщиха от пресцентъра на ГЕРБ. „С трите мандата като премиер за по-малко от десетилетие, ти се превърна в безспорно най-успешния съвременен български политик, а ГЕРБ се утвърди като най-значимата политическа сила не само в дясно-центристкото пространство, но и като цяло в България. През този период икономиката на страната ви нарасна значително, инфраструктурата бе видимо обновена и качеството на живот на българите се подобри чувствително.\r\nСъщевременно ГЕРБ не изневери в нито един момент на ценностите на европейската десница. Кризите за Европа идваха и си отиваха, но като лидер, ти не допусна нито залитането към национал-популизма, нито подхлъзването по левичарските призиви за лудо харчене, водещо до дългови спирали.\r\nПриятелю, знам колко трудно ти е в личен план да защитаваш тази балансирана позиция вече толкова дълго време.\r\nЗа Европейската народна партия е истинско богатство, че имаме толкова силен лидер в своите редици. С твоя авторитет, мъдрост и диалогичност, ти внасяш спокойствие в целия Югоизточен регион на Европа. Благодарение на твоята визия и активната роля за европейската перспектива пред Западните Балкани, трайният мир в района изглежда по-възможен от когато и да било.\r\nЗатова те моля да продължаваш напред по същия път и със същото темпо. Обединена Европа има нужда от теб и ще продължаваме да разчитаме на теб като безспорен лидер, утвърден демократ и значим фактор за стабилността на Балканския полуостров.\r\nБъди здрав, ЕНП е с теб”, се казва в словото на Жозеф Дол.", "date": "2017.11.26", "title": "Жозеф Дол, ЕНП: С трите мандата като премиер Бойко Борисов се превърна в безспорно най-успешния съвременен български политик"}
{"url": "http://www.focus-news.net/news/2017/11/26/2460889/iliana-benovska-g-zho-ninova-borisov-predlozhi-na-gubeshtite-na-izbori-bsp-na-6-mesetsa-za-po-50-mln-da-se-ustroyvat-novi-kakav-e-vashiyat-otgovor.html", "text": "Уважаема г-жо Нинова, днес ГЕРБ проведе Четвърто си редовно отчетно-изборно делегатско национално събрание. Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. Лидерът на партия ГЕРБ Бойко Борисов предложи  – щом БСП искате нови предсрочни избори – да се промени Конституцията на България и да се даде възможност за губещите на избори БСП да искат нови избори на всеки 6 месеца срещу 50 милиона. Нека чуем Вашия отговор от името на БСП. Даже, ми хрумва и предложение – ако сте уверени, че ще лично Вие, Нинова, ще спечелите изборите – поемете част от тези 50 млн държавни разходи с държавната си субсидия на партията и пък и със собствени средства. \r\nСамо да Ви напомня, г-жо Нинова, то Вие, го знаете по-добре от мен, ама и хората да го чуят: БСП не е печелила парламентарни избори от 2009 година – 8 години. БСП не е печелила избори и не е управлявала София от лятото на 1990 година - 27 години. А скоро не успя дори в 2 села да спечели.\r\nПо този повод, г-жо Нинова, ще напомня на БСП 47-мия закон на властта на американеца Робърт Грийн: „Не прекалявайте със стремежа си да победите на всяка цена. Трябва да знаете докъде да се ограничавате в стремежите си!“ А на Вас лично, г-жо Нинова, ще подаря 5-тия закон на властта: „От репутацията Ви зависи толкова много - пазете я с цената на живото си…“\r\nТа, г-жо Нинова, Борисов предложи на губещите на избори БСП на 6 месеца, за по 50 млн, да се устройват нови, Вашият отговор?\r\nАз съм Беновска и питам.", "date": "2017.11.26", "title": "Илиана Беновска: Г-жо Нинова, Борисов предложи на губещите на избори БСП на 6 месеца, за по 50 млн, да се устройват нови – какъв е Вашият отговор"}
{"url": "http://www.focus-news.net/news/2017/11/26/2460890/liderat-na-gerb-boyko-borisov-pazim-etnicheskata-tolerantnost-kato-zenitsata-na-okoto-si-etnicheskiyat-mir-e-bezalternativen-za-balgariya.html", "text": "Етническата толерантност ГЕРБ я пази като зеницата на окото си. Българските мюсюлмани и от другите религии са наши сънародници, приятели и братя. Това каза Бойко Борисов след преизбирането му за председател на ПП ГЕРБ на Четвъртото редовно отчетно-изборно делегатско национално събрание, предаде репортер на Агенция „Фокус“. „Не се подвеждайте, когато някой път е много лесно да се говори на националистическа вълна анти и против- етническият мир за България е безалтернативен“, заяви той. „В ГЕРБ езикът на омразата, с епитети и обиди е забранен. Ние сме европейска толерантна партия, в нашите редове имат място всички, които спазват законите“, обясни Бойко Борисов. „Нашите партньори са самостоятелни партии, имат своята политика, не можем да се месим в нея. Макар че винаги, когато е можело съм настоявал да си мерят приказките“, каза още лидерът на ГЕРБ.\r\nБиляна ИВАНОВА", "date": "2017.11.26", "title": "Лидерът на ГЕРБ Бойко Борисов: Пазим етническата толерантност като зеницата на окото си, етническият мир е безалтернативен за България"}
{"url": "http://www.focus-news.net/news/2017/11/26/2460891/fox-news-zapochnalo-e-razsledvane-sled-vzriva-v-kitayskiya-grad-ninbo.html", "text": "Китайските власти са започнали разследване на причините, довели до взрива в големия пристанищен град Нинбо, разположен на юг от Шанхай, това съобщава американският телевизионен канал FOX news. \r\nПо-рано местни медии, сред които и държавната китайска агенция Синхуа, съобщиха, че вследствие на експлозия в града са загинали двама души, като още 30 са ранени. Няколко сгради са разрушени, а на мястото са пристигнали голям брой екипи на пожарната. \r\nСпоред данни на пожарникарите, източникът на взрива е подземна дупка в една от сградите, които според Синхуа е служила като фабрика.  Цанко Цолов", "date": "2017.11.26", "title": "FOX news: Започнало е разследване след взрива в китайския град Нинбо"}
{"url": "http://www.focus-news.net/news/2017/11/26/2460892/varna-dvama-nepalnoletni-bratya-sa-zadarzhani-za-grabezh-iznasilvane-i-ubiystvo-na-77-godishna-zhena-v-provadiya.html", "text": "Двама непълнолетни братя са задържани за срок до 72 часа за грабеж, придружен с изнасилване и убийство на самотна жена в Провадия. Това съобщиха от пресцентъра на Апелативна прокуратура-Варна. В събота, 25 ноември 2017 г., само за часове след като в дома си била намерена убита  самотно живееща жена в град Провадия, тежкото криминално деяние е било разкрито от служители на ОДМВР-Варна под ръководството на Окръжната прокуратура във Варна. Разследването е било възложено на следовател от Окръжния следствен отдел.\r\nИзвършители на престъплението са двама братя – на 17 и на 14 години, срещу които са намерени достатъчно доказателства при проведените процесуално-следствени действия - оглед на местопроизшествието, претърсване и изземване, за грабежа, придружен с убийство и за изнасилването.\r\n17-годишният Станислав М. и брат му – 14-годишният  Осман Ю., са задържани с постановление на наблюдаващия делото прокурор в Окръжна прокуратура във Варна за срок до 72 часа, след като са привлечени като обвиняеми за престъпления по член 199, ал. 2, т. 2 и по член 152, ал. 3, т. 1 от НК. Ще бъде внесено искане във Варненския окръжен съд за вземане на най-тежката мярка за процесуална принуда срещу тях.\r\nВ понеделник самотно живеещата 77-годишна жена наела двамата братя да пренесат дърва за огрев в дома й. За работата платила 20 лева. В сряда те решили да извършат грабеж в дома й. Проникнали на първия етаж на къщата й вечерта. Жената гледала телевизия на втория етаж и  усетила присъствието им.  Слязла да провери какво се случва. Тогава братята се нахвърлили върху нея, като я душили и удряли с твърд предмет по главата, и я изнасилили. От дома й липсват вещи и пари. \r\nЖертвата била открита мъртва едва в събота и по горещи следи извършителите  били установени и задържани.  Резултатите от аутопсията на тялото показали множество кръвонасядания и следи от душене на жената.\r\nПо-тежкото престъпление, по които са обвинени двамата братя, се наказва с лишаване от 5 до 12 години за 17-годишния, а 14-годишният му брат може да получи наказание лишаване от свобода от 3 до 10 години. Двамата обвиняеми са ученици, но 14-годишният Осман не посещава редовно училище.", "date": "2017.11.26", "title": "Варна: Двама непълнолетни братя са задържани за грабеж, изнасилване и убийство на 77-годишна жена в Провадия"}
{"url": "http://www.focus-news.net/news/2017/11/26/2460893/nimh-oranzhev-kod-za-valezhi-ot-dazhd-i-snyag-e-obyaven-v-17-oblasti-na-stranata-za-27-noemvri-2017-g.html", "text": "Оранжев код за валежи от дъжд и сняг е обявен в 17 области на страната за 27 ноември 2017 г. Това показва справка на интернет страницата на Националния институт по метеорология и хидрология (НИМХ) към БАН. \r\nЗа София, София Област, Перник и Кюстендил, Ловеч и Габрово е в сила оранжев код. Там ще вали сняг и ще се образува снежна покривка. Количество на валежа ще бъде 20-30 л/кв. м., а снежна покривка - 10-20 см.\r\nВ Монтана, Враца, Плевен и Велико Търново ще има значителни валежи от дъжд, които ще преминават в сняг, а кодът  е оранжев. Прогнозните количества са 20-30 л/кв. м. Ще се образува и снежна покривка.\r\nВ Пазарджик кодът също е оранжев заради интензивни валежи, които отново ще преминат в сняг. Количества ще бъдат между 20-35 л/кв. м. В повечето райони ще се образува снежна покривка с дебелина от 5 до 20 см.\r\nОранжев код е в сила и за областите Хасково, Кърджали и Стара Загора, където ще има значителни валежи, предимно от дъжд, а количества ще бъдат между 20-40 л/кв. м.\r\nВ Благоевград ще има интензивни валежи, които в по-голямата част на областта ще преминат в сняг. Там кодът отново е оранжев, а количества на валежа ще бъдат 20-35 л/кв. м. С изключение на крайните южни райони ще се образува снежна покривка с дебелина от 5 до 20 см.\r\nЗа Oбласт Смолян e в сила оранжев код за интензивни валежи, които ще преминат в сняг. Количества ще бъдат 20-35 л/кв. м., а в повечето райони ще се образува снежна покривка с дебелина от 5 до 20 см.\r\nВ Пловдивска област ще има значителни валежи от дъжд, в планините – от сняг. Кодът е оранжев, а количества на валежа 20-35 л/кв. м. На места ще се образува снежна покривка с дебелина 5-10 см.\r\nЗа Област Видин е обявен жълт код за валежи от дъжд с прогнозни количества от 10-20 л/кв. м. В южните планински райони на областта дъждът ще премине в сняг и ще се образува снежна покривка. \r\nЗа Русе, Търговище, Разград, Шумен, Сливен, Ямбол, Бургас и Варна е в сила жълт код за обилни валежи от дъжд, а прогнозните количества са между 15 и 25 л/кв. м. \r\nЕдинствените области, в които не са обявени кодове за опасни метеорологични явления са Силистра и Добрич.", "date": "2017.11.26", "title": "НИМХ: Оранжев код за валежи от дъжд и сняг е обявен в 17 области на страната за 27 ноември 2017 г."}
{"url": "http://www.focus-news.net/news/2017/11/26/2460894/manfred-veber-enp-gerb-oznachava-badeshteto-na-balgariya-stabilnost-i-nadezhdnost-vmesto-haos-i-nesigurnost.html", "text": "ПП ГЕРБ означава бъдещето на България. ПП ГЕРБ означава стабилност и надеждност вместо хаос и несигурност. Това се казва в поздравителния адрес на евродепутата Манфред Вебер и председател на Групата на ЕНП в Европейсия парламент по повод преизбирането на Бойко Борисов за председател на ПП ГЕРБ, съобщиха от пресцентъра на партията. „Докато партиите от левия политически спектър се опитаха да отдалечат България от Европа и да я ориентират на изток, ПП ГЕРБ запази про-европейската и евро-атлантическа ориентация на България. Докато левите политически партии означаваха икономически застои, ПП ГЕРБ донесе растеж и работни места за страната. ПП ГЕРБ и Вашето правителство означават успех и аз Ви поздравявам за това. Този успех бе възможен благодарение на една силна и енергична партия и на Вашата отдаденост като неин лидер.\r\nТози ясен компас и тази сила на ПП ГЕРБ ще са ключът към успеха на Българското председателство на Съвета на ЕС през следващата година. Аз особено се радвам, че Вие превърнахте бъдещето на Западните Балкани в основен приоритет на Вашите шест месеца на чело на правителствата в ЕС. Никой не би бил по-добре позициониран от Вас да гарантира просперитета и стабилността в региона и да постави на дневен ред европейската перспектива за страните от Западните Балкани.\r\nСъщо така благодаря на Вашата партия за ценния й принос към ежедневната работа на Европейския парламент. Под лидерството на ръководителя на делегацията Ви и зам.-председател на Групата Андрей Ковачев, евродепутатите на ПП ГЕРБ Асим Адемов, Ева Майдел, Андрей Новаков, Емил Радев и Владимир Уручев са истински стожери за силата и успеха на Групата на ЕНП в Европейския парламент. Само преди известно време, бях особено щастлив от избора на бившия зам.-председател на нашата Група Мария Габриел за европейски комисар от България, отговарящ за важното портфолио дигитална икономика и общество.\r\nПолитическото семейство на ЕНП има нужда от такива ангажирани и визионерски партии-членки като ПП ГЕРБ за общия успех през следващите месеци и години. Желая Ви всичко най-добро за това ключово събитие за политическия живот на партията и нейните бъдещи политики.\r\nЗаедно ние сме силни и заедно постигаме най-добрите резултати за България и за Европа”, се казва още в поздравителния адрес на Манфред Вебер.", "date": "2017.11.26", "title": "Манфред Вебер, ЕНП: ГЕРБ означава бъдещето на България, стабилност и надеждност вместо хаос и несигурност"}
{"url": "http://www.focus-news.net/news/2017/11/26/2460895/pazardzhik-natovareno-e-dvizhenieto-po-patya-velingrad-varvara.html", "text": "Натоварено е движението по пътя Велинград-Варвара, предаде репортер на Радио „Фокус“ – Пазарджик. По-интензивен е трафикът от курорта към Пазарджик. В дефилето, в участъците, където има най-много завои, се образуват колони от автомобили, заради по-ниската скорост, с която се преминава оттам. На места на шосето има паднали камъни, които налагат инцидентни маневри. На входа на пътя Варвара-Велинград има поставено светещо табло с предупредителен знак за опасност от падащи камъни, както и засилено полицейско присъствие.\r\nАлбена ЖИЛЕКОВА", "date": "2017.11.26", "title": "Пазарджик: Натоварено е движението по пътя Велинград-Варвара"}
{"url": "http://www.focus-news.net/news/2017/11/26/2460896/dots-ilian-gospodinov-nimh-ochakva-se-tazi-zima-da-bade-po-meka-i-po-topla-ot-predishnata.html", "text": "Очаква се тази зима да бъде по-мека и по-топла от предишната. Това каза доц. Илиан Господинов от департамента „Метеорологични прогнози” в Националния институт по метеорология и хидрология (НИМХ) към БАН в интервю за Агенция „Фокус“ във връзка с дългосрочната прогноза за предстоящия зимен сезон.\r\n„Като цяло може да кажем няколко интересни неща за предстоящия зимен сезон особено ако се опитаме да го сравним с миналия. Има голяма вероятност тази зима да е не толкова студена, колкото предишната. Или направо да си бъде мека зима. А валежните количества вероятно ще бъдат като тези през миналата зима, която беше със сезонни суми валежи около нормалните или под тях. Миналият декември беше доста сух, но тази година се очаква това да не се повтори“, каза той.\r\nГосподинов обясни, че през последните дни се е провел семинар на Световната метеорологична организация, в който участие е взела и България. „Сезонното прогнозиране е международно усилие под егидата на Световната метеорологична организация, на която България е страна-член. За региона на Европа и за региона на Средиземно море се организират всяка година работни срещи, на които освен други неща, се обсъжда и се представя и актуалното състояние на земната климатична система и какво отношение има това към предстоящия зимен сезон в района на Средиземноморието, Северна Африка и Южна Европа, като тук се включва и районът на България. Тази среща се състоя буквално през последните няколко дни, така че читателите на Агенция „Фокус“ всъщност са първите, които получават сравнително прясна информация и такава с по-голяма увереност за очакванията за предстоящата зима“, каза още той, като уточни, че сезонното прогнозиране на времето се основава най-вече на вероятности и е възможно да се случи всичко. \r\nЦветилена СИМЕОНОВА", "date": "2017.11.26", "title": "Доц. Илиан Господинов, НИМХ: Очаква се тази зима да бъде по-мека и по-топла от предишната"}
{"url": "http://www.focus-news.net/news/2017/11/26/2460897/antonio-lopes-gen-sekretar-na-enp-gerb-shte-prodalzhi-energichno-da-doprinasya-za-badeshteto-na-balgariya-i-evropeyskiya-sayuz.html", "text": "ГЕРБ ще продължи енергично да допринася за бъдещето на България и Европейския съюз. Това се казва в поздравителния адрес на Антонио Лопес, генерален секретар и член на Европейския парламент, по повод преизбирането на Бойко Борисов за председател на ГЕРБ по време на Четвърто редовно отчетно-изборно делегатско национално събрание, съобщиха от пресцентъра на партията. „За най-голямо съжаление, поради предварително поети ангажименти, няма да имам възможност да присъствам на 4-тия Редовен конгрес на ГЕРБ. \r\nВъпреки това, бих желал искрено да ти благодаря за поканата да се присъединя към това важно събитие. Бъди уверен, че можеш да продължиш да разчиташ, както винаги, на пълната подкрепа на ЕНП и моята лична такава.\r\nС убеждението, че ГЕРБ ще продължи енергично да допринася за бъдещето на България и Европейския съюз, пожелавам на теб и твоята партия най-доброто в справяне с бъдещите предизвикателства”, се казва още в поздравителния адрес на Антонио Лопес.", "date": "2017.11.26", "title": "Антонио Лопес, ген. секретар на ЕНП: ГЕРБ ще продължи енергично да допринася за бъдещето на България и Европейския съюз"}
{"url": "http://www.focus-news.net/news/2017/11/26/2460898/horst-zeehofer-golyama-koalitsiya-mezhdu-sayuza-hdshss-i-sotsialdemokraticheskata-partiya-e-nay-dobrata-vazmozhnost-za-germaniya.html", "text": "Хорст Зеефохер заяви, че „голяма коалиция“ между Съюза (ХДС/ХСС) и Социалдемократическата партия на Мартин Шулц е „най-добрата възможност за Германия“, пише немската редакция на The Local. Лидерът на баварската партия Християнсоциален съюз, която е партньор за политическата формация на Ангела Меркел е направил изказването си в неделя по време на интервю за немски вестник.\r\nСпоред думите на Зеехофер, съюз със Социалдемократическата партия е „най-добрата възможност за Германия, за предпочитане пред „ямайска“ коалиция, нови избори или правителство на малцинството“. \r\nПо-рано преговорите за тристранна ямайска коалиция между Съюза (ХДС/ХСС), Свободната демократическа партия и формацията „Зелени“ се разпаднаха, хвърляйки страната в политическа криза. В събота канцлерът Ангела Меркел заяви, че нейна цел да е формира правителство колкото е възможно по-скоро, като се изказа против провеждането на нови избори.  Цанко Цолов", "date": "2017.11.26", "title": "Хорст Зеехофер: Голяма коалиция между Съюза (ХДС/ХСС)  и Социалдемократическата партия е най-добрата възможност за Германия"}
{"url": "http://www.focus-news.net/news/2017/11/26/2460899/dimitar-avramov-trenyor-po-tenis-savmestnite-usiliya-i-komunikatsiyata-trenyor-roditel-sastezatel-sa-klyuchovi-za-postiganeto-na-uspeh-v-tenisa.html", "text": "Съвместните усилия и комуникацията треньор-родител-състезател са ключови за постигането на успех в тениса. Това каза за Радио „Фокус“ – Пловдив Димитър Аврамов, треньор в Спортен клуб по тенис на корт „Асеновград“. По думите му елементите на веригата винаги вървят заедно и ако някъде се получи разкъсване, състезателят няма шанс да пробие в спорта. \r\n„Ролята на родителите е изключително важна при изграждането на един бъдещ спортист. При този спорт е от значение тренировките да започнат на възраст от 4-5 години, за да може да се постигнат бъдещи успехи. Това, че става въпрос за малки деца, означава че и родителите са ангажирани. Родителите трябва да ги водят на тренировки и времето им е отнето с това нещо. Отделно, за по-големи състезания, са нужни повече финансови средства, като все пак те трябва да отговарят на техните възможности все пак“, коментира Димитър Аврамов. Той каза още, че през последните години Българската федерация по тенис работи много усърдно с младите таланти по специална програма. „Tалантливите деца влизат в националния отбор, като те са на 2 групи. Осигуряват им се по 10-12 международни турнира годишно, тренировки и лагери,  което е похвално за нашата федерация по тенис“, смята Аврамов.\r\nТреньорът по тенис на корт сподели, че Спортен клуб по тенис на корт „Асеновград“ не разполага със закрита площадка за тренировки, което създава затруднения през зимния сезон. „Нямаме зала. Очакваме през 2018 година да се сдобием със собствена закрита спортна площадка. Липсата й налага децата да ходят в различни клубове в Пловдив, за да тренират. Децата, които са в състезателен режим, трябва да поддържат подготовка“, посочи Димитър Аврамов.\r\nТони МИХАЙЛОВ", "date": "2017.11.26", "title": "Димитър Аврамов, треньор по тенис: Съвместните усилия и комуникацията треньор-родител-състезател са ключови за постигането на успех в тениса"}
{"url": "http://www.focus-news.net/news/2017/11/26/2460900/b92-sarbiya-za-parvite-devet-mesetsa-na-godinata-sarbiya-registrira-12-rast-na-turistite.html", "text": "В периода януари - септември 2017 г. Сърбия е посетена от общо 2 391 810 туристи, което е с 12 % повече, в сравнение със същия период на предходната година. Това показват данните на Туристическата организация на Сърбия, цитирани от водещата белградска медийна компания B92. \r\nПо данни на Държавната статистическа служба на Сърбия в разглеждания период броят на вътрешните туристи е 1 236 023, което представлява ръст от 7% процента, в сравнение с 2016 г. Чуждестранните граждани, посетили Сърбия през първите девет месеца на текущата година, са 1 155 787, или с 18% повече от същия период на миналата година.  \r\nСъс 7% е ръстът на броя на нощувките в страната, реализирани от вътрешните туристи - или общо 4 158 258. Увеличението при нощувките на чуждестранни туристи е 17 % - в периода между януари и септември тази година те са реализирали общо 2 455 887. \r\nОфициалните данни показват, че вътрешните гости предпочитат да отсядат предимно в балнеоложки и планински курорти (39 %), докато чужденците прекарват най-много време е столицата Белград (51 %), съобщава Радио „Фокус“ в рубриката „Балкански туристически часовник“.\r\nСред чуждестранните туристи, посетили Сърбия в разглеждания период, най-голям брой нощувки са реализирани от гости от Босна и Херцеговина, следвани от Черна гора, Турция, Русия и Германия. : Тереза Герова", "date": "2017.11.26", "title": "B92 (Сърбия): За първите девет месеца на годината Сърбия регистрира 12 % ръст на туристите"}
{"url": "http://www.focus-news.net/news/2017/11/26/2460901/novi-list-harvatiya-za-parvite-10-mesetsa-na-godinata-harvatiya-registrira-rekorden-rast-na-broya-na-turistite-i-realiziranite-noshtuvki.html", "text": "Хърватия продължава с отличното си представяне в сферата на туризма - през първите 10 месеца на настоящата година адриатическата страна е посетена от 18 млн. туристи, които са реализирали рекордните над 100 млн. нощувки. Данните показват ръст съответно от 13% и от 12%, в сравнение със същия период на предходната 2016 г., а предварителните сведения за месец октомври показват, че положителната тенденция се запазва и след края на летния сезон, съобщава електронното издание Novi List. \r\nКоментирайки отличните резултати на отрасъла за месеците септември и октомври, министърът на туризма Гари Гапели потвърди прогнозата, че настоящата година ще бъде историческа за хърватския туризъм. Съгласно думите му, данните показват по недвусмислен начин, че страната става все по-привлекателна за гостите извън летния сезон и е на път да се превърне в целогодишна дестинация за почивка.  \r\nА ето и подробните данни, представени от Министерството на туризма в Загреб. През първите десет месеца на годината по-голямата част от нощувките - почти 90 млн. - са реализирани от чужденци - точно както и в последните 16 година. В сравнение със същия период за 2016 г., увеличението е от 12%, съобщава Радио „Фокус“ в рубриката „Балкански туристически часовник“.\r\nНай-голям брой нощувки от чуждестранните туристи са реализирали германците (20,6 млн.), следвани от словенците (10 млн.), австрийците (7,5 млн.), поляците (6,3 млн.) и чехите (5,4 млн.). \r\nБроят на вътрешните туристи и реализираните от тях нощувки също бележат ръст в сравнение с миналата година, съответно от осем и 13 %.  \r\nСред най-предпочитаните дестинации за нощувки в Хърватия са Дубровник, Ровин, Пореч, Умаг, Сплит, Медулин и Мали Лошин, показват официалните данни на Загреб. : Тереза Герова", "date": "2017.11.26", "title": "Novi List (Хърватия): За първите 10 месеца на годината Хърватия регистрира рекорден ръст на броя на туристите и реализираните нощувки"}
{"url": "http://www.focus-news.net/news/2017/11/26/2460902/daily-sabah-turskata-turisticheska-industriya-se-vazstanovyava-prez-2017-g.html", "text": "След резкия спад на посетителите в предходната година, белязана от поредица от терористични атаки и опит за държавен преврат, туристическата индустрия в Турция отбелязва възстановяване през 2017 г., съобщава вестник Daily Sabah.  \r\nСпоред информацията, предоставена от Министерството на културата и туризма, възходящата тенденция в отрасъла се потвърждава от данните за броя на туристите, които са посетили Турция през първите девет месеца на годината. В периода януари-септември броят на посетителите в страната е достигнал до 26 млн. души - данни, за които допринася завръщането на руснаците и германците в турските курорти. \r\nБроят им все още е далеч от този, регистриран през 2015 г., но все пак е по-висок в сравнение със същия период на 2016 г., когато в страната са посрещнати 25,3 милиона туристи.  \r\nЧенгиз Айдън, заместник-генерален директор в Министерството на културата и туризма в Анкара, потвърди положителната тенденция в данните за първите девет месеца на текущата година, като същевременно поясни, че тя се дължи на увеличаване на броя на посетителите, идващи от основни пазари като Русия, Великобритания и Германия, съобщава Радио „Фокус“ в рубриката „Балкански туристически часовник“.\r\nВ рамките на XXXIII Международен панаир по туризъм \"Филоксения\" в Солун, Айдън подчерта, че през последните 15 години Турция е постигнала значителен напредък в туристическата индустрия. Той припомни, че през 2015 г. в страната са регистрирани близо 40 млн. посетители - сериозен скок, като се има предвид, че през 2002 г. броят им е бил 13 млн. Официалните данни на Анкара показват, че приходите от туристическата индустрия в този период достигат до 32 млрд. : Тереза Герова", "date": "2017.11.26", "title": "Daily Sabah: Турската туристическа индустрия се възстановява през 2017 г."}
{"url": "http://www.focus-news.net/news/2017/11/26/2460903/tornos-news-gartsiya-poveche-rezervatsii-za-letni-pochivki-no-i-po-visoki-tseni.html", "text": "Броят на ранните резервации за почивка в Гърция през следващото лято, направени от британски туристи, е значително по-висок, отколкото през 2016 г.  Това показва данните на туроператора \"Томас Кук\", цитирани от гръцкия специализиран информационен портал Tornos News.\r\nМакар все още да е твърде рано за заключения, в сравнение с предходната година гражданите на Обединеното кралство проявяват по-голям интерес към ранно организиране на почивката в Гърция през летния сезон на 2018 г. Според доклада на \"Томас Кук\", британските резервации за почивка в Гърция са се увеличили с 2%. Като причина за позитивните данни туроператорът посочва силния летен сезон, който реализира южната ни съседка. \r\nСъщевременно обаче се наблюдава и повишаване на цените. През 2018 г. почивките в Гърция ще са с 6% по-скъпи, в сравнение с цените от тази година, става ясно още от доклада на \"Томас Кус\". \r\n\"Фокус\" припомня, че от 1 януари 2018 г. в Гърция влиза в сила нов закон, който предвижда още от следващото лято туристите да бъдат таксувани допълнително за престоя си в курортите, съобщава Радио „Фокус“ в рубриката „Балкански туристически часовник“. При това данъкът ще бъде събиран както от организирани групи, така и от пътешественици, които сами планират почивката си. Размерът на курортната такса ще зависи от категорията на обекта на настаняването и ще струва между 0,25 евро до четири евро за нощувка на стая. \r\nПървоначално гръцките власти планираха данъкът да бъде събиран целогодишно, но след протести от страна на хотелиерите в страната Атина преразгледа решението си и ограничи срока на събирането на допълнителната курортна такса до периода на силния летен сезон - месеците юли и август. : Тереза Герова", "date": "2017.11.26", "title": "Tornos News: Гърция - повече резервации за летни почивки, но и по-високи цени"}
{"url": "http://www.focus-news.net/news/2017/11/26/2460904/blagoevgrad-v-regionalniya-istoricheski-muzey-se-sahranyava-originalna-fotografiya-na-boris-sarafov-i-negovata-cheta.html", "text": "В Регионален исторически музей – Благоевград се съхранява оригинална фотография на Борис Сарафов и неговата чета. Това каза за Радио „Фокус“ – Пирин уредникът в музея Елена Александрова по повод 110-ата годишнина от смъртта на българския военен и революционер, войвода и ръководител на Върховния македоно-одрински комитет и Вътрешната македоно-одринска революционна организация, която ще отбележим на 28 ноември. Тя добави, че снимката е направена в навечерието на Илинденско – Преображенското въстание пред къщата на Марко Секулички в Кюстендил. \r\n„Той е бил пунктов началник на ВМОРО в Кюстендил и четите, преди да преминат границата с Македония, са се събирали там, откъдето са се прехвърляли в Македония. Непосредствено преди въстанието, четата му е фотографирана там и ние съхраняваме една от оригиналните фотографии на тази чета“, каза Александрова.\r\nТя коментира още, че хората, които посещават музея, до голяма степен са запознати с личността на Борис Сарафов. „Когато имаме някакви събития, които са конкретно свързани с Илинденско – Преображенското въстание, ние включваме и подготовката на въстанието, както и Главния въстанически щаб, тоест - ние по някакъв начин акцентираме върху дейността на Сарафов чрез материалите, с които разполагаме. Определено мога да кажа, че има интерес към неговата личност“, посочи Александрова. \r\nИсторикът добави, че хората, които принципно и тенденциозно се занимават с Македонския въпрос, пък, се обръщат към тях с някои конкретни въпроси. „Освен това, ние често правим и музейни уроци по теми, свързани с освободителните борби на българите в Македония, за да запознаем и младата  публика на музея с това, което се е случило. Бих допълнила, че в определени ситуации, когато ние инициираме такива събития, се подбужда и интересът на обществеността“, уточни Александрова.\r\nЛивия НИНОВА", "date": "2017.11.26", "title": "Благоевград: В Регионалния исторически музей се съхранява оригинална фотография на Борис Сарафов и неговата чета"}
{"url": "http://www.focus-news.net/news/2017/11/26/2460905/afp-broyat-na-zhertvite-ot-zemetresenieto-v-iran-dostigna-do-483-dushi.html", "text": "Броят на жертвите от земетресението в Иран достигна до 483 души, след като част от пострадалите по време на природното бедствие са загинали от раните си, предава AFP, като се позовава на данни от държавната информационна агенция на Иран. \r\nАгенцията припомня, че земетресение с магнитуд от 7.3 по скалата на Рихтер удари Иран и част от Ирак в нощна на 12 срещу 13 ноември, като в резултат, Техеран съобщи за 436 загинали и повече от 12 хил. ранени. От страна на Ирак бе съобщено за общо осем души загубили живота си.  Цанко Цолов", "date": "2017.11.26", "title": "AFP: Броят на жертвите от земетресението в Иран достигна до 483 души"}
{"url": "http://www.focus-news.net/news/2017/11/26/2460906/plovdiv-natovareno-e-dvizhenieto-po-uchastaka-ot-avtomagistrala-trakiya-v-oblastta-zasileno-e-politseyskoto-prisastvie.html", "text": "Изключително натоварено е движението по участъка от автомагистрала „Тракия“ в Пловдивска област. Това съобщиха за Радио „Фокус“ – Пловдив от Областното пътно управление. Трафикът е интензивен и по пътищата Пловдив-Карлово и Пловдив-Асеновград. Полицейски патрули са разположени на възлови точки по основните пътни артерии, като контролират поведението на водачите и извършват активни проверки за нарушения. Водачите да шофират с повишено внимание и съобразена скорост, за да не се създават предпоставки за възникването на пътни инциденти. Опасност от падащи на пътното платно камъни има по направленията Асеновград-Смолян, Юговско ханче-Югово-Лъки-Здравец, Смолян-Кричим-Стамболийски, също в района на проходите „Троян-Кърнаре“, „Козница“ и „Стражата“. Призовават се водачите да бъдат особено бдителни, движейки се по посочените участъци.\r\nДвижението по пътя Шишманци – Белозем е в една лента поради ремонтни дейности на асфалтовата настилка. Срокът е до 8 декември. Ограничено е движението и по пътя Карлово-Баня, също заради ремонтни дейности на асфалтовата настилка. Обходният маршрут за водачите е през село Марино поле. Срокът за извършването на ремонта по пътния участък е до 15 декември. Движението по пътя Пловдив – Асеновград трябва се осъществява с повишено внимание, съгласно поставените знаци, тъй като там се извършва уширяване на пътните платна. Срокът за ремонта е до 20-ти декември. Движението по пътя Първомай – Дълбок извор, в района на км 19, се осъществява в една лента поради ремонтни дейности. Обходният маршрут за водачите е през временно изграден път в село Поройна. Срокът за извършването на ремонта е до 27 януари.\r\nТрафикът в град Пловдив също е изключително натоварен. Струпване на автомобили се отчита по главните градски булеварди и по всички входно-изходни артерии. Преминаването през светофарните уредби отнема до 5 минути. Пътищата в града са сухи и нормално проходими.\r\nТони МИХАЙЛОВ", "date": "2017.11.26", "title": "Пловдив: Натоварено е движението по участъка от автомагистрала „Тракия“ в областта, засилено е полицейското присъствие"}
{"url": "http://www.focus-news.net/news/2017/11/26/2460907/tass-chechenskiyat-lider-smyata-che-e-doshlo-vreme-za-smyana-na-rakovodstvoto-v-republikata.html", "text": "Лидерът на Чечения Рамзан Кадиров смята, че е дошло време за промени в ръководството на страната, предава ТАСС. Това е заявил самият той в интервю пред руски медии в неделя. \r\n„Честно казано винаги е било моя мечта (да оставя управленския пост). Да ръководя региона и отговарям за народа и републиката е трудно“ заяви чеченският лидер. Той добави, че се е борил за доброто на страната, но „сега, когато има ред, а в републиката цари порядък, смятам, че е дошло време да се направят промени в управлението\" на Чечения.\r\nСпоред думите на Кадиров, няколко души отговарят на изискванията за ръководител на страната, но не разкри подробности.  Цанко Цолов", "date": "2017.11.26", "title": "ТАСС: Чеченският лидер смята, че е дошло време за смяна на ръководството в републиката"}
{"url": "http://www.focus-news.net/news/2017/11/26/2460908/plovdiv-chetirima-dushi-sa-zadarzhani-sled-sbivane-mezhdu-fenove-na-futbolnata-sreshta-lokomotiv-tsska-nyama-seriozno-postradali-pri-intsidenta.html", "text": "Четирима души са арестувани след сбиване между фенове на футболната среща Локомотив (Пловдив) – ЦСКА (София) на стадион „Лаута“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Около 40-тата минута от първото полувреме на срещата фенове на двата отбора са съборили преградите и са се сбили на пистата на стадиона. След бърза намеса на полицейски служители, които са охранявали зоната извън стадиона, конфликтът е предотвратен без да има сериозно пострадали. Четирима души са отведени в Пето районно управление на полицията в Пловдив. Мачът е продължен. Охраната е поета от полицията.\r\nТони МИХАЙЛОВ", "date": "2017.11.26", "title": "Пловдив: Четирима души са задържани след сбиване между фенове на футболната среща Локомотив – ЦСКА, няма сериозно пострадали при инцидента"}
{"url": "http://www.focus-news.net/news/2017/11/26/2460909/pazardzhik-risunki-na-detsa-izuchavashti-religiya-sa-izlozheni-v-tsarkvata-sv-bogoroditsa.html", "text": "Рисунки на ученици от няколко училища в Пазарджик, в които се изучава вероучение, са изложени в предверието на храма „Св. Богородица” в града, предаде репортер на Радио „Фокус“ – Пазарджик. Картините са тематични и показват различни сюжети от Библията, както и рисунки на Божията майка и младенеца. Децата са пресъздали различни сцени от библейския живот, а други са нарисували църкви. Инициативата е на отдел „Култура и просвета” към Пловдивска света митрополия е по повод Деня на християнското семейство. Идеята е чрез своето творчество децата да изобразят в картини, есета, разкази и стихове начина, по който разбират Въведение Богородично. Над 1100 са децата, които изучават предмет „Религия” в училищата в Пазарджик по свое желание.\r\nАлбена ЖИЛЕКОВА", "date": "2017.11.26", "title": "Пазарджик: Рисунки на деца, изучаващи религия, са изложени в църквата „Св. Богородица“"}
{"url": "http://www.focus-news.net/news/2017/11/26/2460910/washington-examiner-dzhordzh-bush-starshi-veche-e-nay-dalgo-zhiveliyat-amerikanski-prezident.html", "text": "Бившият държавен глава на САЩ Джордж Буш (старши), вече е най-дълго живелият американски президент, пише Washington Examiner. Управлявалият в периода 1989 – 1993 г. президент навърши 93 години и 167 дни в неделя, с което премина възрастта на предишния рекордьор Джералд Форд, починал през 2006 година. \r\nПредшественика на Буш (старши), Роналд Рейгън, почина през февруари 2004 г. на възраст от 93 години и 120 дни, което го прави третият най-дълго управлявал.  Цанко Цолов", "date": "2017.11.26", "title": "Washington Examiner: Джордж Буш (старши) вече е най-дълго живелият американски президент"}
{"url": "http://www.focus-news.net/news/2017/11/26/2460911/plovdiv-bezplaten-konsultativen-kabinet-za-narkozavisimi-shte-bade-otkrit-v-rayon-yuzhen.html", "text": "Безплатен консултативен кабинет за наркозависими деца и родители ще бъде открит в район „Южен“ в Пловдив. Това съобщиха за Радио „Фокус“ – Пловдив от Местната комисия за борба срещу противообществените прояви на малолетни и непълнолетни към район „Южен“. Консултативният кабинет ще бъде на ул. „Трети март“, а официалното му откриване ще се състои на 27 ноември. Консултациите в кабинета ще се осъществяват след предварително записване. Инициативата на Местната комисия за борба срещу противообществените прояви на малолетни и непълнолетни към районната администрация се реализира с подкрепата на районния кмет Борислав Инчев, със съдействието Първо районно управление на полицията в Пловдив и психотерапевтичния „Миличин център“ в града.\r\nТони МИХАЙЛОВ", "date": "2017.11.26", "title": "Пловдив: Безплатен консултативен кабинет за наркозависими ще бъде открит в район „Южен“"}
{"url": "http://www.focus-news.net/news/2017/11/26/2460912/the-hill-cnn-otvarna-na-obvineniyata-na-donald-tramp.html", "text": "В неделя телевизионният канал CNN отвърна на обвиненията на американския президент Доналд Тръмп, който в събота разкритикува медията, че представя „много зле“ САЩ пред света, пише вестник The Hill. От официалния си профил в социалната мрежа Туитър в неделя, американският телевизионен канал заяви, че „не е работа на CNN да представя САЩ пред света“. „Ние само съобщаваме фактите“, заявиха от телевизионния канал, като добавиха, че именно президентът трябва да бъде лицето на страната. \r\nВ съобщението си от събота, Тръмп съща така обвини CNN, че продължава да бъде източник на фалшиви новини, заявявайки че \"външният свят не успява да види истината\" в техните емисии.  Цанко Цолов", "date": "2017.11.26", "title": "The Hill: CNN отвърна на обвиненията на Доналд Тръмп"}
{"url": "http://www.focus-news.net/news/2017/11/26/2460913/otets-angel-kochev-v-nay-stariyat-kvartal-na-petrich-vizdol-e-razpolozhena-tsarkvata-sv-iliya-koyato-datira-ot-1923-godina.html", "text": "В най-старият квартал на Петрич - „Виздол“, е разположена църквата „Св. Илия“, която датира от 1923 година. Това каза за Радио „Фокус“  – Пирин свещеника от града отец Ангел Кочев. Той обясни, че жилищният комплекс е разположен на възвишение и всъщност именно от там идва неговото име. „Може би, като гледаме логически, обикновено храмовете на св. пророк „Илия“, каквото име носи и църквата на квартала, са разположени нависоко. Може би това е, защото светецът е бил много високо духовно извисен, но също така той е бил покровител на природните стихии. Смята се, че при завладяването на Петрич в края на XIV век от османските турци на мястото на сегашната църква е имало светилище. Всъщност, важно е да отбележим, че в Петрич, във всеки квартал някога е имало параклис с гробище, както е в случая и с църквата „Св. Илия““, каза още отец Кочев. \r\nПо думите му дори се смята, че през XVII век там е имало малък параклис със светиня. „През 1923 година, след освобождението, църквата е възстановена, както се случва и с другите крайни храмове на града.  Този квартал е много буден, защото това е Старият Петрич. В миналото храмът е заемал важно място в живота на петричани, защото е поддържал много духа им“, подчерта отец Кочев. \r\nТой отбеляза, че църквата „Св. Илия“ е свързана и с крепостта Гяур Калеси. „Дори може да кажем, че на нейна територия е този параклис, който събира хора, не само в деня на пророка, но и по време на други празници. Дори когато не е имало физически храм на мястото, там са се събирали хора, за да правят служения“, уточни отец Кочев. Той допълни, че днес храмът е действащ, но там се провеждат служби само няколко пъти в годината, като например на празника на пророка, в деня на св. 40 мъченици и на Благовещение, когато традиционно се прави курбан. \r\n„Мисля, че в бъдеще храмът ще събира все повече миряни, защото има проект за неговото преустрояване с притвор, камбанария и така около него ще закипи един нов, благодатен живот“, обяви отец Кочев.\r\nЛивия НИНОВА", "date": "2017.11.26", "title": "Отец Ангел Кочев: В най-старият квартал на Петрич - „Виздол“, е разположена църквата „Св. Илия“, която датира от 1923 година"}
{"url": "http://www.focus-news.net/news/2017/11/26/2460914/pregled-na-mezhdunarodnite-novini-do-18-chasa-agentsiya-fokus.html", "text": "Хорст Зеефохер заяви, че „голяма коалиция“ между Съюза (ХДС/ХСС) и Социалдемократическата партия на Мартин Шулц е „най-добрата възможност за Германия“. Лидерът на баварската партия Християнсоциален съюз, която е партньор за политическата формация на Ангела Меркел е направил изказването си в неделя по време на интервю за немски вестник.\r\nСпоред думите на Зеехофер, съюз със Социалдемократическата партия е „най-добрата възможност за Германия, за предпочитане пред „ямайска“ коалиция, нови избори или правителство на малцинството“. \r\nПо-рано преговорите за тристранна ямайска коалиция между Съюза (ХДС/ХСС), Свободната демократическа партия и формацията „Зелени“ се разпаднаха, хвърляйки страната в политическа криза. В събота канцлерът Ангела Меркел заяви, че нейна цел да е формира правителство колкото е възможно по-скоро, като се изказа против провеждането на нови избори. \r\n*** Броят на жертвите от земетресението в Иран достигна до 483 души, след като част от пострадалите по време на природното бедствие са загинали от раните си, според данни от държавната информационна агенция на Иран. \r\nАгенцията припомня, че земетресение с магнитуд от 7.3 по скалата на Рихтер удари Иран и част от Ирак в нощна на 12 срещу 13 ноември, като в резултат, Техеран съобщи за 436 загинали и повече от 12 хил. ранени. От страна на Ирак бе съобщено за общо осем души загубили живота си. \r\n*** Лидерът на Чечения Рамзан Кадиров смята, че е дошло време за промени в ръководството на страната. Това е заявил самият той в интервю пред руски медии в неделя. \r\n„Честно казано винаги е било моя мечта (да оставя управленския пост). Да ръководя региона и отговарям за народа и републиката е трудно“ заяви чеченският лидер. Той добави, че се е борил за доброто на страната, но „сега, когато има ред, а в републиката цари порядък, смятам, че е дошло време да се направят промени в управлението\" на Чечения.\r\nСпоред думите на Кадиров, няколко души отговарят на изискванията за ръководител на страната, но не разкри подробности. \r\n*** В неделя телевизионният канал CNN отвърна на обвиненията на американския президент Доналд Тръмп, който в събота разкритикува медията, че представя „много зле“ САЩ пред света. От официалния си профил в социалната мрежа Туитър в неделя, американският телевизионен канал заяви, че „не е работа на CNN да представя САЩ пред света“. „Ние само съобщаваме фактите“, заявиха от телевизионния канал, като добавиха, че именно президентът трябва да бъде лицето на страната. \r\nВ съобщението си от събота, Тръмп съща така обвини CNN, че продължава да бъде източник на фалшиви новини, заявявайки че \"външният свят не успява да види истината\" в техните емисии. \r\n*** Китайските власти са започнали разследване на причините, довели до взрива в големия пристанищен град Нинбо, разположен на юг от Шанхай. \r\nПо-рано местни медии, сред които и държавната китайска агенция Синхуа, съобщиха, че вследствие на експлозия в града са загинали двама души, като още 30 са ранени. Няколко сгради са разрушени, а на мястото са пристигнали голям брой екипи на пожарната. \r\nСпоред данни на пожарникарите, източникът на взрива е подземна дупка в една от сградите, които според Синхуа е служила като фабрика. \r\n*** 34 души са загинали след удар на руските военновъздушни сили срещу село, контролирано от „Ислямска държава“ в източната сирийска провинция Дейр-ез Зор, според данни от базираната в Лондон Сирийска обсерватория за човешки права. Ударът е станал в ранните сутрешни часове на неделя. \r\nСпоред Обсерваторията, около девет процента от богатата на петрол провинция все още са под контрола на терористичната групировка. \r\n*** Петима души, сред които три деца, са загинали след катастрофа на откраднат автомобил в английския град Лийдс. Петимата загубили живота си са пешеходци, като най-младата жертва е на 12 години, две момчета на 15-годишна възраст също са сред загиналите. Останалите двама загубили живота си са възрастни мъже на 24 и 28 години. Във връзка с катастрофата две 15-годишни момчета са задържани, но от полицията не са разкрили точната причини за техния арест. \r\nИнцидентът е станал късно вечерта в събота, на около пет километра от центъра на град Лийдс, съобщиха от органите на реда. \r\n***Турция призова САЩ да прекратят сътрудничеството си с кюрдските отряди на „Силите за народна самоотбрана“ в Сирия, смятани от Анкара за разклонение на забранената в страната Кюрдска работническа партия. Това заяви премиерът на Турция Бинали Йълдъръм преди да отпътува за двудневно посещение във Великобритания, предаде Anadolu Agency. \r\nТурският премиер коментира обещанието на американския президент Доналд Тръмп пред турския президент Реджеп Тайип Ердоган, че ще спре да доставя оръжия на кюрдските милиции. „От самото начало твърди,, че решението на САЩ да се съюзят с кюрдите в борбата срещу „Ислямска държава“ е грешно, каза Йълдъръм и добави: „Нашият партньор и съюзник (в лицето на Вашингтон) винаги ни е уверявал, че са били принудени да вземат това решение. Сега, след като „Ислямска държава“ е изкоренена, задължението отпада“. \r\nПремиерът на Турция призова САЩ да прекратят „незабавно“ партньорството си с кюрдите и да се върнат към „истинските си съюзници“. \r\n***Премиерът на Великобритания Тереза Мей се е договорила с Европейския съюз размерът на сметката за Брекзит, която ще надхвърли 40 млрд. паунда, да остане тайна. \r\nПо данни на изданието, Мей е уверила европейските си колеги, че нейното правителство е готово да заплати по-голяма сума за излизането си от ЕС, за да може на заседанието на Европейския съвет през декември да започне обсъждане на нова търговска сделка между Лондон и Брюксел. „В споразумението за Брекзит няма да има цифри“, заяви високопоставен източник от ЕС пред изданието. \r\nНа срещата на Европейския съвет конкретните ангажименти на Великобритания пред ЕС няма да фигурират в цифри, за да се избегне политически шум, отбелязва ежедневникът.  \r\n***", "date": "2017.11.26", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/11/26/2460915/aktsenti-v-sutreshniya-blok-dobro-utro-balgariya-na-27-noemvri.html", "text": "След като бе обявено окончателното ликвидиране на групировката „Ислямска държава“, последва среща между силните на деня - президентите на Русия, Турция и Иран, които привидно имат обща визия за развитието на сирийския регион. Това, обаче, като че ли създава нови позиции на основните играчи, смяна на местата и най-вече - смяна на противници и врагове. Кой ще бъде печелившият и кой - губещият, при следвоенното преначертаване на картата на Сирия? Всичко това ще коментираме с арабиста проф. Владимир Чуков. \r\nАкцент ще поставим и върху Четвъртото национално събрание на ГЕРБ. Над 1000-та присъстващи делегати без изненада единодушно преизбраха Бойко Борисов за лидер на партията. Затвърди ли се стабилността в управлението след форума, какви са изводите и посланията? Отговорите на тези и още въпроси ще потърсим от депутата от ПГ на ГЕРБ Спас Гърневски. \r\nЩе обърнем поглед и към събитията, случили се на 27 ноември през 1919 година, а именно - окончателното излизане на България от Първата световна война с подписването на Ньойския договор. 98 години по-късно - какво научихме и има ли уроци, които останаха забравени? Повече ще разкакаже директорът на Регионален исторически музей-Пловдив Стефан Шивачев в интервю пред колегата Цветана Тончева. \r\nВ минутите след 09.00 часа - как безработните могат да получат средства за разходи за наем, такса за ясла или детска градина и интернет услуги във Варна, ще разберем от кореспондента ни в града Марияна Валентинова. Ваня Николова от Радио „Фокус“-Пазарджик, пък, ще ни разкаже за коледните изненади, които вече започнаха в Панагюрище. \r\nТези и още теми - в „Добро утро, България“ по  Радио „Фокус“ от 6.00 до 10.00, с водещ Виктория Месробович.", "date": "2017.11.26", "title": "Акценти в сутрешния блок „Добро утро, България“ на 27 ноември"}
{"url": "http://www.focus-news.net/news/2017/11/26/2460916/turskiyat-prezident-shte-si-podam-ostavkata-ako-opozitsiyata-dokazhe-obvineniyata-sreshtu-men.html", "text": "Турският президент Реджеп Тайип Ердоган заяви, че ще си подаде оставката, ако опозицията докаже твърденията си, че той и неговото семейство имат участие в офшорни компании в чужбина, пише всекидневникът Hurrieyt. \r\n„В коя офшорна компания имам участие? Докажи го. Ако не можеш, напусни политиката. Ако успееш, аз самият ще се откажа от кариерата си и президентския си пост“, заяви в неделя Ердоган. \r\nДумите на турския президент са направени във връзка с по-ранно изказване на лидера на опозицията Кемал Кълъчдароглу, според което хора от близкия кръг на Ердоган са участници в офшорни компании за пране на пари. \r\n„Ердоган, ще те попитам нещо. Знаеш ли че твоите деца, твоят зет, тъст, твоят брат и твои бивши съветници имат скрити милиони долари в офшорни компании“, заяви на 21 ноември Кълъчдароглу, като призова президента да разкрие „с колко милиона долара разполага“ самият Ердоган и къде са скрити те.    Цанко Цолов", "date": "2017.11.26", "title": "Турският президент: Ще си подам оставката, ако опозицията докаже обвиненията срещу мен"}
{"url": "http://www.focus-news.net/news/2017/11/26/2460917/afp-broyat-na-ranenite-sled-srutvaneto-v-tenerife-dostigna-40-dushi.html", "text": "Броят на ранените, след  срутването на част от пода в нощен клуб в испанския остров Тенерифе, достигна 40 души, предава AFP. Сред  пострадалите са двама французи, двама британци, румънец и белгийка. Двама от ранените са в сериозно състояние. По-рано бе известно само за 22 души с наранявания.\r\n„След като подът се е срутил, хората върху него са паднали в мазето“, което не се е използвало, разкриха от местните власти. \r\nАгенцията припомня, че инцидентът е станал около 2,30 часа местно време в заведение в Адехе, в югозападната част на острова. От местните власти посочват, че са рухнали около четири квадратни метра от пода и хората са пропаднали в мазето на сградата. Цанко Цолов", "date": "2017.11.26", "title": "AFP: Броят на ранените след срутването в Тенерифе достигна 40 души"}
{"url": "http://www.focus-news.net/news/2017/11/26/2460918/premierat-boyko-borisov-provede-telefonen-razgovor-s-prezidenta-na-turtsiya-redzhep-erdogan.html", "text": "Премиерът Бойко Борисов проведе телефонен разговор с президента на Турция Реджеп Тайип Ердоган. Това съобщиха от правителствената информационна служба. Двамата дадоха висока оценка на развитието на отношенията между България и Турция и сътрудничеството в рамките на НАТО, както и за запазване на сигурността и спокойствието по външните граници на Европейския съюз. Коментиран беше ходът на изграждането на интерконекторните връзки на България с Турция и Гърция, които да гарантират енергийна независимост на страната ни. Разговорът по тези теми ще бъде продължен при предстоящото посещение на министъра по европейските въпроси на Турция Йомер Челик.\r\nПрезидентът Ердоган посочи, че утрешната визита в България на министъра на храните, земеделието и животновъдството на Турция Ахмет Ешреф Факъбаба за участие в българо-турски агрофорум ще спомогне за стимулиране на отношенията в сектора на земеделието и животновъдството, както и на селскостопанската наука.\r\nЕрдоган поздрави Борисов за преизбирането му начело на партия ГЕРБ и посочи, че неговото лидерство е гаранция за добрите отношения между двете страни.", "date": "2017.11.26", "title": "Премиерът Бойко Борисов проведе телефонен разговор с президента на Турция Реджеп Ердоган"}
{"url": "http://www.focus-news.net/news/2017/11/26/2460919/zam-predsedatelyat-na-gerb-tsvetan-tsvetanov-shte-otkrie-konferentsiya-za-digitalna-sigurnost-i-kultura-na-27-noemvri-v-plovdiv.html", "text": "Председателят на ПГ на ГЕРБ и заместник-председател на партията Цветан Цветанов ще открие утре /27 ноември 2017 г. (понеделник)/ от 14.00 часа Есенен колоквиум за дигитална сигурност и култура, културно-историческо наследство и дигитализация в Пловдив. Това съобщиха от пресцентъра на ПП ГЕРБ. Двудневният форум ще се проведе в хотел „Империал”, а негови организатори са Жени ГЕРБ и Фондация „Конрад Аденауер”.\r\nЗаместник-председателят на ГЕРБ Цветан Цветанов ще говори пред участниците на тема „България – територия на сигурност и свързаност. Управленската програма на ПП ГЕРБ – национална политика с четиригодишен хоризонт и посока Западни Балкани”. Очаква се в работата на двудневната конференция да се включат  още министърът на вътрешните работи Валентин Радев, министърът за българското председателство на Съвета на ЕС през 2018 г. Лиляна Павлова, министърът на културата Боил Банов и други.\r\nПриветствия към форума ще направят председателят на Жени ГЕРБ Ирена Соколова и областният координатор на ГЕРБ и кмет на Пловдив инж. Иван Тотев. Ще бъде излъчено видеообръщение от Европейския комисар по въпросите на цифровата икономика и цифровото общество Мария Габриел. \r\nВъв втория ден приветствие към форума ще направи и Торстен Гайслер  - ръководител на бюрото на Фондация „Конрад Аденауер” в България, а специален гост ще бъде Председателят на ЕНП Жени Дорис Пак, която ще говори за европейския културен обмен в годината на културно- историческото наследство – Европа 2018.", "date": "2017.11.26", "title": "Зам.-председателят на ГЕРБ Цветан Цветанов ще открие конференция за дигитална сигурност и култура на 27 ноември в Пловдив"}
{"url": "http://www.focus-news.net/news/2017/11/26/2460920/premierat-boyko-borisov-shte-uchastva-v-sreshtata-na-liderite-ot-tsentralna-i-iztochna-evropa-i-kitay.html", "text": "Министър-председателят Бойко Борисов ще участва в шестата Среща на държавните и правителствени ръководители на страните от Централна и Източна Европа и Китай. Това съобщиха от правителствената информационна служба. Форумът по инициативата „16+1“ се провежда в унгарската столица Будапеща. Основната му цел е задълбочаването на търговското и икономическо сътрудничество между държавите участнички и насърчаването на двустранни и многостранни партньорства.\r\nВ делегацията, ръководена от министър-председателя, са министрите на транспорта, информационните технологии и съобщенията Ивайло Московски, на икономиката Емил Караниколов, на туризма Николина Ангелкова, както и заместник-министърът на земеделието, храните и горите Вергиния Кръстева. \r\nВ рамките на форума е предвидено и подписването на Протокол за сътрудничество в селскостопанската сфера между българското Министерство на земеделието, храните и горите и Генералната администрация за надзор на качеството, инспекция и карантина на Китайската народна република.", "date": "2017.11.26", "title": "Премиерът Бойко Борисов ще участва в Срещата на лидерите от Централна и Източна Европа и Китай"}
{"url": "http://www.focus-news.net/news/2017/11/26/2460921/voa-sauditska-arabiya-formira-nova-antiteroristichna-koalitsiya.html", "text": "Саудитска Арабия обяви формирането на нова мюсюлманска антитерористична коалиция, съобщава радио Voice of America. Нейното първо заседание се проведе в неделя в саудитската столица Рияд, където присъстваха министрите на отбраната на 41 сунитски държави. \r\nВ официалното изявление се казва, че страните участващи в съюза, ще си сътрудничат в борбата срещу тероризма и екстремизма. \r\n„Срещата (с Рияд) поставя официалното начало на Мюсюлманската военна атитерористина коалиция и засилва сътрудничеството и интеграцията на членовете в съюза“ пише още в публикуваното официално становище. \r\nИдеята за такава коалиция бе обявена през 2015 г., като срещу нея застана Иран, според който това е опит за разширяване на влиянието на Саудитска Арабия.    Цанко Цолов", "date": "2017.11.26", "title": "VOA: Саудитска Арабия формира нова антитерористична коалиция"}
{"url": "http://www.focus-news.net/news/2017/11/26/2460922/plovdiv-11-sa-veche-zadarzhanite-pri-sbivaneto-mezhdu-fenove-na-futbolnata-sreshta-lokomotiv-tsska.html", "text": "11 са вече задържаните при сбиването между фенове на футболната среща Локомотив (Пловдив) – ЦСКА (София) на стадио „Лаута“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Те са задържани за срок от 24 часа. „Фокус“ припомня, че около 40-тата минута от първото полувреме на футболния двубой фенове на двата отбора са съборили преградите и са се сбили на пистата на стадион „Лаута“. След бърза намеса на полицейски служители, които са охранявали зоната извън стадиона, конфликтът е предотвратен без да има сериозно пострадали. Първоначално четирима души са отведени в Пето районно управление на полицията в Пловдив. Мачът бе продължен, а охраната - поета от полицията. Издирването на участвали в побоя е продължило и към момента задържаните са вече 11.\r\nТони МИХАЙЛОВ", "date": "2017.11.26", "title": "Пловдив: 11 са вече задържаните при сбиването между фенове на футболната среща Локомотив – ЦСКА"}
{"url": "http://www.focus-news.net/news/2017/11/26/2460923/skynews-identifitsirani-sa-dvama-ot-zaginalite-sled-katastrofata-v-liyds.html", "text": "Братята Елис и Елиът, съответно на 12 и 14 години, са сред загиналите пет души, след катастрофа с откраднат автомобил в британския град Лийдс, предава Sky news. Информацията е потвърдена от семейството им. \r\nОстаналите трима загинали са 15-годишно момче и двама мъже на 24 и 28 години. Шофьорите на автомобила, който се вряза в дърво в късните часове на събота, са други две 15-годишни момчета, които са арестувани по подозрение в опасно шофиране. Според полицията все още не е ясно дали всички загинали са били в катастрофиралия автомобил, припомнят от британската медия.  Цанко Цолов", "date": "2017.11.26", "title": "Skynews: Идентифицирани са двама от загиналите след катастрофата в Лийдс"}
{"url": "http://www.focus-news.net/news/2017/11/26/2460924/aktualna-patna-obstanovka.html", "text": "Температурите са в интервала от -3° до +15°. Времето над страната е предимно облачно. Слаб до умерен вятър духа в областите Благоевград, Варна и Кърджали. Дъжд вали в обл. Видин. Пътните настилки са предимно сухи, на места мокри, а в усойните райони – частично заледени. Това съобщиха от пресцентъра на Агенция „Пътна инфраструктура”. Ограничена видимост поради мъгла до 50 м има в районите на Пирдоп, Северна скоростна тангента и АМ Хемус от км 0 до км 6 /обл. София/, до 100 м – в районите на Берковица /обл. Монтана/, Вълчитрън и Телиш /обл. Плевен/, а до 150 м – в района на Белоградчик /обл. Видин/. До 200 м е ограничена видимостта в районите на Гривица, Деков и Любеново /обл. Плевен/.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: \r\nОбласт София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 30.11.2017 г.; от км 324+187 до км 359+000 Карнобат – Ветрен се извършват ремонтни дейности по асфалтовата настилка. Срок до 30.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 30.11.2017 г.; движението по АМ „Тракия“ при надлез на км 344+387 се осъществява с повишено внимание, поради обособяване на вход-изходи за снегопочистваща техника при пътни връзки на км 344+005 и км 344+280. Срок до 31.03.2018 г.\r\nАМ „Хемус“: \r\nОбласт София: при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\nОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 08.12.2017 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на пътен възел \"Неофит Рилски\" при км 392+300. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: \r\nОбласт Варна: Движението по АМ Черно море от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението по път I-1 Видин – Калафат при Дунав мост-2 се осъществява в една лента поради ремонтни дейности на асфалтовата настилка. Срок до 30.11.2017 г.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.; движение с повишено внимание път І-1  км 355+200 при пътен възел Кочериново в тъмната част на деня поради авария в ел. захранването. Срок до 27.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград:\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево; движението по път Клокотница – Хасково от км 298+300 до км 299+607 се осъществява в една лента поради ремонтни дейности на асфалтовата настилка. Срок до 27.07.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич в с. Горно Спанчово при км 38+380 се извършва в едната лента за движение. Поради разрушена подпорна стена с дължина 15 метра дясното платно за движение е компрометирано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-906: Движението по път III-906 от км 52+020 до км 52+080 в очертанията на град Каблешково се извършва с повишено внимание поради ремонтни дейности на асфалтовата настилка. Движението се регулира от пътни знаци. Срок до 30.11.2017 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради частични ремонтни дейности на асфалтовата настилка. Срок до 30.11.2017 г.\r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nПът III-7909: Движението по път III-7907 Тръстиково – Полски извор от км 6+000 до км 9+000 се осъществява в една лента поради ремонтни дейности на асфалтовата настилка. Движението се регулира от пътни знаци.Срок до 08.12.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът  III-207: Движението по път III-207 Ветрино-Калоян – Векилски от км 8+000 до км 15+620 се осъществява с повишено внимание в свободната лента. Срок до 20.12.2017г.;\r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът II-15: Движението по път път II-15 Враца – Мраморен в района на кръговото кръстовище при км 3+800 се осъществява с повишено внимание поради поставяне на осветление. Срок до 30.11.2017 г.\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът ІІІ-305: Движението по път III-305 Садовец – Гложене от км 25+000 до км 51+800 се осъществява с повишено внимание поради полагане на хоризонтална маркировка.  Движението в работните участъци е регулирано с пътни знаци. Срок до 01.12.2017 г.\r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 22.12.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-11: Движението по път II-11Добри дол – Орсоя е ограничено в една лента поради частични ремонти на асфалтовата настилка. Движението се регулира от сигналисти. Срок до 26.11.2017 г.;\r\nПът II-81: Движението по път II-81 Гинци – Бързия в участъка на проход „Петрохан“ от км 51+840 до км 56+000 се осъществява в една лента поради ремонт на мантинели. Движението се регулира от сигналисти. Срок до 26.11.2017г.;\r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. „Извора“, ул. „Веренишка“, местност „Парта“, местност „Палековото“, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-802: Движението по път III-802 София – Банкя от км 5+160 до км 6+431 се осъществява в една лента, поради ремонтни дейности на асфалтовата настилка. Движението се извършва с пропускателен режим в свободната лента. Срок 15.12.2017 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – до АМ „Тракия“ от км 31+850 до км 35+092 се осъществява двупосочно в едно платно поради извършване на краткосрочни мероприятия по превантивен ремонт. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок до 01.12.2017 г.;\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради частични ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево се осъществява с повишено внимание поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът III-5308: Движението по път III-5308 Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.26", "title": "Актуална пътна обстановка"}
{"url": "http://www.focus-news.net/news/2017/11/26/2460925/afp-mirotvorets-na-oon-e-zaginal-sled-napadenie-v-tsentralnoafrikanskata-republika.html", "text": "Миротворец от мисията на ООН е загинал след нападение в Централноафриканската република в неделя, още трима са ранени, предава AFP. Петима от нападателите са „неутрализирани“. Според международната организация, извършителите на атаката са въоръжени лица, принадлежащи към една от воюващите в страната групировки. \r\nАгенцията припомня, че след като предишният президент на Централноафриканската република бе свален през 2014 г., няколко различни групировки в страната започнаха военен конфликт в спор за властта.  Цанко Цолов", "date": "2017.11.26", "title": "AFP: Миротворец на ООН е загинал след нападение в Централноафриканската република"}
{"url": "http://www.focus-news.net/news/2017/11/26/2460926/plovdiv-deputati-ot-pp-gerb-ot-16-ti-mir-shte-provedat-priemni-s-grazhdani-na-27-noemvri.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район на 27 ноември, понеделник. Това съобщиха от пресцентъра на ПП ГЕРБ.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпросим ще приема граждани от 16.30 часа в офиса на ПП ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, ще проведе приемна от 16.00 часа в партийния офис на ул. „Стефан Стамболов\" № 21.", "date": "2017.11.26", "title": "Пловдив: Депутати от ПП ГЕРБ от 16-ти МИР ще проведат приемни с граждани на 27 ноември"}
{"url": "http://www.focus-news.net/news/2017/11/26/2460927/predstoyashti-sabitiya-v-stranata-za-27-noemvri-agentsiya-fokus.html", "text": "*** \r\nДелегация на Комисията по външни работи на парламента на Хърватия, водена от нейния председател Миро Ковач, ще бъде на посещение в България. В 9.00 часа хърватските депутати ще се срещнат със заместник-председателя на Народното събрание Явор Нотев.  В 9.30 часа Миро Ковач и водената от него делегация ще разговарят в зала „Изток“ с председателя на външната комисия Джема Грозданова и с членове на комисията. \r\n*** \r\nОт 11.00 часа заместник министър-председателят Валери Симеонов ще открие разширената и обновена ВиК инфраструктура на ГКПП Калотина. \r\n*** \r\nОт 10.30 часа в „Червената зала“ на Центъра за култура и дебат „Червената къща“ на ул. Любен Каравелов 15, ще се проведе дискусия на тема „Превенция на насилието чрез образование”. Поканени са Красимир Вълчев - министър на образованието и науката, Цецка Цачева - министър на правосъдието, Мая Манолова - омбудсман на Република България и др. \r\n*** \r\nОт 11.00 часа в хотел „Рамада“ ще се проведе българо-турски агробизнес форум. От 13.30 часа в Големия колегиум на МЗХГ министърът на земеделието, храните и горите Румен Порожанов и министърът на храните, земеделието и животновъдството на Република Турция Ахмет Ешреф Факъбаба ще дадат пресконференция. \r\n*** \r\nОт 11.00 часа, в зала „Сердика“ на хотел „Балкан“, Заместник-министърът на икономиката Александър Манолев ще представи данните за изпълнението на Оперативна програма „Иновации и конкурентоспособност“ към края на 2017 г. \r\n*** \r\nОт 15:30 часа, в шоурума на „Ситроен“ в град Божурище, ще започне второто издание на \"Добрият пример на запад от София“, което се провежда под патронажа на евродепутата Ева Майдел. \r\n*** \r\nБългарската народна банка пуска в обращение сребърна възпоменателна монета на тема „150 години от построяването на моста на Колю Фичето край Бяла“. Тя ще се продава на касите на БНБ за 66 (шестдесет и шест) лева.\r\n*** \r\nОт 09.30 часа, 27 състав на Софийски градски съд ще проведе съдебно заседание по делото срещу Соня К., обвинена в укриване и неплащане на данъци. \r\n*** \r\nОт 09.30 часа, 25 състав на Софийски градски съд ще проведе съдебно заседание по делото срещу Петко Е., обвинен, че като охранител е убил 16-годишне дете – престъпление по чл. 115-118 от Наказателния кодекс. \r\n*** \r\nОт 10.00 часа, в сградата на Комисията по финансов надзор на адрес гр. София, ул. „Будапеща“ 16, председателят на КФН Карина Караиванова ще направи преглед на работата на комисията през 2017 г. и ще очертае основните цели и задачи за предстоящата 2018 г. \r\n*** \r\nОт 10.30 часа, в Националния пресклуб на БТА, Създателите на приложението „Аз-кметът” представят новата виртуална платформа „Аз-клиентът”. Участници: Йонко Лазаров – ръководител на проекта и неговият екип. В пресконференцията ще участва и Димитър Маргаритов – председател на Комисията за защита на потребителите.  \r\n*** \r\nОт 13.00 часа, 21 състав на Софийски градски съд ще се проведе съдебно заседание по делото срещу Герман К., обвинен в престъпление по чл. 116 от Наказателния кодекс. \r\n*** \r\nОт 13.00 часа, в Гранд хотел София, кметове, издигнати или подкрепени от реформаторските партии на последните местни избори, ще вземат участие във форум за регионални и местни политики\r\n*** \r\nОт 18.00 часа в Американския център към Столична библиотека ще се състои премиера на сборника „Америките ни 2: САЩ като метафора на модерността. Българо-американски отражения (XX–XXIв.)“, том втори от двутомника „Америките ни“, осъществен в рамките на научния проект „Геопоетика: литература и география“ на Института за литература – БАН.\r\n*** \r\nОт 18:30 часа в Арт Галерия Ларго, (ул. Хан Крум № 8) със сборна изложба – живопис и графика ще се отбележат девет години Арт Галерия Ларго. \r\n*** \r\nОт 18:30 ч. в Литературния клуб на Столична библиотека ще бъде представена тетралогията на Нидал Алгафари \"Боже, защо Господ лъже?\", \"Аллах, милост нямаш ли?\", \"Любиш ли, ти Бог си\" и \"Орисани да избираме\" с участието на автора и „Студенти за българската литература“.\r\n*** \r\nОт 19:00 часа, в зала №4 на Федерацията на научно-техническите съюзи (гр. София, ул. \"Г.С.Раковски\" №108, ет. 2) ще се проведе безплатен класически концерт в рамките на информационна и профилактична кампания за борба с рака на простатата.\r\n*** \r\nОт 19.00 часа в зала „Георги Баев“, Културен център „Морско казино“, ще се проведе вечер на АУБ, където президентът Росен Плевнелиев ще представи визията за бъдещето на лидерството в контекста на глобализацията, миграцията и дигитализираното общество. \r\n*** \r\nОт 13:00 часа, в централата на БСП на ул. „Македония” 33 - Проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 14.00 до 16.00 часа, в клуба на ПП ГЕРБ на ул. „Г. Бенковски” №1, народният представител от ПП ГЕРБ – Варна Нели Петрова ще има приемен ден за граждани. \r\n***  \r\nОт 10.30 часа, в зала 302 на Община Велико Търново, ще се проведе брифинг по повод срещата на кмета Даниел Панов с посланика на Южна Корея - Н. Пр. Шин Бунам, както и с президента на Световната централа по Таекуондо - д-р О Хьон-Док. \r\n***  \r\nОт 12.30 часа в ОУ „Христо Ботев“ ще се проведе „Моето семейство“ – съвместна инициатива на НЧ „Надежда 1869“ и Младежки дом.\r\n***  \r\nОт 13.30 часа в библиотека на НЧ „Надежда 1869“ ще се проведе Среща на Клуб приятели на книгата  от ХГ и СГИ с поета Здравко Пеев. \r\n***  \r\nОт 19.00 часа в театралния салон на НЧ „Надежда 1869“ ще бъде представен спектакъла „Госпожица Юлия“  от Агуст Стриндберг. \r\n*** \r\nОт 17.00 часа от площад „Христо Ботев“ ВМРО-Враца организира факелно шествие, посветено на годишнината от Ньойския договор. \r\n*** \r\nОт 18.00 часа на площад „Христо Ботев“ ще бъде отрит Коледния базар в града. \r\n*** \r\nОт 18.00 часа в зала „Гросето“ Жени ГЕРБ и Младежи ГЕРБ в Димитровград организират дискусия „Домашното насилие: стоп на страха и срама“. \r\n*** \r\nОт 11.00 часа в Концертна зала „Добрич“ Театрално-музикален център – Разград гостува със спектакъла „Червената шапчица“. \r\n*** \r\nОт 14.00 часа в Държавен куклен театър „Дора Габе“ ще се проведе кукления спектакъл „Неродена мома“.\r\n*** \r\nОт 18.00 часа, в Младежки център – Добрич, ще се проведе Музикална среща 2 -  млади музиканти ще предадат своите умения на млади хора с интерес към музикалните инструменти. \r\n*** \r\nОт 19.00 часа в Концертна зала „Добрич“ ще се проведе спектакълът „Крадецът на праскови“ по  Емилиян Станев. \r\n*** \r\nОт 09.00 до 11.00 часа в Народният представител от ГЕРБ – Силистра Алтимир Адамов организира приемен ден за граждани. Приемната ще се проведе в общинския офис на ГЕРБ, който се намира на ул. „Васил Левски” 7, ет. 2 (срещу полицията).\r\n***\r\nОт 14.00 часа в Пресклуб на БТА – Пазарджик ще се проведе пресконференция на баскетболен клуб „Хебър“ – Пазарджик. \r\n***\r\nОт 09.00 часа в зала 1 на Пловдивския районен съд ще се гледа делото срещу кметът на Карлово Емил Кабаиванов, обвинен в присвояване на средства, предоставени на българската държава и съответно на Община Карлово от Европейския съюз.\r\n***\r\nОт 9.30 часа в зала 2 на Пловдивския окръжен съд ще се гледа делото срещу Васил Т., обвинен в опит за умишлено убийство. \r\n***\r\nОт 13.30 часа в зала 10 на Пловдивския окръжен съд ще се гледа делото срещу Илиян Р., обвинен в умишлено убийство с особена жестокост на своята годеница. \r\n***\r\nВ 13.30 часа на ул. „Трети март“ № 26 Местната комисия за борба срещу противообществените прояви на малолетните и непълнолетните към район „Южен“ ще открие безплатен консултативен кабинет за наркозависими.\r\n***\r\nОт 14.00 часа зам.-председателят на ГЕРБ Цветан Цветанов ще открие Есенен колоквиум за дигитална сигурност и култура, културно-историческо наследство и дигитализация в Пловдив. Двудневният форум ще се проведе в хотел „Империал”, а негови организатори са Жени ГЕРБ и Фондация „Конрад Аденауер”. \r\n*** \r\nОт 18.00 часа в Дома на културата „Борис Христов” градският съвет на БСП в Пловдив кани пловдивчани на тържествен концерт с мото „Да бъде ден“. \r\n***\r\nОт 19.00 часа в зала „Сила“ отборът от бивши световни и олимпийски шампиони по таекуондо KUKKIWON ще направи зрелищна демонстрация пред зрители.\r\n*** \r\nОт 09.30 до 11.30 часа, в офиса на ГЕРБ в Сливен на адрес: ул. \"Цар Освободител\" № 17, народният представител от ГЕРБ-Сливен и заместник-председател на Комисията по образование в парламента Галя Захариева ще се срещне с граждани. \r\n*** \r\nОт 17.30 часа в главното фоайе на Държавна опера-Стара Загора ще бъде открита документална изложба „50 години Фестивал на оперното и балетното изкуство 1967-2017“. \r\n*** \r\nОт 18.00 часа в Зрителна зала на Община Ямбол ще бъде представена книгата на Красимир Узунов „Каймакъ - Чаланъ“.  Час преди това, от 17.00 часа ще бъдат поднесени венци и цветя на Портала-паметник на ямболския Музей на бойната слава.", "date": "2017.11.26", "title": "Предстоящи събития в страната за 27 ноември (Агенция „Фокус”)"}
{"url": "http://www.focus-news.net/news/2017/11/26/2460928/burgas-fotoreporter-e-bil-napadnat-ot-nyakolko-mazhe-dokato-snimal-materialnite-shteti-ot-pozhar-pred-zavedenie-v-morskata-gradina.html", "text": "Около 13.20 ч. в района на бившия ресторант \"Бургаски вечери \" /сега \"Кралско село\"/ в Морската градина в Бургас, в което часове по-рано, вероятно поради техническа неизправност, е възникнал пожар, фоторепортер на бургаска медия е пострадал от агресивното поведение на 36 -годишния П. Б. от Бургас. Това съобщиха от ОДМВР-Бургас. По думите на потърпевшия, докато снимал материалните щети, предизвикани от пожара в района пред заведението, към него се приближили няколко мъже. Поискали да престане да снима, след което единият от тях - П.Б., му нанесъл удари с крак в дясната горна половина на бедрото и в слабините, като го заплашвал. Мъжете се опитали да отнемат фотоапарата на потърпевшия, но не успели. Своевременно отзовалите на сигнала за инцидента полицейски служители от Първо районно управление на МВР-Бургас задържали П. Б. за срок от 24 часа. В момента се установява самоличността и на останалите участници в инцидента, като предстои и задържането им. По  случая е образувано досъдебно производство за хулиганство.", "date": "2017.11.26", "title": "Бургас: Фоторепортер е бил нападнат от няколко мъже, докато снимал материалните щети от пожар пред заведение в Морската градина"}
{"url": "http://www.focus-news.net/news/2017/11/26/2460929/asahi-shimbun-severnokoreyski-rabotnitsi-kopayat-rov-ot-svoyata-strana-na-demilitariziranata-zona.html", "text": "Севернокорейски работници копаят ров от своята страна на Демилитаризираната зона по границата с Южна Корея, пише японското издание Asahi Shimbun. Вестникът се позовава на снимка, качена в социалните мрежи от един от служителите на американското посолство в Сеул, на която се вижда процесът на прокопаване на дълбоката около метър канавка, докато севернокорейски войници стоят на пост около работниците. \r\nСпоред изданието, това е опит да се предотврати бягство, подобно на това от 13-ти ноември, когато войник от армията на Пхенян успя да избяга в Южна Корея, където в момента се възстановява от огнестрелните рани, нанесени му от останалите севернокорейски пазачи на Демилитаризираната зона.  Цанко Цолов", "date": "2017.11.26", "title": "Asahi Shimbun: Севернокорейски работници копаят ров от своята страна на Демилитаризираната зона"}
{"url": "http://www.focus-news.net/news/2017/11/26/2460930/emil-hristov-ninova-sama-si-izprosi-deklaratsiyata-na-gerb-sreshtu-koalitsiya-s-bsp-zaradi-skandalite-v-ns.html", "text": "Нинова сама си изпроси декларацията на ГЕРБ срещу коалиция с БСП заради скандалите в Народното събрание (НС). Това коментира Емил Христов, заместник-председател на 44 НС от ГЕРБ, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването. \r\nТой заяви позиции по следните теми: „ГЕРБ никога няма да се коалира с БСП; Опити на БСП за омаскаряване на свършената работа от ГЕРБ“. С влизането си в студиото Емил Христов отбеляза, че трябва да се внимава с мините, защото политиците често настъпват „мини”.  Той е от противовъздушната отбрана и затова обясни, че те не летят, но не дават и на другите да летят. По този повод Беновска го попита дали днес са провалили опита на БСП за полет като са гласували декларация, че никога няма да се коалират с БСП. Христов отговори, че столетницата сама си я е изпросила. Водещата попита по какъв начин Нинова е изпросила подписването ѝ. Зам.-председателят на НС отговори, че тонът ѝ е повлиял лошо на партията – непрестанни сблъсъци, обиди и опити за дестабилизация на НС, омаскаряване на решения и втълпяване на хората, че през март месец са направили грешен избор на управляващи. Христов обясни, че ГЕРБ многократно са протягали ръка към БСП, но жестът е бил отхвърлян. На въпрос на водещата дали предложението на премиера Борисов Нинова да стане председател на НС е било лицемерно Христов категорично отговори, че премиерът е винаги откровен и е „друг политик – не това, което са те – той така води държавата и ГЕРБ”. Беновска продължи с въпрос как хората да се убедят, че БСП искат да провалят Европредседателството на България. Емил Христов отговори, че от 2007 година насам обществото знае кой управлява най-добре държавата и се грижи за нея, кой поставя желанията на гражданите в центъра на решенията си  и техния по-добър живот. „Нямаме намерение да убеждаваме хората, че БСП са лоши –те сами го правят” продължи Христов и обясни, че трябва да погледнем в близкото минало и да си дадем сметка какво се е случвало през 90-те години, Тройната коалиция, а и сега – занимават се с неща, които не градят, а маскарят.\r\nВ разговора бяха обсъдени и въпросите: „Президентът Радев „лети” ли в България или само в самолет?; Работата на комисията по закупуване на бойни самолети“. Беновска попита госта си дали българският президент , който летейки ще отиде до Франция, „лети” и в България. Христов отговори, че президентът може би сега се учи да „лети” в България,  но се очаква „полетът” до Франция да бъде в полза на страната, а не просто летене – да получим подкрепата на Франция по договореностите, да се засилят връзките между държавите и президентът да изложи българските приоритети включително и по време на председателството. Беновска попита Христов дали общува с президента, тъй като е бил председател на комисията, създадена от НС във връзка с процедурите по закупуване на нов многоцелеви боен самолет. Той обясни, че е имало съмнения по какъв начин се е стигнало до препоръката на Радев за закупуване на Грипени, но комисията си е свършила работата. Христов отбеляза, че в комисията е имало членове от всички парламентарно представени партии, нямало е конфликти и сблъсъци, а при разглеждането на крайния доклад е имало членове, които са се „изкушавали” да го подкрепят. Беновска попита защо Радев е бил толкова ожесточен срещу ГЕРБ и Борисов. Зам.-председателят на НС отговори, че са очаквали президентът да ги подкрепи, ако няма от какво да се притеснява, но за съжаление президентството е било много остро по адрес на работата на комисията. Христов обясни, че докладът вече е в Министерството на отбраната и то ще реши какви самолети да бъдат закупени, но има слухове, че се препоръчват нови самолети, което е добра стъпка.\r\nБяха коментирани и темите: „Новият пост на зам.-председател на НС; Предложение за ресори на зам.-председателите; Лични успехи и мисии“. „Как се чувствате като зам.-председател на НС? Това е голям ранг.” попита Беновска. Христов отговори, че все още е леко обезпокоен и притеснен, но има амбицията за това място, защото възможностите са значително по-големи. На въпроса по какъв начин вижда своята роля, тъй като председателският съвет създава духа и тона в парламента, Христов сподели, че зам.-председателите нямат ресори, но, може би, е редно всеки един да работи в определена насока и това ще бъде предложено. Той обясни, че идва от местната власт, има добри контакти в Сдужението на обшините, в Асоциацията на председателите на общинските съвети, в отбраната и може да работи в тези области. Беновска попита госта си кое е забележителното в неговата биография, защото има само „три реда, които сякаш се мъчат да не кажат нищо”. Христов отговори, че военните не обичат да говорят много за себе си, а относно задграничните мисии сподели, че има два мандата без прекъсване в Ирак. Той разказа, че всичко се постига с желание и даже не е успял да изкара 1 година между мисията в Босна и мисията в Ирак, защото тази работа увлича и те кара постоянно да проверяваш себе си. Беновска каза, че винаги тези мисии са тайнствени и са под главното командване на НАТО, но попита каква е главната роля на България. Зам.-председателят на НС обясни, че страната е добре посрещана дори и преди влизането ѝ в ЕС, досега не е имало негативно изказване за подготовката на войските ни и изпълнението на задачите, отвсякъде получаваме похвали , което означава, че военнослужещите ни зад граница се представят повече от достойно.\r\nЕмил Христов заяви позиция и относно: „Вотът на недоверие; Кога ще води заседание на НС?“. Относно вота на недоверие Христов обясни, че ще се случи това, което всички очакват, което самите вносители на вота знаят, че ще се случи. Той смята, че се подготвя шум в системата и напразни желания. Беновска попита Христов кога ще седне да води заседание на НС. Христов сподели, че е помолил за малка отсрочка, защото има нужда от адаптация, тъй като нещата не са толкова прости и това, което се вижда отстрани от банката на народния представител, е различно от действителната работа на водещия – реакциите, мисленето и решенията са от значение за общата обстановка в НС, отношенията между партиите, както и дават отражение върху гражданите. Беновска каза, че отсега нататък Христов ще е „под лупа” и шеговито го призова да „накълве” правилника. Зам.-председателят на НС сподели, че председателят трябва да знае много повече от това, което е написано в книгите, и да познава хората, които са пред него.\r\nБеновска подари  на госта си „най-голямата” българска, червена, негнила ябълка и му пожела късмет. Емил Христов подари на предаването книгата „След Европа” на Иван Кръстев и сподели, че е съгласен с много от нещата, които пише той. Христов пожела  след „тази Европа, за която той пише” да имаме една по-обединена Европа и България да има по-централна роля. Водещата от своя страна подари на госта си книгата с интервюто ѝ с Ахмед Доган от 1992 година, преиздадена през 2016 година, с пожелание за по-обединена България, както и клубната тениска на предаването. Тя попита Христов „Защо дойдохте в централната политика, а не останахте в региона? Защо напуснахте военните и станахте цивилен боец?”. Зам.-председателят на НС отговори, че същото го е попитал добрият му приятел от БСП Драгомир Стойнев и на него му е казал, че ще остави отговора за по-нататък, но всъщност той не е дошъл, а са го изпратили хората от Стара Загора.", "date": "2017.11.26", "title": "Емил Христов: Нинова сама си изпроси декларацията на ГЕРБ срещу коалиция с БСП заради скандалите в НС"}
{"url": "http://www.focus-news.net/news/2017/11/26/2460931/tass-arhiereyski-sabor-na-ruskata-pravoslavna-tsarkva-shte-obsadi-situatsiyata-v-ukrayna-i-siriya.html", "text": "Архиерейски събор на Руската православна църква, който ще бъде открит на 29 ноември, ще включи в дневния си ред обсъждане на ситуацията в Украйна и Сирия, предава ТАСС. Това е заявил руският митрополит Иларион пред местни медии. Според него е „невъзможно да се избегне обсъждане на ситуацията в Украйна“, която остава „изключително напрегната и опасна“. По думите на висшия духовник Църковната институция също така трябва да насочи усилията си в помощ на християните в Близкия изток и най-вече в Сирия и Ливан. На събора ще присъства и Антиохийския патриарх Йоан, разкри още духовникът, който ще даде информация за ситуацията в региона.   Цанко Цолов", "date": "2017.11.26", "title": "ТАСС: Архиерейски събор на Руската православна църква ще обсъди ситуацията в Украйна и Сирия"}
{"url": "http://www.focus-news.net/news/2017/11/26/2460932/nimh-utre-vav-visokite-poleta-na-zapadna-balgariya-i-v-predbalkana-dazhdat-shte-premine-v-snyag-i-shte-se-obrazuva-snezhna-pokrivka.html", "text": "През нощта от запад ще започнат валежи от дъжд и утре след обяд ще са повсеместни. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Красимир Стоев. Вятърът ще се ориентира от запад-северозапад и ще е умерен до силен, а с него ще нахлува студен въздух. С понижението на температурите, още преди обяд във високите полета на Западна България, а по-късно през деня и в Предбалкана дъждът ще премине в сняг. Ще се образува снежна покривка. През нощта срещу вторник в северозападната половина от страната ще продължи да превалява сняг, в югоизточната - дъжд, но валежите ще отслабнат и ще започнат да спират. Температурите ще са без съществен дневен ход и минималните ще са между минус 1° и 4°, малко по високи в югоизточните райони. Максималните ще са от 1 – 3° на много места в Западна България до 7 – 13° в Югоизточна. \r\nНад Черноморието ще бъде облачно и с валежи от дъжд, след обяд значителни. Максимални температури на въздуха: 12°-14°, близки до температурата на морската вода. Вълнението на морето ще бъде около 2 бала.   \r\nАтмосферното налягане ще се повиши и ще бъде по-високо от средното за месеца.\r\nНад планините ще бъде облачно, ветровито и с валежи предимно от сняг. В масивите от западната половина от страната валежите ще са значителни. Ще се образува снежна покривка.  Ще духа силен до бурен вятър от южната четвърт. Максимална температура на височина 1200 метра около 1°, на 2000 метра – около минус 3°.  \r\nВъв вторник все още на места, главно в северозападната половина, ще превалява сняг, но вече слаб, а до края на деня валежите навсякъде ще спрат. През нощта срещу сряда облачността ще се разкъса, а вятърът ще отслабне. В сряда сутринта ще е студено, с отрицателни минимални температури, достигащи на места до минус 5°, минус 7°. През деня ще има разкъсана облачност, вятърът ще се ориентира от юг-югозапад и ще се затопля. В четвъртък южният вятър ще се усили, по-чувствително в Източна България и повишението на температурите ще продължи. Ще преобладава облачно време, на места ще има и слаби превалявания от дъжд.", "date": "2017.11.26", "title": "НИМХ: Утре във високите полета на Западна България и в Предбалкана дъждът ще премине в сняг и ще се образува снежна покривка"}
{"url": "http://www.focus-news.net/news/2017/11/26/2460933/ministar-nikolay-nankov-za-6-mesetsa-ot-upravlenieto-ni-startirahme-proekti-za-nad-1-mlrd-lv-i-sme-na-finala-na-vavezhdaneto-na-tol-sistemata.html", "text": "За 6 месеца от управлението ни в мандата на кабинета „Борисов 3“ стартирахме инфраструктурни проекти за над 1 млрд. лв. и сме на финала на въвеждането на тол системата като най-справедлив вариант за заплащане на пътни такси. Това обяви в предаването „Беновска пита“ по телевизия Канал 3 министърът на регионалното развитие и благоустройството Николай Нанков, съобщиха от пресцентъра на министерството. Министър Нанков подчерта, че сред най-важните проекти, по които се работи в момента, е изграждането на АМ „Хемус“, която в следващите 8 години ще бъде завършена изцяло. „Тя е приоритет и необходимост за цяла Северна България“, подчерта той. \r\nМинистърът на регионалното развитие и благоустройството съобщи, че до 2-3 седмици може да започне процедурата по изграждане на тол системата. В момента се изчаква решението на Върховния административен съд по отношение на жалба на един от участниците за класиране на фирмите. „Тол системата е справедлив модел, защото, който руши пътищата и замърсява околната среда, ще заплаща повече. Освен това, чрез нея България за първи път ще се възползва от геополитическото си положение, защото ще обхванем транзитния тежкотоварен трафик. В момента, преминавайки през пътната мрежа на страната ни от Дунав мост до Кулата“ и от „Калотина“ до „Капитан Андреево“, товарните автомобили заплащат 11 евро, а в съседна Гърция, например, 40 евро“, каза министър Нанков. Той допълни, че се очакват близо 1 млрд. лв. постъпления от пътни такси, които ще се реинвестират в ремонт, поддръжка и изграждане на пътища, като по-голяма част от средствата ще идват именно от товарните автомобили, а не както сега. „В момента АПИ реализира 100 млн. лв. приходи от винетки за тежкотоварните камиони и 220 млн. лв. от тези за леки автомобили. Сега това ще се промени“, подчерта Николай Нанков.\r\nПо думите му, дългата сага с въвеждането на системата е заради възможността всеки да обжалва обществени поръчки, което е причина да се бавят и някои от най-важните и приоритетни инфраструктурни обекти, като например уширението на пътя Бургас - Слънчев бряг, който се реализира сега, след няколкогодишни обжалвания.\r\nМинистър Нанков отбеляза, че през следващата година приоритетно ще бъдат отпуснати средства за рехабилитация и допълнително обезопасяване на пътни участъци от републиканската пътна мрежа, които са анализирани като предпоставка за инциденти. „Общо 55 км от различни пътни отсечки, които с експертите на Агенция „Пътна инфраструктура“ и Асоциацията на пострадалите при пътнотранспортни произшествия определихме като най-опасни. Там има износена пътна маркировка, необходимост от допълнително обезопасяване на кръстовища и пътни знаци“, каза Нанков. Той допълни по темата, че от началото на годината за обезопасяване на пътната мрежа са вложени 22 млн. лв., извън пътните ремонти.\r\nМинистър Нанков призова за подкрепа от обществото за спиране на войната по пътищата. „Всички институции работим в синхрон за решаване на този сериозен проблем, но най-важното е да се спазват правилата за движение. Често по новите пътища има по-сериозни инциденти, отколкото по тези в лошо състояние, което е в резултат на неправилно изпреварване и несъобразена скорост. Не трябва отговорността да се прехвърля между ведомствата, но трябва с общи усилия да решим проблемите“, отбеляза той. Според министъра ако в последните 20 години ежегодно са се ремонтирали тунелите и др. големи съоръжения някои от инцидентите е нямало да се случат.\r\n„Националната програма за енергийна ефективност не е спряна. Имаме осигурено финансиране за саниране на 2022 блока в следващите две години със сключени договори, коментира министър Нанков. Той уточни, че до момента по програмата са обновени 800 жилищни блока в страната. „Това е една от най-успешните като логика политики, защото съчетава много ползи – икономически, социални, екологични. Тя е за хората, но за съжаление се политизира твърде много“, уверен бе регионалният министър. Той отбеляза, че на Народното събрание още през месец юни са предоставени всички видове отчети, разчети и документи, касаещи програмата. „Обновяваме над 90 млн. кв. м разгъната жилищна площ, ще спестим огромни количества парникови газове, ще спестим много енергия, ще подобрим средата на живот на 350 хил. граждани, над 150 000 домакинства, които ще имат обновени жилища и ще спестяват разходи за отопление. Това са най-важните постижения“, подчерта той. Според него създаването на нова парламентарна комисия по темата е безсмислено, защото така допълнително се политизира програмата. Николай Нанков отбеляза, че са въведени множество контролни механизми при осъществяване на строителните дейности, а там където има пропуски,  са за сметка на строителните фирми.", "date": "2017.11.26", "title": "Министър Николай Нанков: За 6 месеца от управлението ни стартирахме проекти за над 1 млрд. лв. и сме на финала на въвеждането на тол системата"}
{"url": "http://www.focus-news.net/news/2017/11/26/2460934/daily-sabah-turskiyat-prezident-e-provel-telefonen-razgovor-v-balgarskiya-premier.html", "text": "Турският президент Реджеп Тайип Ердоган е провел разговор с българския министър-председател Бойко Борисов, пишв Daily Sabah, като се позовава на свои източници, близки до държавния глава. Според информацията, двамата са се съгласили да присъстват на откриването на възобновения исторически храм, познат като Желязната църква в Истанбул, което е насрочено за седми януари. Ердоган и Борисов също така са обсъдили българското председателство на Европейския съюз.  Цанко Цолов", "date": "2017.11.26", "title": "Daily Sabah: Турският президент е провел телефонен разговор в българския премиер"}
{"url": "http://www.focus-news.net/news/2017/11/26/2460935/veliko-tarnovo-kmetat-daniel-panov-shte-se-sreshtne-s-poslanika-na-yuzhna-koreya-n-pr-shin-bunam-i-s-prezidenta-na-svetovnata-tsentrala-po-taekuondo-d-r-o-hyon-dok-na-27-noemvri.html", "text": "Кметът на Велико Търново Даниел Панов ще се срещне с посланика на Южна Корея Н. Пр. Шин Бунам, както и с президента на Световната централа по Таекуондо д-р О Хьон-Док сутринта на 27 ноември. Това съобщиха от пресцентъра на Община Велико Търново. Брифинга по повод визитата ще се проведе от 10.30 ч. на 27 ноември в зала 302-а на Общината.", "date": "2017.11.26", "title": "Велико Търново: Кметът Даниел Панов ще се срещне с посланика на Южна Корея Н. Пр. Шин Бунам и с президента на Световната централа по Таекуондо д-р О Хьон-Док  на 27 ноември"}
{"url": "http://www.focus-news.net/news/2017/11/26/2460936/anadolu-agency-premierat-na-turtsiya-e-na-poseshtenie-v-london.html", "text": "Турският премиер Бинали Йълдъръм е кацнал в Лондон в неделя вечерта, където ще се срещне с официални лица от британското правителство, предава Anadolu Agency. По-късно в неделя министър-председателят ще присъства на откриването на инвестиционна банка, след което ще проведе вечеря с турския посланик в британската столица. \r\nВ понеделник Йълдърм ще се срещне с британския премиер Тереза Мей, като двамата ще разговарят относно подсилването на двустранните връзки между двете държави, общата борба срещу тероризма и възможностите за търговски отношения след Брекзит. Предвидени са и разговори с външния министър Борис Джонсън.  Цанко Цолов", "date": "2017.11.26", "title": "Anadolu Agency: Премиерът на Турция е на посещение в Лондон"}
{"url": "http://www.focus-news.net/news/2017/11/26/2460937/sport-arsenal-pobedi-barnli-s-10-v-mach-ot-13-iya-krag-na-angliyskata-vissha-liga.html", "text": "Арсенал спечели гостуването си срещу Бърнли с 1:0 след гол от спорна дузпа в 92-та минута. Победата постави Арсенал  на четвърта позиция с 25 точки. Първи в класирането е отборът на Манчестър сити с 37 точки, следван от Манчестър Юнайтед и Челси със съответно 29 и 26 точки.\r\nЗавършиха и останалите мачове от 13-ия кръг на английската Висша лига. Резултати:  \r\nСаутхамптън – Евертън – 4:1\r\nХъдърсфийлд – Манчестър Сити – 1:2", "date": "2017.11.26", "title": "Спорт: Арсенал победи Бърнли с 1:0 в мач от 13-ия кръг на английската \"Висша лига\""}
{"url": "http://www.focus-news.net/news/2017/11/26/2460938/plovdiv-obshtinskite-savetnitsi-ot-pp-gerb-provezhdat-priemni-za-grazhdani.html", "text": "Общинските съветници от ПП ГЕРБ в Пловдив провеждат приемни за граждани. Това съобщиха от пресцентъра на ПП ГЕРБ.\r\nПриемни с гражданите в понеделник, 27 ноември 2017 г., ще се проведат по следния график:\r\n- Даниела Дженева, от 17 до 18:00 часа в офиса на ПП ГЕРБ в район „Южен”, ул. ”Академик Петър Динеков” № 1А;\r\n- Спартак Николов, от 17:00 до 18:30 часа в офиса на ПП ГЕРБ в район „Източен” на ул. ”Коста Паница” №5;\r\n- Вихър Захов,  от 17:00 до 18:30 часа в офиса на ПП ГЕРБ в район „Източен” на ул. ”Коста Паница”№ 5;\r\n- Вера Тоскова, от 16 до 18:00 часа в офиса на ПП ГЕРБ в район „Тракия” в ж.к. ”Тракия” бл. 91.\r\n- Александър Радев, от 17:30  до 19:00 часа в офиса на ПП ГЕРБ в район „Централен” на ул. ”Прага” № 2; \r\n- Атанас Узунов, от 17:30  до 19:00 часа в офиса на ПП ГЕРБ в район „Южен” на ул. ”Академик Петър Динеков” №1А.\r\nОбщинският съветник от ПП ГЕРБ в Общински съвет – Пловдив, Иван Вичков ще приема граждани във вторник, 28 ноември 2017 г., от 16 до 18:00 часа в офиса на ПП ГЕРБ в район „Тракия” в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 29 ноември 2017 г., ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на ПП ГЕРБ в район „Южен” на ул. ”Академик Петър Динеков” №1А;\r\n- Ани Лафчиева, от 17:00 до 18:30 часа в офиса на ПП ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ПП ГЕРБ в район „Източен” на ул. ”Коста Паница” №5. \r\nВ четвъртък, 30 ноември 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Гошо Къчков, от 17:30  до 19:00 часа в офиса на ПП ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на ПП ГЕРБ в район „Източен” на ул.”Коста Паница” №5; \r\n- Веселин Маневски, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” № 1А.", "date": "2017.11.26", "title": "Пловдив: Общинските съветници от ПП ГЕРБ провеждат приемни за граждани"}
{"url": "http://www.focus-news.net/news/2017/11/26/2460939/plamen-dimitrov-nyakolko-mesetsa-sled-izbori-da-se-tarsi-politicheska-destabilizatsiya-e-kato-isterichnata-reaktsiya-na-bsp-za-byudzheta.html", "text": "Няколко месеца след избори да се търси политическа дестабилизация е като истеричната реакция на БСП за бюджета. Това заяви Пламен Димитров, президент на КНСБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nПламен Димитров заяви позиции по следните теми: „Каква е ролята на синдикатите в изострилата се политическа битка? Искат ли КНСБ оставка на правителството?“.\r\n„Каква е ролята на синдикатите в така обострилата се политическа война, бих вече казала, между ГЕРБ и БСП, в борбата за власт? Едните са спечелили избрите, другите са ги загубили, но въпреки всичко искат отново избори и вот на недоверие?“, попита в началото на разговора водещата Илиана Беновска. Пламен Димитров отговори, че в едно демократично общество синдикатите са призвани да бъдат стожера на демокрацията и да искат от управляващите конкретни неща за хората. За синдикатите не е важно кой управлява, а как управлява. „Нашата организация неслучайно се казва Конфедерация на независимите синдикати в България, защото имаме равна дистанция от политическите партии откакто сме създадени преди 27 години и я пазим с голямо внимание! Мястото на синдикатите сега е да формулират конкретните искания на хората на труда, които представляват, да ги артикулират безпристрастно без идеологеми, а чисто прагматично и да търсят решения с която и да е коалиционна формула, която управлява държавата за тяхното решение!“, категоричен бе президентът на най-голямата синдикална организация в България. Той добави, че хората най-често искат решения на техните проблеми, а останалото най-често е цирк и партийни наддавания. А най-често искат пари.\r\n„Като говорим за пари, властта и парите вървят ръка за ръка. Вие направихте, както ги правите регулярно както преди избори, така и сега продължавате да правите срещи с политическите сили. Срещнахте се и с ГЕРБ, и БСП, миналата седмица се срещнахте и с „Обединените патриоти“. Като поставяте вашите искания съобразявате ли се с дневния ред на политиката?“, попита водещата Илиана Беновска. Пламен Димитров отговори, че донякъде е така и продължи, че е очаквал тази истерична и радикална реакция на опозицията и в частност на БСП при внасянето на бюджета в Народното събрание. Според него хората на труда наблюдават тази фронтална атака срещу властта отстрани без да са в същината й. Поради тази причина всичките искания на синдикатите за увеличения на доходите са били формулирани доста преди да влезе бюджета в Народното събрание. Затова и на 27 октомври от КНСБ са решили да направят своята демонстрация, за да покажат на властта, че има и неща, от които хората са недоволни. В същото време не са дали възможност на опозицията да използва този процес за някакви свои политически цели. \r\n„Тоест подчертавате, че вие не искате сваляне на правителството, а искате оптимизиране на диалога, да бъдете чути в името на хората!“, подчерта водещата Илиана Беновска. Пламен Димитров отговори, че това ясно е било подчертано по време на протеста, на който не е имало искания за оставки. Хората са искали ясни и конкретни неща, свързани с доходите, работното им време и други недоволства, които КНСБ продължава да артикулира на масата на преговорите с представители на властта. „Независимо, че малко с натиск, но има и резултати от това!“, категоричен бе президентът на КНСБ. Той даде пример с това, че веднага след този протест премиерът Борисов е изтеглил искането за намаляване на болничните. \r\n„Вие тогава се разбрахте и с Бойко Борисов, че исканите от вас допълнителни средства в отделни сектори ще ги получите. Сега пак казвате, че не са достатъчни?“, попита водещата Илиана Беновска. Пламен Димитров отговори, че наистина в бюджета за следващата година има 500 милиона лева повече за заплати. Всичко това е резултат на предварителните срещи и коментари. Само че от тези пари извън образованието и сектор „Сигурност“ са останали 90 милиона. Тоест в някои системи се е оказало, че няма увеличение, а работещите там искат такова и с основание. Президентът на КНСБ уточни, че като конкретна последица, след много срещи, разговори с Менда Стоянова, с конкретното предложение на председателя на здравна комисия Даниела Дариткова миналия четвъртък са отпуснати допълнително 8,1 милиона лева на Министерството на здравеопазването за увеличение на заплатите на работещите в системата на психиатричните болници, на центровете за кръвопреливане и т.н. \r\nВ разговора бяха коментирани също доходите и пенсиите. „Пенсионерите не са вашия контингент, но косвено са свързани с вашата дейност. Правителството дава по 40 лева коледни надбавки на пенсионерите с най-ниските пенсии в размер на 50 милиона. Обърнахте ли внимание Ципрас колко пари дава за коледни бонуси не само на пенсионерите, а и на работещите – 1,4 милиарда евро, което е 2,4 милиарда лева. 60 пъти повече отколкото България! А знаете в какви взаимоотношения в момента е Гърция с Европа, колко пари дължи и колко тежки санкции се налагат. Как ще го коментирате? Популизъм ли е?“, попита водещата Илиана Беновска. Пламен Димитров отговори, че не е сигурен дали трябва да се действа точно така, защото това впоследствие излиза солено като сметки. От друга страна в много системи, в това число и в сферата на социалното осигуряване, на всички плащания, които зависят от ДОО има редица допълнителни нужди, които този бюджет няма да покрие. Например майчинските през втората година се вдигат само с 40 лева. Това разбира се е стъпка напред, но не е много. Обезщетението за безработица също се вдига от 7,2 на 9 лева на ден, но все пак остава под 200 лева на месец. Пламен Димитров подчерта, че пенсионерите са контингентът с най-голям процен бедни, но той все пак представлява хората на труда.  \r\n„Да, но работещите в България работят за пенсиите на пенсионерите!“, отбеляза водещата Илиана Беновска. Пламен Димитров се съгласи и продължи, че трябва да има ясни механизми, които да направят така, че да е ясно колко „тежи“ за пенсия една година трудов стаж и да стане така, че колкото повече си работил и повече си се осигурявал, толкова по-висока пенсия да вземащ. „Който не се е осигурявал, който е бил наистина извън системата трябва по някакъв начин държавата да му додава и това е нашата основна разлика с „Патриотите“. Минималната пенсия, която не може да бъде получена от вноска, тоест не могат да бъдат свързани приносът и правата на човека, понеже са много ниски, трябва да бъде напред движена с допълнителни мерки през системата за социално подпомагане! Тоест от данъци трябва да се додава, а не от вноски, които не стигат и вземат от нас и по този начин демотивират хората да правят вноски!“, обясни Пламен Димитров.\r\nБе обсъдена и позицията на ГЕРБ за промяна на Конституцията с цел отпадане на давността за престъпления, свързани с приватизацията. Водещата пусна в ефир част от речта на Бойко Борисов по време на днешната конференция на ГЕРБ. Ето какво каза Борисов (Изказване на Бойко Борисов от Четвъртото редовно отчетно-изборно делегатско национално събрание на ГЕРБ от 26 ноември 2017 г.):\r\n„Уважаеми колеги, първо да балгодаря на нашите коалиционни партньори, че са тук, че разсейват ежедневно страховет, които се опитват да им вменят и пред нашите гости, виждат, че имаме едно монолитно, сплотено мнозинство в парламента. Да благодаря на колегите от „Конрад Аданеауер“ и „Ханс Зайдел“ и на всички гости, които са дошли да присъстват на нашия форум! \r\nБих разделил изказването си в няколко посоки. До изказването на Спас Гърневски бях много доволен, че никой не споменаваше другата партия, нито имената им, защото техните конгреси са всъщност анти-ГЕРБ и анти-Борисов конгреси. Разбира се преди мен и Горанов, Томислав Дончев, и Цветанов, които са темелите на партията, върху които стъпва и във всичките наши действия през следващите гри години и половина трябва много активно и в парламента, и в правителството да се поддържаме с колегите от „Патриотичния фронт“. Надявам се тези, които са в управлението и тези, които са в парламента да намират общ език, защото повтарям – дори и механично преди 6 месеца друг, освен нас с „Патриотите“ нямаше как да направят правителство. Все пак да им напомня на тези, които говорят за предсрочни избори, че едни избори струват 50 милиона. И ако искат да променим Конституцията на 6 месеца по 50 милиона и да правим предсрочни избори. И всеки загубил да казва – след 6 месеца искам пак, това е първото полувреме. Само преди 6 месеца се броихме и то след като ние показахме изключително демократичен жест – ето ви след победата на президентските избори, когато сте на вълната, когато сте в еуфорията си, ето ви властта! Управлявайте, щом мислите, че ще управлявате по-добре, но народът не им го даде! Отново ги класира втори, четвърти, пети и т.н. Това беше само преди 6 месеца. 50 милиона струваше на държавата. 50 милиона сега правителството отпусна за коледни надбавки на пенсионерите. Да, не се отразява, защото когато се отпуска и се прави, толкова много неща се направиха, както Томислав каза във всяка една сфера сме с по-добри показатели. Така, както и Волен Сидеров го каза – няма сфера в която да не сме по-добре. 100 милиарда БВП, 4% ръст на икономиката, минимална безработица, 17500 повече ученици в класните зали, магистрална инфраструктура в образованието, в науката, двата форва, и селските райони и в образованието близо 1,3 милиарда отиват за училища, детски градини, основно превъоръжаване на тези училища. \r\nИстински ми стана мъчно за Фандъкова преди малко. Стотина души, и то половината от БСП, излезли да спасяват София. От какво ще спасите София ги питай?! Аз като станах кмет 50 детски градини бяха откраднали. 50 откраднали, уж приватизирали. Те ли? Ако е за друг тонът ми е много мил и нежен, но когато нападат жена и то с такива гадни думи, ГЕРБ е длъжен да скочи и да я защити. Стотина протестират. Сиреч последните 5-6 реда могат да отидат да направят през това време един контрамитинг, толкова им е силата. 50 детски градини бяха приватизирали в София, децата няма къде да ходят. Ние 90 нови направихме, ама ако бяха и тези 50 сега щяха да са 150. И нямаше да чакат деца. \r\nИзлизат и казват – защо искате да махнете давността? Ами защото едно престъпление трябва да няма давност такова. Нашите приятели казват – ама вие искате да атакувате приватизационните сделки. Не, ние искаме да атакуваме първо този, който ги е допуснал да бъдат така направени и да си понесат отговорност. Има си съвсем други съдилища, в които се решават такива въпроси. Но не може да излезе един усмихнат, да не кажа какъв, и аз си спомням какво стана с общинските фирми в София, детски градини, ами магазините, ами Детмаг, ами ЦУМ? Как си мисли той, че ще ги забравим тези неща? Ами общинските фирми какво стана, „Кристал“ и така мога да ги изброявам? Нямаше план София бе Данче! С туш определяха, там се събираха двама, знаете кои, „пъпката“ и другите! И с туша – на тебе декар, на тебе декар. От това спасихме София, вълци, мечки се занимаваха с чистотата. По „Витошка“ и по колодите ще си спестя какво висеше. А сега като излезеш събота и неделя не можеш да минеш по „Южния парк“, по НДК, навсякъде народ, хора по „Витошка“. Ами то на „Лъвов мост“ не можеше да се мине, на Телевизионната кула не можеше да се мине, на „Ситняково“ не можеше да се мине. На „Красно село“ какво става. Ами метрото, толкова неща само за няколко години, музеи, култура, няма училище или детска градина несанирани. И това за 6-7 години на фона на синьо-червената мъгла! И затова излязоха и им е много криво. Защо това да го няма, защо да не се направи? Което си е честна, добра сделка тя си върви. Ами кои партии доведоха, защото сутринта слушах г-н Иван Костов, когото аз между другото дълбоко уважавам, тук със Спас Гърневски мога да се скараме, защото той е един от държавниците. И той казва – да, но ние тогава заварихме фалиралите предприятия. И сега това не трябва да се прави, защото тогава фалиралото предприятие или е трябвало да го нарежат на скрап, или някой трябва да дойде и да го вземе евтино. Да де, ама ние искаме да се върнем и да видим коя партия на кой конгрес фалира предприятията. Кога на входа и на изхода на предприятията се слагаха едни и същи фирми да ги източват и да ги подготвят за фалит, за да може след това да се купят на безценица. Защо ги плаши този разговор? Ами още се говори и за Авиокомпания „Балкан“, и за „Софарма“ и какво ли не. Защо да не се изчисти този преход, защо да не се изкоментира? Когато едно предприятие е сложено до стената в ъгъла, бито, фалирано, източено – да, и за един лев можеш да го продадеш. Не това е грешката! \r\nАми сега чухте – 26 банки са фалирали по време на примерно, Антон Тодоров ще каже кой конгрес 41-вия, 42-ия, 43-ия. Чакайте малко, ние за четвърти конгрес правим, те правят 49-ти. 10 пъти повече конгреси. И затова, че сме санирали без пари на хората блоковете трябва да ни тричат от сутрин до вечер. Ако има кмет, ако има фирма нарушител или както в икономиката онзи ден арестувахме един, вкарайте го в затвора! Но нашето се вижда, за хората. Хиляди блокове направени. А тяхното е хиляди предприятия откраднати. Защо да не го направим? И хайде сега пак какво казват – председателят щял да гласува „за“, защото нали, ама партията щяла да гласува „против“, за да не може нали да стане това. Защо? Ето това е популизъм! Ето това е да хвърляш прах в очите на хората!“.\r\n„Е, какво ще каже лидерът на най-големия синдикат – КНСБ Пламен Димитров за онова, което произнесе Бойко Борисов по отношение на приватизацията и което имат намерение да направят – да променят Конституцията и да отпадне давността, за да могат да се преразгледат, не пререшат съдебно, всички приватизационни сделки?“, попита водещата Илиана Беновска. Пламен Димитров отговори, че това е много хлъзгав терен, а правните капани са много. Пой продължи, че едно е безспорно – подобно действие народът очаква през последните 20 години. Усещането сред българите, че смяната и преразпределението на собствеността е станало несправедливо е факт. Борисов схваща тази вълна и иска да види какво може да свърши, а това е нормално и разбираемо. „Аз обаче съм умерен скептик за това докъде може да се стигне!“, заяви президентът на КНСБ. Още повече, че и сегашните закони според някои анализатори дават достатъчно възможности да се потърси наказателна отговорност от чиновници и тогавашни политици за конкретни действия. \r\n„Така е, но Вие ако се убедите в правилността на подхода на правния механизъм сте „за“?“, зададе своя уточняващ въпрос водещата Илиана Беновска. Събеседникът й отговори: „Аз смятам, че трябва внимателно да се подходи, за да не стигаме до някакви черезвичайни действия! Нека да видим какъв ще бъде законодателният текст и той тогава може да бъде коментиран!“.\r\nБе дискутиран също внесеният от депутати от ДПС законопроект за прекратяване на вторичното разграбване на КТБ“. „Вие сте един от хората, които определят процесите в България, макар да не сте политик. Не го казвам, за да Ви полаская, затова искам да Ви питам и за един друг закон, който предлагат ДПС – депутатите Делян Пеевски, Йордан Цонев и Хамид Хамид. Ще го кажа популярно – за промяна на закона за банковата несъстоятелност, за да се предотврати вторичното разграбване на КТБ. Как гледате на това?“, попита водещата Илиана Беновска. Пламен Димитров отговори, че всяко нещо, което е свързано с неправомерно преразпределение на активи, каквито и да са те, би трябвало да бъде наказуемо и би трябвало да има позитивна оценка от обществото. „Аз съм убеден, че всички, които са свързани с подобни процеси, много добре знаят какво правят и може би целят подобни стъпки още от самото начало на този казус, сага или както искате го наречете, скандален случай, в който милиарди потънаха и не сме ги видели да се връщат обратно!“, заяви президентът на КНСБ.\r\n„Не Ви разбрах, какво искате да кажете?“, попита водещата. Събеседникът й отговори, че това вторично разграбване на активи, което се случва, не е случайно. „Вие знаете, че в момента квесторите са разследвани от прокуратурата!“, отбеляза водещата Илиана Беновска. Президентът на КНСБ отговори, че именно затова и този процес трябва да бъде показан на светло. Той продължи, че някои случаи, като „Дунарит” и „Петрол” са били коментирани от медиите, други не чак толкова и сегашният закон цели да се изкара на светло всичко това, да се види кой какво е правил и да се търси някаква форма на наказателно преследване. „Знаете, че може би трябва да се намерят тези 3 милиарда, които даде фондът за гарантиране на депозитите, за да могат да се върнат обратно на държавата!”, продължи водещата. Пламен Димитров отговори: „Всички ние, като данъкоплатци, трябва да си върнем парите, които някой по някаква причина е откраднал. Тогава ще има възмездие, тогава ще е ясно, че има справедливост!”.\r\nВ разговора бе коментирано и отношението на КНСБ към предстоящия вот на недоверие. „Вие подчертахте, че на вашия протест на 27-ми октомври не сте искали оставката на правителството. Сега обаче БСП искат вот на недоверие на ГЕРБ, а ДПС искат деконструкция на правителството по отношение на присъствието на „Обединените патриоти” вътре. Как мислите, че ще се развият събитията и вие синдикатите ще взимате ли страна?”, попита водещата Илиана Беновска. Пламен Димитров отговори, че КНСБ никога не е заемал конкретна позиция по който и да е вот на доверие или недоверие и това не е тяхна работа. „Така че аз не мисля, че ние ще вземем каквото и да било отношение! От друга страна казвам личното си мнение – не виждам причина няколко месеца след изборите, поредните избори при това, да се търси някаква политическа дестабилизация в страната и оттам ако щете влияние във всички сектори! В момента икономиката е във възходящ цикъл и не би трябвало някой политик да се опитва да го нарушава! Напротив, трябва да се насърчава и когато се произвежда да се разпределя справедливо!”, подчерта Пламен Димитров. Той добави, че разпределението все още не е справедливо и затова хората не виждат всичко в джоба си. \r\nСиндикалният лидер заяви позиция и относно съвместната работа с Валери Симеонов и с работодателите. „И понеже става дума за справедливост, за пари и за вашата роля на синдикатите, като член на НСТС, който е оглавяван от един от представителите на „Обединените патриоти” – вицепремиера Валери Симеонов, как работите с него?”, попита водещата Илиана Беновска. Пламен Димитров отговори, че в началото са прехвърчали искри, той е заемал позиции в една група срещу синдикатите. „Сега обаче се понаучи малко! Нормално е, никой не се е родил научен, диалогът е сложно нещо, но върху него се крепи демокрацията! Той мисля, че се учи и има напредък!”, обясни президентът на КНСБ. \r\n„А за напредък ли считате това, което, аз не знам как то ще се отрази на тристранката, това, което предприе срещу „Български морски флот” и срещу братя Домусчиеви?”, попита водещата Илиана Беновска. Събеседникът й отговори, че тези действия нямат много общо с тристранния диалог. Той продължи, че ако има някакви нарушения, тогава извършилите ги трябва да понесат последствия, тогава ще сме убедени, че няма „наши” и „чужди”.\r\n„Доколкото имам впечатления Кирил Домусчиев не е идвал на Тристранка откакто Валери Симеонов се захвана с него!”, отбеляза водещата Илиана Беновска. Събеседникът й отговори, че наистина е така, но и Божидар Данев не е идвал скоро. Той продължи, че представителите на бизнеса трябва да седнат на масата за преговори. Време е да се спре с анонси, украсени с кресчендо. Президентът на КНСБ беше категоричен, че синдикати и работодатели трябва да седнат на масата без правителството и всички останали и да намерят начин да се разберат. \r\n„Чува ли ви бизнесът?”, попита водещата Илиана Беновска. Събеседникът й отговори, че не винаги това се случва, но тогава страдат и двете страни. \r\nБяха набелязани и най-важните задачи пред КНСБ в следващите 6 месеца. „Какво ще бъде най-важното във вашата дейност за следващите 6 месеца, по време на председателството на България?”, попита водещата Илиана Беновска. Събеседникът й отговори, че е трудно да се каже с едно изречение, но като цяло това е социалната компонента, Европейския стълб за социални права и неговото проектиране в България. Става въпрос за 20 области, но най-разбираеми за хората са заплатите, обезщетенията за безработица, здравеопазването. Водещата предложи да направят съвместна рубрика по темата. Президентът на КНСБ отговори, че това е добра идея и продължи, че по време на председателството ни ЕК ще поиска от всички държави да започнат да правят национални планове. „Тоест как се достигат тези социални права и как се гарантират най-вече, защото вижте, защо всъщност е важен този стълб? Ако той стане реалност на европейско ниво с няколко неща, които каза Юнкер, че ще предложи и държавите членки го изпълнят със съдържание, доверието на тези 500 милиона граждани в европейския проект ще бъде върнато. Ако не стане реалност Брекзит ще бъде само началото на подобни процеси!”, завърши Пламен Димитров разговора си с Илиана Беновска в предаването „Беновска пита” по „Канал 3“ и „Радио К2 на 26 ноември 2017 г.", "date": "2017.11.26", "title": "Пламен Димитров: Няколко месеца след избори да се търси политическа дестабилизация е като истеричната реакция на БСП за бюджета"}
{"url": "http://www.focus-news.net/news/2017/11/26/2460940/deutsche-welle-angela-merkel-e-na-sreshta-s-visokopostaveni-litsa-ot-svoyata-partiya.html", "text": "Германският канцлер Ангела Меркел присъства в неделя на среща с високопоставени лица от своята партия Християндемократически съюз, съобщава Deutsche Welle. Според данни на медията, главната тема на разговорите ще бъде насрочената за четвъртък среща между президента на Германия Франк-Валтер Щайнмайер, Ангела Меркел в ролята ѝ на председател на Християндемократическия съюз, водачът на баварския Християнсоциален съюз и партньор на канцлера Хорст Зеехофер, както и лидерът на Социалдемократическата партия Мартин Шулц. Четиримата ще обсъдят разигралата се в Германия политическа криза след провала на преговорите за „ямайска“ коалиция и възможностите за ново коалиране между партията на Щулц и Съюза (ХДС/ХСС) на Меркел и Зеехофер.   Цанко Цолов", "date": "2017.11.26", "title": "Deutsche Welle: Ангела Меркел е на среща с високопоставени лица от своята партия"}
{"url": "http://www.focus-news.net/news/2017/11/26/2460941/varna-3-266-domashni-lyubimtsi-sa-vavedeni-v-elektronniya-registar-za-obshtinata.html", "text": "Електронният регистър, който представлява система от база данни с информация за всички домашни любимци, намиращи се на територията на община Варна, се води от районните администрации. Това каза в интервю за Радио „Фокус“ – Варна Николай Няголов, директор на Дирекция „Управление на сигурността и контрол на обществения ред“ в Община Варна. „3 266 домашни любимци – кучета и котки, са регистрирани на територията на цялата община. Собствениците на тези животни плащат годишна такса. Инспекторите от звено „Контрол и регистрация“ правят ежедневни проверки на територията на районните администрации, както и на площадките за разхождане на домашни любимци“, допълни Николай Няголов. \r\nСъгласно разпоредбата на Закона за местните данъци и такси за собственици на кучета с постоянен адрес в град Варна таксата за притежаване на куче е в размер на 24 лева. За петте кметства на територията на община Варна – Тополи, Казашко, Константиново, Каменар и Звездица, таксата е в размер на 12 лева. „Приходите от таксата за последните пет години са с темпове на увеличение. През 2013 година приходът от такса куче е бил  9 828 лева, а към месец октомври  2017 сумата вече е 37 436 лева. Общо за петте години сумата е 128 586 лева“, каза още Николай Няголов.\r\nМарияна ВАЛЕНТИНОВА", "date": "2017.11.26", "title": "Варна: 3 266 домашни любимци са въведени в електронния регистър за общината"}
{"url": "http://www.focus-news.net/news/2017/11/26/2460942/gerb-preizbra-za-lider-boyko-borisov-i-zatvardi-pozitsiyata-si-che-nyama-da-se-koalira-s-bsp-obzor.html", "text": "Бойко Борисов бе преизбран за председател на ПП ГЕРБ на Четвъртото редовно отчетно-изборно делегатско Национално събрание на партията. Всички 1084 делегати гласуваха за преизбирането му за лидер на партията. За негови заместници делегатите преизбраха Йорданка Фандъкова, Димитър Николов и Цветан Цветанов. Новият член на Изпълнителната комисия на ГЕРБ е Даниела Дариткова, която заема мястото на Цецка Цачева. Бившият председател на Народното събрание Димитър Главчев бе избран за председател на Контролната комисия на партията. \r\nНа Националното събрание бе приета декларация, с която ГЕРБ затвърди позицията си, че няма да се коалира с БСП. Депутатът Димитър Главчев коментира: „На последния конгрес на БСП председателят на партията обяви, че опозицията е отказала на премиера Борисов „да бъде нахранена с постове и да бъде опитомена“. Каква лексика само“. Той прочете декларацията, в която ГЕРБ заявява, че БСП работи, за да се провали Председателството, дори на цената на загуба на национален престиж и на важни за хората политики. „Неведнъж сме заявявали, че никога не са били водени разговори за съвместно управление с БСП. Подобна коалиция е невъзможна“, се посочва в декларацията. Лидерът Бойко Борисов заяви, че управлението с БСП никога не е мислено като възможен вариант. По повод искането на БСП за предсрочни избори той попита: „Как си го представят физически- предсрочни избори без правителство, съвместни заседания с ЕП и българско правителство, което отсъства“.  „Ако могат да го провалят, ще го провалят. Най-гадната дума, която познавам в живота си, това е думата - завист. Неприятно им е, когато някой успява в България“, посочи лидерът на ГЕРБ. \r\nБойко Борисов посочи, че БСП се плаши от разговора по предложението на ГЕРБ за промени в Конституцията за приватизационните сделки. „Казват, че искаме да атакуваме приватизационните сделки. Не, искаме да атакуваме този, който първи е допуснал да бъдат така направени и да си понесе отговорност“, заяви той. „Председателят щял да гласува „за“, ама партията щяла да гласува „против“, за да не може да стане това. Защо?“, попита Борисов и определи това като популизъм и хвърляне на прах. \r\nКато политически успех Бойко Борисов изтъкна сключването на Договора за добросъседство с Македония. „Всички били работили за договора с Македония, но ние го направихме“, коментира той. Борисов заяви, че етническият мир за България е безалтернативен, а ГЕРБ пази етническата толерантност като зеницата на окото си. \r\nЗам.-председателят на ГЕРБ Цветан Цветанов заяви, че за последните 3 години партията е увеличила членовете си с 10 хиляди. „Членството в ГЕРБ не е привилегия, а отговорност“, посочи той. По думите на Цветанов ГЕРБ е партията, която дава възможност на младите да имат равен шанс за развитие, като за 3 години има над 2000 нови членове в МГЕРБ. Той обясни, че силата на ГЕРБ е политиката за всяко едно населено място, без значение дали е малко или голямо. Според него генераторът на истинската и реална промяна са областните кметове. Цветан Цветанов изрази увереност, че силата ПГ на ГЕРБ е гаранция за успешен пълен мандат на Бойко Борисов като министър-председател. Той благодари на премиера за свободата, която дава на парламентарната група за взимането на решения в диалог. \r\nМинистърът на финансите Владислав Горанов обясни, че заявените ръстове на икономиката по време на предизборната кампания вече са реалност.  „За тази година вероятно ще достигнем 100 млрд. лева нещо нечувано при влизането ни в ЕС“, посочи той. По думите му инвестицията във физическа инфраструктура и човешкия капитал са изключително важни. „Не е важно да пазим нашите хора, а нашите хора трябва да пазят достойнството на партията. Обществото заслужава качествено управление“, каза още Владислав Горанов.\r\nЗам.-председателят на ГЕРБ и кмет на София Йорданка Фандъкова заяви: „Хората ни вярват, не защото не можем да сгрешим, а защото можем да го признаем, да продължим напред и да работим“. Тя посочи, че в София се работи с бързи темпове, а промяната е безспорна. „Има много неща, които не сме направили и много работа. Когато се работи се допускат и грешки, не сме безгрешни и идеални. Никога не съм крила проблемите, говоря за тях открито. Важното е, че изисквам тези грешки и пропуски да бъдат премахвани“, каза още Йорданка Фандъкова.\r\nКметът на Бургас и зам.-председател на ГЕРБ Димитър Николов заяви, че партията е постигнала колосални успехи по отношение на местната власт през последните години. Той отчете, че на последните местни избори ГЕРБ е постигнала рекорден успех с кметове и общински съветници. \r\nСъбранието на ГЕРБ беше съпроводено с мултимедия и 3D мапинг- технология, която за първи път се изгражда в България. На най-важния форум на партията присъстваха 1084 делегати от цялата страна и над 150 гости от България и чужбина. Зам.-председателят на ЕНП Дара Мърфи заяви, че социализмът в България не работи, а там, където се проваля, може да успее само провежданата от ГЕРБ политика. Международният секретар на Австрийската народна партия Моника Райнер изрази увереност, че по време на Председателството българското правителство ще успее да доведе до успешни резултати основни теми в Европа като миграция, сигурност и икономически растеж. Секретарят на испанската Народна партия Виктор Сотело коментира: „България скоро ще поеме председателството на Съвета на Европа за следващите 6 месеца, което ще определи европейския път на развитие и евроатлантическия път на страната“. Поздравителни адреси до ГЕРБ изпратиха председателят на Групата на ЕНП в ЕП Манфред Вебер и председателят на ЕНП Джоузеф Дол. \r\nНа най-важния форум на ГЕРБ присъстваха и лидерите на трите партии от коалиционния партньор на ГЕРБ „Обединени патриоти“- Валери Симеонов, Красимир Каракачанов и Волен Сидеров. Лидерът на ГЕРБ Бойко Борисов им благодари, че присъстват, за да разсеят страховете, които ежедневно други се опитват да вменят.\r\nБиляна ИВАНОВА", "date": "2017.11.26", "title": "ГЕРБ преизбра за лидер Бойко Борисов и затвърди позицията си, че няма да се коалира с БСП (ОБЗОР)"}
{"url": "http://www.focus-news.net/news/2017/11/26/2460943/sauditskiyat-prestolonaslednik-shte-iztriem-teroristite-ot-sveta.html", "text": "Престолонаследникът на Саудитска Арабия принц Мохамад бин Салман, който е и министър на отбраната на страната, заяви в неделя, че „терористите ще бъдат преследвани докато не бъдат изтрити от лицето на света“, предава AFP. \r\nПървият принц на Рияд е направил изявлението си по време на първото заседание на новосформираната Мюсюлманска коалиция за борба с тероризма, в която участват общо 41 сунитски държави. \r\n„В последните години, тероризмът действаше на територията на всички държави\", присъстващи на заседанието, заяви Мохамад бин Салман, като добави, че „това свършва днес“.  Цанко Цолов", "date": "2017.11.26", "title": "Саудитският престолонаследник: Ще изтрием терористите от света"}
{"url": "http://www.focus-news.net/news/2017/11/26/2460944/kiril-cholakov-planinski-spasitelen-otryad-dupnitsa-turistite-tryabva-da-se-saobrazyavat-s-temperaturite-tay-kato-pri-niski-stoynosti-opasnostta-ot-izmrazvane-e-realna.html", "text": "Туристите трябва да се съобразяват с температурите, тъй като при ниски стойности опасността от измръзване е съвсем реална. Това каза за Радио „Фокус“-Пирин Кирил Чолаков, ръководител на Планински спасителен отряд №9 в Дупница. „Задължително трябва да се организира цялото начинание, което смятат да правят, и да се информират добре за самия маршрут. Трябва да бъде извършен внимателен подбор на екипировката, която им е нужна за този преход. Това са много неща, с които всеки трябва да се съобрази. Излизайки в планината, човек трябва да бъде подготвен за какви ли не промени във времето“, посочи Чолаков. \r\nПо думите му е задължително да се следи прогнозата за времето. „Денят вече е доста намалял и е доста по-къс и трябва да се тръгва рано за маршрутите. Съветите са едни и същи, някои от хората се вслушват в тях, а други не. Скиорите и бордистите не трябва да излизат извън обозначените писти, не трябва да карат извънпистово, ако не са добре подготвени и подходящо екипирани. Трябва да имат и лавинен комплект. Той включва лавинен уред, лопатка и сонда. Никога не трябва да са сами. Нека да бъдат няколко човека, група. От опит е доказано, че при едно лавинно нещастие хората от групата могат да помогнат най-бързо и адекватно на затрупания. Да имат планинарска подготовка, да са добре облечени и екипирани, да имат зареден мобилен телефон и планинска застраховка“, подчерта Чолаков. Той посочи, че за някои места има табели, че участъкът е лавиноопасен, но райони не са обозначени. „Хората, които искат да минават по някои маршрути, но не ги познават добре, трябва да ги разучат предварително“, заяви Чолаков.\r\nЛора КАЛЧЕВА", "date": "2017.11.26", "title": "Кирил Чолаков, Планински спасителен отряд-Дупница: Туристите трябва да се съобразяват с температурите, тъй като при ниски стойности опасността от измръзване е реална"}
{"url": "http://www.focus-news.net/news/2017/11/26/2460945/predstoyashti-mezhdunarodni-sabitiya-za-27-noemvri-agentsiya-fokus.html", "text": "Срещна между германският канцлер Ангела Меркел и високопоставени лица от нейната партия, на която ще бъдат обсъдени възможностите за формиране на правителство и избягване на нови избори. Ще бъде дадена пресконференция след разговорите. \r\n*** Открива се петдневна среща на Организацията за забрана на химическите оръжия. \r\n*** Иракските военни преследват бойци на „Ислямска държава“ в пустинните района на страната. \r\n*** Египетските власти продължават разследването на атентата в джамия на Синайския полуостров, който бе извършен в петък. \r\n***", "date": "2017.11.26", "title": "Предстоящи международни събития за 27 ноември (Агенция „Фокус“)"}
{"url": "http://www.focus-news.net/news/2017/11/26/2460946/tass-gsdp-obyavi-nyakoi-usloviya-za-formirane-na-koalitsiya-sas-sayuza-hdshss-v-germaniya.html", "text": "Първите условия за сключване на нова „голяма коалиция“ с блока на изпълняващия длъжността канцлер на Германия Ангела Меркел – Християндемократичния съюз (ХДС) и Християнсоциалния съюз (ХСС) – прозвучаха от редовете на Германската социалдемократическа партия (ГСДП), предава ТАСС, като се позовава на публикация в германското издание Süddeutsche Zeitung.\r\nСпоред неговите данни, отделението на ГСДП в провинция Северен Рейн – Вестфалия, което до момента се противопоставяше категорично на формирането на коалиция, няма намерение повече да блокира преговорите, но формулира основни точки „в качеството на основа за консултации“. Сред условията за създаване на правителство влиятелните социалдемократи Михаел Грошек и Свен Шулц обявиха: изменение в застрахователната система, повишаването на пенсиите и увеличаване на данъка за луксозни имущества. Те формулираха своите искания в писмо до федералното ръководство на партията.\r\nВъпреки това, местните лидери от ГСДП остават скептично настроени към продължаването на „голямата коалиция“, но, според тяхното мнение, социалдемократите трябва да подходят отговорно към разрешаването на вътрешнополитическата криза, в която се оказа страната след порвала на преговорите за сглобяване на коалиция под името „Ямайка“ (Съюза (ХДС/ХСС), „Зелените“ и „Свободната демократическа партия“(СвДП).\r\nАгенция „Фокус“ припомня, че в петък президентът на Германия Франк-Валтер Щайнмайер ще бъде домакин на среща между лидерите на ХДС, ХСС и ГСДП. На нея ще бъде обсъдена ситуацията в страната след изборите за Бундестаг и възможностите за продължаване на „голямата коалиция“. До неотдавна този вариант не се разглеждаше като вероятен. Обстоятелствата се измениха, след като Ангела Меркел не успя да се договори за сформиране на коалиция „Ямайка“ и страната се оказа на прага на предсрочни избори.\r\nПревод и редакция:", "date": "2017.11.26", "title": "ТАСС: ГСДП обяви някои условия за формиране на коалиция със Съюза (ХДС/ХСС) в Германия"}
{"url": "http://www.focus-news.net/news/2017/11/26/2460947/plovdiv-leko-zemetresenie-be-useteno-v-grada.html", "text": "Леко земетресение бе усетено в Пловдив, около 21.06 часа тази вечер, предаде репортер на Радио \"Фокус\"-Пловдив. Трусът се усети на трети етаж на сградите като леко люлеене и продължи около 2 минути. Очаквайте подробности!\r\nЦветана ТОНЧЕВА", "date": "2017.11.26", "title": "Пловдив: Леко земетресение бе усетено в града"}
{"url": "http://www.focus-news.net/news/2017/11/26/2460948/bozhidar-mihaylov-regionalna-sluzhba-po-zaetostta-varna-ima-sektori-za-koito-trudno-uspyavame-da-naberem-kadri.html", "text": "Има сектори и области, за които доста трудно успяваме да наберем кадри и да задоволим търсенето от страна на работодателите. Това каза в интервю за Радио „Фокус“ – Варна Божидар Михайлов, директор на Регионалната служба по заетостта във Варна. Той допълни, че през октомври най-много работни места на първичен пазар са обявени от сферата на търговията – над 100. „Преработващата промишленост също е в този параметър. Най-големи потребности работодателите са заявили за продавач-консултанти, чистачи, шивачи, готвачи в заведения за бързо хранене. Продължава търсенето на общи работници, работници по товаро-разтоварна дейност и охранители. За тези области по-лесно можем да намерим хора, но за специализираните работни места – шивачи и готвачи, нямаме възможности в момента да окажем много голяма помощ на работодателите“, заяви Божидар Михайлов.\r\nМарияна ВАЛЕНТИНОВА", "date": "2017.11.26", "title": "Божидар Михайлов, Регионална служба по заетостта – Варна: Има сектори, за които трудно успяваме да наберем кадри"}
{"url": "http://www.focus-news.net/news/2017/11/26/2460949/lovech-zemetresenie-s-magnitut-38-po-skalata-na-rihter-e-registrirano-v-rayona-na-natsionalen-park-tsentralen-balkan.html", "text": "Земетресение с магнитут 3.8 по скалата на Рихтер е регистрирано в района на Национален парк „Централен Балкан“. Това показва справка на интернет страницата на НИГГГ към БАН. Трусът е регистриран в 21.02 часа на дълбочина 15 км.", "date": "2017.11.26", "title": "Ловеч: Земетресение с магнитут 3.8 по скалата на Рихтер е регистрирано в района на Национален парк „Централен Балкан“"}
{"url": "http://www.focus-news.net/news/2017/11/26/2460950/sport-frantsiya-specheli-kupa-deyvis.html", "text": "Франция спечели „Купа Дейвис“ за 10-и път, след като Люка Пуй победи Стив Дарсес с 3:0 сета (6:3,6:1,6:0 в отделните части) и направи крайния резултат 3:2 победи. Франция дели третото място по титли от турнира с Великобритания, като преди тях са САЩ с 32 купи и Австралия с 28.", "date": "2017.11.26", "title": "Спорт: Франция спечели „Купа Дейвис“"}
{"url": "http://www.focus-news.net/news/2017/11/26/2460966/afp-egipetski-imam-obeshta-da-se-varne-v-napadnatata-dzhamiya-v-sinay-za-da-zavarshi-propovedta-si.html", "text": "Младият египетски имам, който оцеля след нападението над синайската джамия, в резултат от което загинаха 305 души,  обеща в неделя от болничното легло, че ще се върне в нея, за да довърши проповедта си, предава AFP.\r\nМохамед Абдел Фатах, на 26 години, изнасяше петъчната си проповед в джамията ар Рауда в Северен Синай, когато избухна взрива. „Бяха изминали две минути от началото на проповедта, когато чух две експлозии извън джамията и тогава видях молителите да бягат ужасени“, заяви той.\r\n„След това хора влязоха в джамията и започнаха да стрелят по всеки, който все още е прав“, разкри проповедника от леглото си в болница в град Ал Хюсейния, намиращ се в района на делтата на река Нил.\r\n„Ако здравето ми го позволява, ще се върна следващия петък (до джамията ал Рауда) и ще завърша проповедта си“, обеща имамът.\r\nПревод и редакция:", "date": "2017.11.26", "title": "AFP: Египетски имам обеща да се върне в нападнатата джамия в Синай, за да завърши проповедта си"}
{"url": "http://www.focus-news.net/news/2017/11/26/2460967/plovdiv-zemetresenieto-e-useteno-silno-v-selo-rozino.html", "text": "Земетресението с епицентър на 2 км от Клисура, регистрирано тази, вечер е усетено много силно в село Розино, което се намира най-близо до Клисура. Това съобщи за Радио \"Фокус\"-Пловдив кметът на с. Розино Ангел Шаламанов. \"Бучеше доста силно, животните бяха неспокойни, а кучетата лаеха\", каза кметът на селото. По думите му жителите на Розино са излезли извън домовете си при земетресението, но няма сигнали за пострадали хора и към момента не са констатирани щети по къщите. \r\nЦветана ТОНЧЕВА", "date": "2017.11.26", "title": "Пловдив: Земетресението е усетено силно в село Розино"}
{"url": "http://www.focus-news.net/news/2017/11/26/2460968/temenuzhka-stambolieva-oblasten-informatsionen-tsentar-blagoevgrad-nova-vazmozhnost-za-finansirane-na-proekti-s-pari-ot-evropeyskiya-sayuz-se-otkriva-pred-balgarskite-predpriyatiya.html", "text": "Нова възможност за финансиране на проекти с пари от Европейския съюз се открива пред българските предприятия. Това каза за Радио „Фокус“-Пирин Теменужка Стамболиева, управител на Областен информационен център-Благоевград. „Министерство на икономиката обяви дългоочакваната процедура за подбор на проекти „Подкрепа за пилотни и демонстрационни инициативи за ефективно използване на ресурсите“. Целта ѝ е повишаване на ресурсната ефективност на предприятията чрез прилагане на нови решения, техники и методи“, посочи още Стамболиева. \r\nПо думите й процедурата за безвъзмездна финансова помощ се реализира с финансовата подкрепа на Европейския съюз чрез Европейския фонд за регионално развитие. Общият размер на безвъзмездната финансова помощ по отворената схема е 71 644 656.10 лева. „Допустими по настоящата процедура са само кандидати, които са микро, малки и средни предприятия, с минимум три приключени финансови години преди датата на обявяване на процедурата. Освен това, кандидатите трябва да попадат в сектор „Преработваща промишленост“, съгласно Класификацията на икономическите дейности. По настоящата процедура за подбор на проектни предложения предприятието-кандидат може да участва самостоятелно или в партньорство с друго предприятие“, каза още Стамболиева. \r\nМинималният размер на заявената безвъзмездна финансова помощ по всеки индивидуален проект по новостартиралата схема не може да бъде по-малък от 200 000 лв. Максималната стойност на финансирането за всеки проект зависи от мащабитеа на съответното предприятие. Микро предприятията могат да кандидатстват за максимум 500 000 лв, малките – до 1 млн. лв., а средните – за до 1.5 млн. лв. Максималният интензитет на безвъзмездната финансова помощ зависи както от мащабите на предприятието, така и от региона, в който то се намира.\r\nЛора КАЛЧЕВА", "date": "2017.11.26", "title": "Теменужка Стамболиева, Областен информационен център-Благоевград: Нова възможност за финансиране на проекти с пари от Европейския съюз се открива пред българските предприятия"}
{"url": "http://www.focus-news.net/news/2017/11/26/2460969/po-danni-na-evropeyskiya-seizmologichen-tsentar-zemetresenieto-kray-klisura-e-bilo-s-magnitut-42-po-skalata-na-rihter.html", "text": "По данни на Европейския сеизмологичен център земетресението край Клисура е било с магнитут 4.2 по скалата на Рихтер. Според данните то е регистрирано на дълбочина от 17 километра на 42,69 градуса северна ширина и 24,42 градуса източна дължина. Епицентърът е на 90 км източно от София, 55 км югозападно от Ловеч и на 3 км югозападно от Клисура.", "date": "2017.11.26", "title": "По данни на Европейския сеизмологичен център земетресението край Клисура е било с магнитут 4.2 по скалата на Рихтер"}
{"url": "http://www.focus-news.net/news/2017/11/26/2460970/sport-yuventus-i-krotone-igrayat-pri-00-na-poluvremeto-napoli-s-nova-pobeda-pri-gostuvaneto-si-na-udineze.html", "text": "Ювентус и Кротоне играят при резултат 0:0 на полувремето на мача от 14-ия кръг на италианската Серия „А“, който се играе на „Ювентус стейдиъм“ в Торино. По-рано днес Наполи постигна поредна победа в първенството, спечелвайки визитата си на Удинезе с 1:0, след гол на Жоржиньо в 33-ата минута. В другите срещи от кръга:\r\nДженоа – Рома 1:1\r\nМилан – Торино 0:0\r\nЛацио – Фиорентина 1:1\r\nНачело във временното класиране е Наполи с 38 точки, пред Интер с 36 и Ювентус с 31.", "date": "2017.11.26", "title": "Спорт: Ювентус и Кротоне играят при 0:0 на полувремето, Наполи с нова победа при гостуването си на Удинезе"}
{"url": "http://www.focus-news.net/news/2017/11/26/2460971/temenuzhka-stambolieva-oblasten-informatsionen-tsentar-blagoevgrad-nova-vazmozhnost-za-finansirane-na-proekti-s-pari-ot-evropeyskiya-sayuz-se-otkriva-pred-balgarskite-predpriyatiya.html", "text": "Нова възможност за финансиране на проекти с пари от Европейския съюз се открива пред българските предприятия. Това каза за Радио „Фокус“-Пирин Теменужка Стамболиева, управител на Областен информационен център-Благоевград. „Министерство на икономиката обяви дългоочакваната процедура за подбор на проекти „Подкрепа за пилотни и демонстрационни инициативи за ефективно използване на ресурсите“. Целта ѝ е повишаване на ресурсната ефективност на предприятията чрез прилагане на нови решения, техники и методи“, посочи още Стамболиева. \r\nПо думите й процедурата за безвъзмездна финансова помощ се реализира с финансовата подкрепа на Европейския съюз чрез Европейския фонд за регионално развитие. Общият размер на безвъзмездната финансова помощ по отворената схема е 71 644 656.10 лева. „Допустими по настоящата процедура са само кандидати, които са микро, малки и средни предприятия, с минимум три приключени финансови години преди датата на обявяване на процедурата. Освен това, кандидатите трябва да попадат в сектор „C” – Преработваща промишленост, съгласно Класификацията на икономическите дейности. По настоящата процедура за подбор на проектни предложения предприятието-кандидат може да участва самостоятелно или в партньорство с друго предприятие“, каза още Стамболиева. \r\nМинималният размер на заявената безвъзмездна финансова помощ по всеки индивидуален проект по новостартиралата схема не може да бъде по-малък от 200 000 лв. Максималната стойност на всеки проект зависи от мащаба на съответното предприятие. Микро предприятията могат да кандидатстват за максимум 500 000 лв, малките – до 1 млн. лв., а средните – за до 1.5 млн. лв. Максималният интензитет на безвъзмездната финансова помощ зависи както от мащаба на предприятието, така и от региона, в който то се намира.\r\nЛора КАЛЧЕВА", "date": "2017.11.26", "title": "Теменужка Стамболиева, Областен информационен център-Благоевград: Нова възможност за финансиране на проекти с пари от Европейския съюз се открива пред българските предприятия"}
{"url": "http://www.focus-news.net/news/2017/11/26/2460972/tass-predvaritelnoto-razsledvane-potvarzhdava-uchastieto-na-islyamska-darzhava-v-napadenieto-na-dzhamiyata-v-egipet.html", "text": "Предварителното разследване на извършеното в петък в северната част на Синайския полуостров нападение над джамия потвърждава участието на терористичната групировка „Ислямска държава“, предава ТАСС, като се позовава на публикация в египетската преса.\r\n„Проведеното предварително разследване свидетелства, че зад нападението стоят терористите от „Ислямска държава“, пише в съобщение от египетските власти. „Атаката над молещите се мирни жители е била извършена, след като са били осуетени плановете на терористите да нападнат позиция на силите за сигурност“.\r\nАгенция „Фокус“ припомня, че по време на традиционната петъчна молитва беше извършена терористично нападение над суфистката джамия в град Бир-ел-Абд, разположен на около 30 километра от столицата на провинция Северен Синай Ел Ариш. Около 30 терористи първо са устроили взрив в храма, а след това са открили стрелба от автоматични оръжия по хората, които са се опитвали да напуснат мястото на инцидента паникьосани. Жертвите са 305, включително 27 деца. Още 128 души са получили наранявания.\r\nНезависимо от това, че до момента никой не е поел отговорност за случилото се, в Египет никой не се съмнява, че зад нея стои групировката „Ансар Бейт ал-Макдис“, която се закле във вярност на „Ислямска държава“ и след това промени името си на „Вилает Синай“(Провинция Синай). Именно тази подполна мрежа организира повечето от терористичните нападения в Египет през последните години.\r\nКакто отбелязват египетските медии, армията на Египет, съвместно с Министерството на вътрешните работи, трети ден не прекратява кампанията си по търсенето и неутрализацията на участвалите в деянието екстремисти. Операцията се провежда по три основни направления: на първо място, по линия на разузнаването, спецслужбите и криминалното следствие, които се занимават със събирането на информация за терористите и тяхното възможно местонахождение в пустинните райони на Синай. Активна помощ им оказват местните племена. По-рано работата им доведе до унищожаването на няколко терористи и техни логистични бази, като в това се включиха и Военновъздушните сили.\r\nПаралелно в издирването е задействана голяма сухоземна групировка, на първо място армейският спецназ. Освен това са усилено значително мерките по сигурността във всички части на полуострова, личният състав е доведен до състояние на максимална бойна готовност, увеличено е количеството на стационарните и мобилните патрули, устроени са засади и се правят щателни претърсвания на транспорта и хората.\r\nПревод и редакция:", "date": "2017.11.26", "title": "ТАСС: Предварителното разследване потвърждава участието на „Ислямска държава“ в нападението на джамията в Египет"}
{"url": "http://www.focus-news.net/news/2017/11/26/2460973/smolyan-50-ot-zhitelite-na-selo-brashten-rabotyat-zad-granitsa.html", "text": "Жителите на село Бръщен, община Доспат, са около 950, като около 50% от тях работят зад граница. Това каза за Радио „Фокус“ – Смолян кметът на населеното място Кемил Кочаков. По думите му гурбетчиите от няколко седмици се връщат по домовете си и селото се е съживило, като ежегодно те остават в родопското село през декември, януари и февруари и от март тръгват отново да търсят препитание по света. Най-много са хората от с. Бръщен, които изкарват хляба си в Англия – около 370 души, а има и работещи в Испания, САЩ и Гърция. По думи на Кочаков те са ангажирани основно в селското стопанство и строителството. По-голямата част от тях преди са се занимавали с тютюнопроизводство, което е и основният поминък на селото, но заради ниските изкупни цени и несигурния пазар за продукцията са се отказали.  Масово за Европа и зад океана заминават родителите, а децата остават да учат в Бръщен, като грижите за тях поемат бабите и дядовците. Той каза още, че в училището в селото учат 64 деца, а в детската градина се посещава от 34 малчугани.\r\nНели ГЕРГЬОВСКА", "date": "2017.11.26", "title": "Смолян:  50% от жителите на село Бръщен работят зад граница"}
{"url": "http://www.focus-news.net/news/2017/11/26/2460974/reuters-desetki-hilyadi-rumantsi-izlyazoha-po-ulitsite-na-gradovete-za-da-protestirat-sreshtu-reformi-v-pravosadnata-sistema.html", "text": "Десетки хиляди румънци излязоха по улиците на Букурещ и десетки други градове в неделя, за да протестират срещу плановете на управляващите Социалдемократи (СДП) за провеждане на реформа в правосъдната система, предава Reuters.\r\nОглавяваната от СДП коалиция, която има солидно мнозинство в парламента, се опитва да наложи правосъдна реформа, която Европейската комисия, чуждите дипломати и хиляди магистрати критикуват, защото смятат, че ще постави правосъдната система под политически контрол, което от своя страна би отслабило анти-корупционните дейности.\r\nСпециална парламентарна комисия започна да обсъжда закона миналата седмица, като управляващата партия планира да го приеме до края на годината. Председател на комисията е Флорин Йордаш, който подаде оставката си като правосъден министър през февруари заради предложен закон за корупцията, който предизвика най-големите улични протести в страната след анти-комунистическите през 1989 година.\r\n„Крадци, крадци!“, викаха протестиращите пред щабкварирата на правителството в неделя. „Искаме правосъдие, а не корупция. СДП е червена чума“.\r\nОколо 30 хиляди души, според агенцията, демонстрираха пред парламента в Букурещ, като още около 20 хиляди са протестирали в около 70 града.\r\nПревод и редакция:", "date": "2017.11.26", "title": "Reuters: Десетки хиляди румънци излязоха по улиците на градовете, за да протестират срещу реформи в правосъдната система"}
{"url": "http://www.focus-news.net/news/2017/11/26/2460975/zemetresenie-s-magnitud-41-po-skalata-na-rihter-be-registrirano-kray-klisura-nyama-danni-za-razrusheniya-i-postradali-hora-obzor.html", "text": "Земетресение бе регистрирано югозападно от Клисура около 21.00 часа в неделя вечер. Първоначално на сайта на Националния институт по геофизика, геодезия и география към БАН публикуваха информация, според която трусът е бил с магнитуд 3.8 по скалата на Рихтер и на дълбочина 15 км. По-късно дежурният сеизмолог Тихомир Илиев уточни, че магнитутът на земетресението е бил 4.1 по Рихтер, а дълбочината му – 17 км. Епицентърът е в непосредствена близост до Клисура, на около 2-3 км югозападно от града, но земният трус е усетен в много населени места – Карлово, Етрополе, Пловдив, Панагюрище, Плевен, Ботевград, Стара Загора, Розино и дори Враца. Няма данни за пострадали и разрушения. \r\nПред Агенция „Фокус“ кметът на Карлово д-р Емил Кабаиванов обобщи, че до общинските власти нямам подадени сигнали за пострадали граждани, както и нанесени материални щети вследствие на земетресението. „В готовност сме да реагираме, ако получим някакви сигнали, но до момента нямаме нищо“, увери още кметът на Карлово. По думите му земетресението е било усетено в по-високите етажи на жилищните блокове, но паника сред хората няма. „Всичко е спокойно“, допълни още д-р Кабаиванов и изрази надежда трусът да е последен и да не е последван от нови.\r\nЗа липса на ранени хора и разрушения съобщи за Агенция „Фокус“ и кметът на Клисура Генка Тодорова. По думите и трусът е бил усетен в населеното място, което е накарало доста от хората да излязат от домовете си. „Самата аз бях вкъщи. Изпод земята започна бучене и в рамките на няколко секунди се разтресе земята“, разказа кметът на Клисура. „Хората са изплашени и притеснени, но за паника не можем да говорим“, допълни още тя. \r\nЗеметресението е усетено много силно и в село Розино, което се намира най-близо до Клисура, съобщи  кметът на селото Ангел Шаламанов. „Бучеше доста силно, животните бяха неспокойни, а кучетата лаеха“, каза кметът на селото. По думите му жителите на Розино са излезли извън домовете си при земетресението, но няма сигнали за пострадали хора и към момента не са констатирани щети по къщите. \r\nПо данни на Европейския сеизмологичен център земетресението край Клисура е било с магнитут 4.2 по скалата на Рихтер. Според данните то е регистрирано на дълбочина от 17 километра на 42,69 градуса северна ширина и 24,42 градуса източна дължина. Епицентърът е на 90 км източно от София, 55 км югозападно от Ловеч и на 3 км югозападно от Клисура.\r\nМного наши читатели и слушатели разказаха как са усетили земния трус. Адриан Димитров посочва: „Земетресението от преди малко се усети изключително силно в Ботевград и района. Намирам се на 3-тия етаж в блок с апартаменти и въпреки всичко стаята се разстресе. Беше доста кратко, буквално няколко секунди. По моя информация силно се е усетило и в Правец. Няма щети или паника\".\r\nИвелин Георгиев пише: \"В гр. Правец се усети. Ние сме на първия етаж и го усетихме сравнително силно, като комшиите на 3-тия етаж са го усетили доста по-сериозно. В гр. Ботевград също е било усетено на ниските етажи, което значи, че и на високите е било усетено, и то - повече. Паника няма, няма и щети\".\r\nЖена от Стара Загора посочва: „Аз живея в Стара Загора, в солиден тухлен блок, на 3-тия етаж. Ако не си бях легнала, може би нямаше да го усетя, но така почувствах здраво неколкосекундно люшване. Подскочих и сърцето ми се разтуптя учестено, здравата се изплаших! Имам фобия от земетресения, преживяла съм няколко като дете, когато живеех в Северна България. Веднага взех телефона в ръка и няколко минути рефрешвах страницата ви, докато публикувате инфото. Поуспокои ме фактът, че е далеч от Стара Загора и общо-взето на безлюдно място. Не искам никой да пострада!\".\r\nКоста Бояджиев от Панагюрище пише: \"Живея на петия етаж. Дивана се раздвижи, полюлея се разклати, секцията проскърца!\r\nИзплашихме се!\" \r\nПламен Петров информира: \"Усети се и във Враца. На 8-мия етаж\".Агенция и Радио „Фокус“ благодарят на всички свои читатели и слушатели, които предоставиха информация за това как е било усетено земетресението в различните населени места около неговия епицентър. \r\nИван ЛАЗАРОВ", "date": "2017.11.26", "title": "Земетресение с магнитуд 4.1 по скалата на Рихтер бе регистрирано край Клисура, няма данни за разрушения и пострадали хора (ОБЗОР)"}
{"url": "http://www.focus-news.net/news/2017/11/26/2460976/ria-novosti-amerikanski-esminets-e-zabelyazan-v-cherno-more.html", "text": "Американският ракетен есминец „Джеймс Уилямс“ е влязъл в Черно Море, съобщава турския „Туитър“-акаунт Yoruk Isik, в който се публикуват данни за движението на военни кораби през Босфора, предава РИА Новости.\r\n„Джеймс Уилямс“ е минал през Босфора и се е отправил в Черно море, девет дни, след като е забелязан край Джида, в Саудитска Арабия, където е патрулирал в Червено море.\r\nПревод и редакция:", "date": "2017.11.26", "title": "РИА Новости: Американски есминец е забелязан в Черно море"}
