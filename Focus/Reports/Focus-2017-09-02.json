{"url": "http://www.focus-news.net/news/2017/09/02/2431860/sport-izigraha-se-i-poslednite-pet-kvalifikatsii-ot-evropeyskata-zona-za-dnes.html", "text": "Завършиха и последните квалификационни срещи от европейската зона за днес. В най-интересния мач Испания победи Италия с 3:0 в директния сблъсък за първото място в група G, а срещата между Хървастска и Косово бе прекратена, заради проливния дъжд над Загреб. В останалите мачове се получиха следните резултати:\r\nУелс : Австрия 1:0\r\nИзраел : Македония 0:1\r\nУкрайна : Турция 2:0\r\nВ по-ранните мачове: \r\nГрузия :  Ирландия 1:1\r\nСърбия : Молдова 3:0\r\nАлбания : Лихтенщайн 2:0\r\nФинландия : Исландия 1:0", "date": "2017.09.02", "title": "Спорт: Изиграха се и последните пет квалификации от европейската зона за днес"}
{"url": "http://www.focus-news.net/news/2017/09/02/2431828/the-national-ochevidtsi-i-satelitni-snimki-pokazvat-che-vaorazhenite-sili-na-mianmar-sa-unishtozhili-tseli-sela-na-rohingite.html", "text": "Снимки на обезглавени рохингски деца , изгорени цивилни и стотици убити от силите за сигурност на Мианмар, както и сателитни снимки показват сериозността на кризата в щата Рахине, пише изданието от ОАЕ The National .\r\nСветовната хранителна програма заяви, че е прекратила хранителните помощи за Рахине, където близо сто хиляди рохинги се намират блокирани в лагери и разчитат на подкрепа.\r\nТова се случва, след като правителството заяви, че хранителните дажби се използват, за да се помага на бунтовници.\r\nВ същото време очевидци твърдят, че при операции на военните едно рохингско село Чат Пуй е било унищожено от силите за сигурност на Мианмар и местни цивилни будисти. При това са загинали 200 души, според правозащитни организации.\r\nМестните селяни твърдят, че войниците са разстреляли няколко жители, докато жители на съседно немюсюлманско селище въоръжени с ножове и мечове, са нападнали рохингите, убивайки много от тях, включително и деца. Твърди се, че мианмарските войници са хванали голяма група мъже рохинги, които са били отведени в бамбукова постройка и подпалени живи.\r\nПред правозащитни организации местните мюсюлмани заявиха, че войниците и въоръжените будисти са изгорили всяка къща в селото, а от 1,400 жители, живи са останали едва 596.\r\nГоворител на правителството не пожела да коментира това, но каза, че армията напълно съзнава нуждата да защити „невинните мюсюлмани“. Той добави, че все пак е много трудно да се различат те от бунтовниците. \r\n„Ситуацията е много сериозна. Масовите престъпления продължават. Цивилното правителство и военните трябва да направят всичко, за да избегнат още нападения“, заяви изпълнителният директор на правозащитната група „Фортифай райтс“ Матю Смит.\r\nНови сателитни снимки от Рахине показват, че стотици сгради са унищожени. В едно от рохингските села, са изгорени 700 сгради, заявиха от „Хюмън Райтс Уоч“. Симеон Миланов", "date": "2017.09.02", "title": "The National: Очевидци и сателитни снимки показват, че въоръжените сили на Мианмар са унищожили цели села на рохингите"}
{"url": "http://www.focus-news.net/news/2017/09/02/2431829/ministar-nikolina-angelkova-blizo-5-mln-chuzhdestranni-turisti-sa-posetili-balgariya-ot-yanuari-do-yuli-otchita-se-rast-ot-72.html", "text": "Близо 5 млн. чуждестранни туристи са посетили България в периода януари – юли, като се отчита ръст от 7,2% спрямо същия период на миналата година. Това заяви министърът на туризма Николина Ангелкова пред ТВ Европа, съобщиха от пресцентъра на Министерството на туризма. \"На фона на миналогодишния рекорд е изключително постижение и се движи в рамките на нашите прогнози за увеличение от 7 до 10 на сто\", посочи още тя и поясни, че най-големи нараствания има от водещите пазари. Посещенията от Гърция се увеличават с 10%, толкова е и ръстът от Германия. При Великобритания ръстът се движи около 20 на сто, подобни са данните за увеличенията и от пазарите Полша и Чехия. Ръст от 5 на сто се наблюдава и при посещенията от Русия. \r\nОсвен това прогнозите са в периода от май до октомври българите да реализират над 5,7 млн. нощувки. Това означава около 2 млн. българи да почиват в страната, основно по Черноморието, посочи министър Ангелкова и уточни, че се очаква да се реализира нарастване от около 4,5-5% спрямо миналата година. \"Мисля, че е добре и показва устойчивост, към която ние се стремим и работим усилено\", коментира министърът и посочи още, че действията, които предприемаме по отношение на законодателството, за да улесним бизнеса, и рекламата ще допринесат именно за постигане на плавни ръстове всяка година. \r\nПриходите от туризъм за периода от януари до юни са 2,4 млрд. лева, което е с 12,3% повече спрямо същия период на 2016 г. Това показва, че стъпка по стъпка България се превръща в дестинация, която предлага качествен продукт, а не е нискобюджетна, коментира министърът. Тя посочи още, че очакванията са тази тенденция да се запази до края на годината и ръстът на приходите да изпревари увеличението в броя на туристите. \r\nСезонът протече успешно, обобщи министър Ангелкова. Тя каза още, че тази година оплакванията в сферата на туризма са много по-малко спрямо миналата година. По данни на Комисията за защита на потребителите само около 5% от общите нарушения са свързани с туризма. Това дава основания да смятаме, че  всички представители на сектора обръщат все повече внимание на спазването на закона, коментира тя. \r\nОтносно проверките на плажовете тя посочи, че са направени по 3 инспекции на всички ивици, отдадени за стопанисване. Проверени са около 140 плажа, които са отдадени под наем или на концесия, освен това около 20-30 неохраняеми ивици също са инспектирани. Сред най-грубите нарушения, които са констатирани, е неправомерното използване на плажове от бивши концесионери. Те извършват търговска дейност, но не внасят дължимите за това такси на държавата. \"За тези случаи е сигнализирано и вече имаме постъпили плащания за няколко плажа\", съобщи министърът на туризма. По думите й повече интерес към стопанисването на плажовете се очаква да има с въвеждането на групирането на ивиците. Това ще стане с изменения в Закона за устройство на Черноморското крайбрежие, който Министерството на туризма публикува за обществено обсъждане, а следващата година се очаква да има и действащи регламенти за къмпингуването, обясни още министър Ангелкова и посочи, че това ще стане с промени в Закона за туризма, които трябва до края на годината да бъдат внесени за разглеждане в Народното събрание. Министърът поясни още, че в момента законът не е очертал специфичните изисквания към този тип плаж, а промените ще дадат отговор какво е къмпинг, какви са видовете и къде може да се практикува. В същото време се подготвят и промени в Закона за устройство на територията, с които да се облекчат изискванията за строителство на къмпинги. \"Има доста заявки за изграждане на къмпинги\", заяви министър Ангелкова и поясни, че към момента не може да се предвиди колко ще са новите зони от този тип. \"Но с регламентирането им инвеститорите ще са спокойни, за да развиват този бизнес, защото ще знаят, че има ясни правила\", обясни още министърът на туризма Николина Ангелкова.", "date": "2017.09.02", "title": "Министър Николина Ангелкова: Близо 5 млн. чуждестранни туристи са посетили България от януари до юли, отчита се ръст от 7,2%"}
{"url": "http://www.focus-news.net/news/2017/09/02/2431830/rumyana-hristova-kompleks-starinno-karlovo-kafe-na-pyasak-varene-na-sladko-ot-rozi-i-izvlichane-na-eterichni-masla-sa-chast-ot-atraktsiite-v-kompleksa.html", "text": "Кафе на пясък, варене на сладко от рози и извличане на етерични масла са само част от туристическите атракции, които предлага комплекс „Старинно Карлово“. Това каза за Радио „Фокус“ – Пловдив Румяна Христова, аниматор в комплекса. По думите й комплекс „Старинно Карлово“ включва пет къщи – паметници на културата, възстановени по проект на Община Карлово, които вече три поредни години посрещат туристи. \r\n„Една от най-емблематичните къщи е Бухаловият хан – това е център на занаяти и културни традиции. Тук са обособени различни ателиета в занаятчийски работилници, където посетителите могат да видят тъкачество, плъстене на вълна, изработка на калоферска дантела, също - дърворезба. Най-голямата атракция към къщата е кафето на пясък, което се прави на меден мангал и се поднася със сладко от рози, сладко от смокини или бяло сладко. По този начин в една автентична старинна атмосфера в къщата или с красива гледка на верандата, туристите могат да изпият едно кафе с удоволствие и да останат силно впечатлени. В Бухаловия хан има също възстановена читалня, където посетителите могат да си вземат книга и да почетат на спокойствие. Представени са и носии от регион Карлово, които са ни дарение. Имаме и магазинче за сувенири. По времето, когато е розоберът, обикновено през месеците май и юни, тук ние представяме и демонстрация на варене на сладко от рози. Оказа се, че това представлява огромен интерес, особено за японските туристи. В Бухаловия хан се организират и различни изложби. Има също така представяне на книги, както и коледни, великденски и мартенски базари“, разказа Румяна Христова. \r\nТя посочи също, че част от комплекса е и къщата на Райно Попович – прочут учител и книжовник. „В тази къща той е преподавал на своите ученици. Интересното е, че тук Левски е изпял и някои от своите първи църковни песнопения. Като атракция в тази къща посетителите могат сами да си отпечатат уникално свидетелство на автентична печатарска преса и да сложат восъчен печат. Също така, особено за по-малките деца, е особено приятно да си направят собствена картичка с различни печати, например с роза“, обясни Христова.\r\n„Третата къща от комплекс „Старинно Карлово“ е Патевата къща. Това е Къщата на цветята и билките. Тук могат да се научат интересни неща и факти за лечебните качества на билките и за розопроизводството. Разполагаме с една дестилерия за извличане на етерични масла – розови и лавандулови. Тя представлява голям интерес за различните туристи. С помощта на аниматорите в къщата посетителите могат да си приготвят мехлеми от етерични масла. Може да се опита билкова ракия, чай от рози или от различни балкански билки. Обособена е и стая на „Мис Роза“, където стоят нейните рокля, трон и корона. Тук малките деца могат да облекат рокля, да се превърнат в мини „Мис Роза“ и да се снимат за спомен“, разказа Христова. \r\nПо думите й четвъртата къща от комплекс „Старинно Карлово“ се нарича „Белият двор“, като в нея посетителите могат да декорират сами дървени кукли. Представени са и картини на художника Никола Танев. „Петата къща в комплекса представлява информационен център – Патевата мааза“, посочи Румяна Христова.\r\nТони МИХАЙЛОВ", "date": "2017.09.02", "title": "Румяна Христова, комплекс „Старинно Карлово“: Кафе на пясък, варене на сладко от рози и извличане на етерични масла са част от атракциите в комплекса"}
{"url": "http://www.focus-news.net/news/2017/09/02/2431831/afp-zasilvaneto-na-iranskata-raketnata-programa-e-prioritet-za-upravlyavashtite-v-teheran.html", "text": "Новият ирански министър на отбраната заяви, че най-големият приоритет е засилването на ракетната програма на страната, както и експорта на оръжия за съюзниците в региона, предава AFP.\r\n„Във военно отношение особено що се отнася до ракетите, имаме специфичен план за засилването на иранската сила“, заяви генерал Амир Хатами, който бе назначен за министър на отбраната по-рано този месец.\r\n„По волята на Бог, капацитет на иранските балистични и крилати ракети ще се увеличи през този мандат“, заяви той, но добави, че става въпрос изцяло за превенцията на потенциални конфликти.\r\n„Когато една страна стане слаба, тя насърчава другите да я нападнат. Когато е нужно, ще изнасяме оръжия, за да увеличим сигурността на страните от региона“, добави той. Симеон Миланов", "date": "2017.09.02", "title": "AFP: Засилването на иранската ракетната програма е приоритет за управляващите в Техеран"}
{"url": "http://www.focus-news.net/news/2017/09/02/2431832/reuters-papa-frantsisk-prizova-duhovnitsite-v-yuzhna-koreya-da-nasarchavat-mira-i-sdobryavaneto-mezhdu-severa-i-yuga.html", "text": "Папа Франциск призова делегация от южнокорейски религиозни лидери да насърчават сдобряването между Юга и Севера, както и да отхвърлят насилието и страха, предава Reuters.\r\nПредставителите на няколко религии се срещнаха с римския понтифик във Ватикана и изслушаха изявлението му.\r\n„Религиозните лидери са призовани да инициират, насърчат и придружат процесите за благополучието и сдобряването на всички хора“, каза папата.\r\n„Ние сме наричани вестители на мира, обявявайки и приемайки ненасилствен стил, подход на мира с думи, които ясно се различават от наратива на страха“, добави той.\r\nВ делегацията влизат няколко членове на корейския Съвет на религиозните лидери, който включва католици, протестанти, будисти, вон будисти, конфуцианци и представители на древните корейски религиозни вярвания. Симеон Миланов", "date": "2017.09.02", "title": "Reuters: Папа Франциск призова духовниците в Южна Корея да насърчават мира и сдобряването между Севера и Юга"}
{"url": "http://www.focus-news.net/news/2017/09/02/2431833/stanka-mihova-regionalna-direktsiya-sotsialno-podpomagane-blagoevgrad-1-873-litsa-i-semeystva-sa-podpomognati-prez-yuli-v-oblastta.html", "text": "1 873 лица и семейства са подпомогнати през юли в Благоевградска област. това каза пред Радио „Фокус“-Пирин Станка Михова, експерт в Регионална дирекция „Социално подпомагане“-Благоевград. Тя уточни, че общият размер на отпуснатите помощи е 140 086 лева. По думите й съгласно промените в закона месечните помощи се отпускат по настоящ адрес, като общинските администрации по места организират за ползващите подпомагането полагане на общественополезен труд, не по-малко от 14 дни месечно. \r\n„През юли общественополезен труд са положили 1 568 лица. Не са насочени да отработват майки, отглеждащи деца до 3-годишна възраст, самотни родители, лица в нетрудоспособна възраст, бременни след третия месец на бременността и лица с представен протокол от лекарска консултативна комисия“, отбеляза Михова. Тя допълни, че 32 души в областта са получили еднократни помощи в общ размер на 8 820 лева.\r\nНатали СТЕФАНОВА", "date": "2017.09.02", "title": "Станка Михова, Регионална дирекция „Социално подпомагане“-Благоевград: 1 873 лица и семейства са подпомогнати през юли в областта"}
{"url": "http://www.focus-news.net/news/2017/09/02/2431834/gerb-i-bsp-ostavat-razdeleni-za-antikoruptsionniya-zakon-obzor.html", "text": "Въпреки че в петък държавният глава заяви, че е необходим дебат и широк обществен консенсус за създаването на ефективен антикорупционен модел в България и се обяви за консенсус между ГЕРБ и БСП по отношение на готвените антикорупционни законопроекти, в събота стана ясно, че двете политически сили остават разделени във възгледите си за това как трябва да изглежда антикорупционното ни законодателство. Националният съвет на БСП единодушно одобри проекта за антикорупционен закон на партията, според който в органа за борба са корупцията трябва да се концентрира анализаторски, оперативен и разследващ потенциал. За да се гарантира независимостта на органа и самостоятелността му с проектозакона БСП предлагат той да се назначава с указ на президента на републиката за срок от пет години, с възможност само за едно последователно подновяване. От партията предлагат председателят на антикорупционния орган да бъде подпомаган от трима заместници, които да се избират с квалифицирано мнозинство от 2/3 от Народното събрание. Лидерът на БСП Корнелия Нинова обяви, че зарът е хвърлен и няма връщане назад – оттук нататък или започва истинска борба с корупцията или за пореден път ще станем свидетели на имитация на такава. Според нея именно управляващите предлагат имитация на борбата с корупцията, тъй като техният законопроект предвижда единният антикорупционен орган да събира информация, констатира административни нарушения и издава предписания вместо да прави разследвания и да води реална борба с корупционните престъпления. Лидерът на партията каза, че имат три условия, при които могат да се обединят с ГЕРБ за общ антикорупционен проект в името на това да спрат политическите дразги и веднъж завинаги да се реши проблемът с корупцията. „Първото е този орган да се занимава с разследване, а не с констатации, т.е. истинско събиране на доказателства. Второ, този орган да се занимава с корупционни престъпления по високите етажи на властта, а не с констатиране и трето – този орган да има председател, назначен от президента на Републиката. Ние не правим закон за едно правителство и за един президент. Ние сме сериозна партия и предлагаме трайно законодателство. Днес правителството е на Бойко Борисов, утре ще е наше“, каза Нинова. \r\nПредседателят на ПГ на ГЕРБ и зам.-председател на партията Цветан Цветанов отбеляза, че през всички години ГЕРБ са били с протегната ръка по въпросите за антикорупционното законодателство и отбеляза, че антикорупционният закон мина на първо четене в 43-тото Народно събрание, но не е приет на второ четене заради предсрочното прекратяване на мандата на парламента. По думите му от БСП са копирали 70-75% законопроекта на Министерство на правосъдието, като останалата част е свързана с това да дадат правото на президента да назначава председателя на този антикорупционен орган. Цветанов бе категоричен, че ГЕРБ не иска президентска република. Ние знаем, че единственото място, където може да се води смислен политически дебат постоянно и да се осъществява необходимия парламентарен контрол върху изпълнителната власт, е българският парламент“, заяви Цветанов.\r\nБорисов забрани на ПГ на ГЕРБ да влиза в спорове с БСП за антикорупционния закон. Той заяви, че една партия се оценява, когато е на власт, а не в опозиция. Той отбеляза, че БСП не веднъж е имала възможност да приеме закон, който да се бори с корупцията във властта, но вместо това през 2008 г. Тройната коалиция е приела закон, с който оневиняващ всяка корупция в държавата. Лидерът на ГЕРБ коментира, че този закон показва истинската същност на БСП. Аз не съм ги чул те да излязат и както в църквата да кажат „Отричаш ли се от Сатаната? Отричам се!“. Три пъти да излезе г-жа Нинова, да се отрече от Сатаната, сиреч от закона си от 2008 г. и да каже „Сега като сме се отрекли, и сме чисто нови, не сме 130-годишни, предлагаме този закон“ - с радост ще я изслушам“, каза още премиерът.", "date": "2017.09.02", "title": "ГЕРБ и БСП остават разделени за антикорупционния закон (ОБЗОР)"}
{"url": "http://www.focus-news.net/news/2017/09/02/2431835/vidin-hilyadi-sa-posetitelite-v-poslednata-vecher-na-traditsionniya-panair-v-grada.html", "text": "Хиляди са посетителите в последната вечер на Видинския панаир, предаде репортер на Радио „Фокус“ – Видин. Над 120 са търговците,  занаятчиите и производителите, които представят стоките на изложението си. Кметът на Видин Огнян Ценков ще закрие тази вечер панаира. Концертната програма на Видинския панаир ще завърши тази вечер с изява на популярния сръбски певец Мухарем Сербезовски. \r\nТрадиционният Видински панаир бе открит на 25 август от Веселин Маринов и неговия хит „Жълта лятна рокля“. В петък вечерта една от най-популярните и обичани фолклорни певици Славка Калчева и изпя за видинчани любими български народни песни. Тя изпълни емблематичния си хит „Бяла роза“, чийто автор е самата певица. В продължение на близо два часа публиката истински се забавляваше.  \r\nАнна ЛОЗАНОВА", "date": "2017.09.02", "title": "Видин: Хиляди са посетителите в последната вечер на традиционния панаир в града"}
{"url": "http://www.focus-news.net/news/2017/09/02/2431836/kap-emil-grigorov-4-ti-artileriyski-polk-asenovgrad-polkat-shte-se-vklyuchi-aktivno-v-programata-na-obshtinata-za-otbelyazvane-na-132-godini-ot-saedinenieto-na-balgariya.html", "text": "4-ти артилерийски полк-Асеновград ще се включи активно в програмата на Общината за отбелязване на 132 години от Съединението на България. Това каза за Радио „Фокус“-Пловдив капитан Емил Григоров, старши специалист в командването на полка. По думите му военнослужещите участват в няколко от организираните мероприятия, посветени на празника.  \r\n„На 5-ти септември от 11.00 часа, пред паметната плоча на Пере Тошев, военнослужещите ще участват в ритуал по поднасяне на венци. Тези ритуали ще бъдат проведени също от 16.00 часа в село Конуш пред паметника на Конушенската чета, както и от 18.00 часа при село Новаково, пред паметника на поп Ангел Чолаков“, посочи кап. Емил Григоров. \r\nТой добави, че Пере Тошев и поп Ангел Чолаков са видни деятели от епохата на Съединението на България и най-вече - от тази на Сръбско-българската война от 1885 година. „И двамата са участвали и са били ранявани. Действително, както на тях, така и на останалите участници в Съединението и Сръбско-българската война, трябва да бъдем благодарни, независимо колко по-късно в годините. В случая са 132 години и те от разстояние на времето не са толкова много, но за нас значат много. Колкото по-напред отиваме в годините, толкова повече трябва да акцентираме върху това, което са сторили за нас предшествениците ни“, посочи кап. Емил Григоров. \r\nПо думите му военнослужещите оценяват всичко, което предците ни са извършили в името на народа, неговата свобода, обединение и независимост.\r\nТони МИХАЙЛОВ", "date": "2017.09.02", "title": "Кап. Емил Григоров, 4-ти артилерийски полк-Асеновград: Полкът ще се включи активно в програмата на Общината за отбелязване на 132 години от Съединението на България"}
{"url": "http://www.focus-news.net/news/2017/09/02/2431837/otets-svetoslav-kyuchukov-hram-sveti-nikolay-blagoevgrad-v-gotse-delchev-veche-nad-10-godini-raboti-kuhnya-za-bedni.html", "text": "В град Гоце Делчев вече над 10 години работи кухня за бедни. Това каза за Радио „Фокус“ – Пирин отец Светослав Кючуков, свещеник в храм „Свети Николай“ в Благоевград. „Може би това остава извън полезрението ни, но тази кухня, която митрополията организира, раздава храна на бедни и нуждаещи се хора. Изключително важно е да го подчертаем, тъй като от края на миналата календарна година и ние тук, в църквата в квартал „Грамада“, направихме такава доброволческа кухня, която обаче раздава храна на нуждаещи се един път в седмицата – неделя, тъй като е голям ангажимент и трудно стават нещата“, заяви Кючуков.\r\nЛора КАЛЧЕВА", "date": "2017.09.02", "title": "Отец Светослав Кючуков, храм  „Свети Николай“ – Благоевград:  В Гоце Делчев вече над 10 години работи кухня за бедни"}
{"url": "http://www.focus-news.net/news/2017/09/02/2431838/ministerstvo-na-kulturata-velikolepnata-izlozhba-legendi-v-zlato-trakiyski-sakrovishta-ot-balgariya-vpechatli-norvezhkata-publika.html", "text": "В Европейския югоизток великите държавници на Античността са знаели, че културата се мери със споделени ценности. Ето защо тази проява е пример за диалог на културите, от които е съставена Европа и показва необходимостта от стимулиране на международното сътрудничество и обмяната на опит, се казва в слово на министъра на културата на България Боил Банов по случай официалното откриване на експозицията „Легенди в злато. Тракийски съкровища от България“ в Музея „Бригенс“ в старинния норвежки град Берген. Това съобщиха от пресцентъра на Министерството на културата. Изложбата е първото голямо събитие, което България прави в Норвегия в такъв мащаб, свързан с културното наследство. Тя бе открита от норвежкия министър на търговията и промишлеността Моника Мейланд и заместник-министъра на културата на България Амелия Гешева.\r\n„Убедена съм, че проектът “Легенди в злато“ поставя основата на едно много добро сътрудничество между колегите от културните институти от двете страни“, каза пред официалните гости г-жа Амелия Гешева и пожела успех на изложбата, а на публиката - да усети България по най-добрия начин.\r\nНорвежкият министър на промишлеността и търговията Моника Мейланд заяви, че е сигурна, че след като разгледат тази невероятна изложба, много норвежци ще изберат да посетят страната ни, за да опознаят богатата й култура и история. „С този проект ние проправяме пътя към по-силни взаимоотношения в бъдеще“, каза още тя.\r\nДвижимите културни ценности, представени в музея „Бригенс“, са от фондовете на 12 български музея. Посетителите на изложбата ще могат да видят над 600 експоната, сред които най-прочутите тракийски съкровища, както и непоказвани досега извън България артефакти.\r\nКуратори на изложбата са г-жа Любава Георгиева и г-жа Елка Пенкова.\r\nВ хода на визитата бяха проведени работни срещи между българската делегация и екипа на Музей \"Бригенс\", както и с представители на норвежкото министерство на културата. Бяха обсъдени споделения опит от подготовката на изложбата, както и възможността за бъдещи съвместни проекти.\r\nИзложбата „Легенди в злато“ е организирана от Министерството на културата на Република България, Националния исторически музей в София и Градския музей в Берген, като през месец ноември 2016 г. беше подписано споразумение между проектните партньори. Финансирането е осигурено по Двустранния фонд за сътрудничество по Програми БГ08 „Културно наследство и съвременни изкуства“ и БГ11 „Изграждане на капацитет и институционално сътрудничество“, Финансов механизъм на Европейското икономическо пространство и Норвежки финансов механизъм. Проявата е логично продължение на успешното партньорство между Република България и Кралство Норвегия в областта на опазването и представянето на културното наследство.\r\nНа следващия ден изложбата беше открита и за публиката на град Берген при изключителни мерки за сигурност.", "date": "2017.09.02", "title": "Министерство на културата: Великолепната изложба „Легенди в злато. Тракийски съкровища от България“ впечатли норвежката публика"}
{"url": "http://www.focus-news.net/news/2017/09/02/2431839/unianukrayna-zadarzhaha-govoritelya-na-partiyata-na-mihail-saakashvili-na-granitsata-mezhdu-polsha-i-ukrayna.html", "text": "Говорителят на партията „Движение на новите сили“ Мариана Почтар е задържана на границата между Полша и Украйна, съобщиха от медийния отдел на движението. „Преди няколко минути говорителят на Движението е задържан до границата с Полша, за това, че тя е направила снимки на живия кордон, направен от граничари, които не са искали да допуснат Михаил Саакашвили в страната“, предаде украинската информационна агенция „УНИАН“.\r\nВ същото време, членът на партията Давид Сакварелидзе съобщи, че Почтар е задържана единствено заради снимките на „живата стена“ от граничари.\r\nВ събота сутринта е задържан и брата на бившия президент на Грузия и бивш Губернатор на украинската област Одеса Михаил Саакашвили – Давид Саакашвили. Малко по късно той е освободен от Печорския районен отдел на Държавната миграционна служба.\r\nПревод и редакция:", "date": "2017.09.02", "title": "„УНИАН“(Украйна): Задържаха говорителя на партията на Михаил Саакашвили на границата между Полша и Украйна"}
{"url": "http://www.focus-news.net/news/2017/09/02/2431840/pazardzhik-predstoi-izpalnenieto-na-proekt-za-nad-300-000-leva-svarzan-s-izpolzvaneto-na-mineralnata-voda-v-selo-banya.html", "text": "Община Панагюрище е една от деветте общини с одобрен проект по пилотна схема Инвестиционна програма „Минерални води“ на Национален доверителен екофонд, съобщи за Радио „Фокус“ – Пазарджик Радка Костуркова от Общината. Тя уточни, че проектът носи името „Развитие на находище „Баня“ чрез пълноценно използване на природния ресурс – минерална вода“. Общата цел на проекта е икономическо развитие в селския район чрез ефективно използване на природните ресурси на минералната вода в село Баня. Стойността на проекта е 353 694,46 лева, като от тях 50% е безвъзмездна финансова помощ и 50% собствени средства на Община Панагюрище. \r\n„На провелото се  редовно заседание на Общински съвет–Панагюрище бе взето решение за актуализиране бюджета на Община Панагюрище във връзка с осигуряването на собствени средства в размер на 176 847,23 лева и стартиране изпълнението на проекта. Предвидените строително-монтажни работи по проекта са реконструкция на минерален водопровод и изграждане на нов събирателен водоем. Реализацията на проекта ще доведе до подобряване на качеството и повишаване на количеството на минералната вода и подобряване на  водосъбирателната и водноразпределителната мрежа за минерална вода в село Баня“, коментира Костуркова.\r\nВаня НИКОЛОВА", "date": "2017.09.02", "title": "Пазарджик: Предстои изпълнението на проект за над 300 000 лева, свързан с използването на минералната вода в село Баня"}
{"url": "http://www.focus-news.net/news/2017/09/02/2431841/sport-ansambalat-po-hudozhestvena-gimnastika-e-nachelo-vav-vremennoto-klasirane-na-svetovnoto-parvenstvo.html", "text": "Ансамбълът на България излезе начело на класирането след първата ротация от многобоя на Световното първенство, което се провежда в италианския курорт Пезаро. \r\nВтори са японките, а трети са домакините от Италия, но все още изпълнението си не са представили фаворитките от Русия, както и силния отбор на Беларус, които са във втория поток, по-късно тази вечер.", "date": "2017.09.02", "title": "Спорт: Ансамбълът по художествена гимнастика е начело във временното класиране на Световното първенство"}
{"url": "http://www.focus-news.net/news/2017/09/02/2431842/evgeni-krusev-zam-kmet-na-sofiya-pavetata-ot-bul-praga-se-sahranyavat-i-prodalzhavat-da-se-izpolzvat-tazi-nastilka-neizmenno-e-edin-ot-simvolite-na-stolitsata.html", "text": "Паветата от бул. „Прага“ се съхраняват. Паважната настилка е неизменно един от символите на София и точно затова тя продължават да се използва и влага при извършването на ремонти. Това каза в интервю за Агенция „Фокус“ заместник-кметът на Столична община по направление „Транспорт и транспортни комуникации“ Евгени Крусев във връзка с ремонта на бул. „Прага“. „Цялостната ни визия е да създадем устойчива и здрава градска среда, където всички участници в движението са равноправни“, заяви той. „Тази седмица се полага асфалтовата настилка на бул. „Прага“, като до края на седмицата пътното платно ще бъде готово, движението ще бъде пуснато, а градският транспорт възстановен“, обясни Евгени Крусев. „След завършването на пътното платно ще се продължи работа по тротоарите, където се изграждат допълнителни електроразпределителни мрежи. Работата по тях ще продължи 2 седмици“, каза още зам.-кметът. \r\nБиляна ИВАНОВА", "date": "2017.09.02", "title": "Евгени Крусев, зам.-кмет на София: Паветата от бул. „Прага“ се съхраняват и продължават да се използват, тази настилка неизменно е един от символите на столицата"}
{"url": "http://www.focus-news.net/news/2017/09/02/2431625/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Франция призова за политически преход в Сирия, който да не включва президента Башар Асад, предава изданието  от ОАЕ The National. \r\n„Не можем да изградим мир с Асад“, заяви външният министър Жан-Ив льо Дриан.\r\n„Той не може да бъде решението. Решението е да се установи срок за политически преход, който може да доведе до нова конституция и избори. Този преход не може да стане с Башар Асад“, заяви френският външен министър.\r\nАгенция „Фокус“ припомня, че през юли месец президентът Еманюел Макрон заяви, че премахването на сирийския президент Башар Асад не е „предпоставка“ за мирния процес. Тогава Макрон подчерта, че не вижда „легитимен политически наследник“ на сирийския президент.\r\n*** Следващият кръг от преговорите между Русия, Турция и Иран за разрешаването на сирийския конфликт, ще се проведе на 14-15 септември, предава The Jerusalem Post/b>. Той ще се фокусира върху силите, които трите държави имат намерение да разположат в Сирия, казаха от Министерството на външните работи на Казахстан.\r\n„Според информацията от страните гаранти, по време на предстоящата среща те планират, да разгледат няколко документа, които покриват работата на силите за деескалация. Те смятат да продължат работата по постигането на съгласие за разположението на силите в Идлиб“, казаха от казахското външно министерство.\r\n***Прокурорите в североизточните части на Германия обявиха, че делото срещу 96-годишния Хуберт Зафке, може да бъде прекратено, предава . Властите заявиха, че здравословното състояние на бившия СС-овец „е достигнало до такива нива, че обвиняемият вече не може адекватно, да отговаря в съда или извън него, да оцени и защити интересите си или да даде самопризнание“.\r\nЗафке е обвинен в съучастие в убийството на 3,681 души в „Аушвиц“, тъй като е бил член на SS и част от медицинския персонал в концентрационния лагер. През 1951-ва съдът в Народна република Полша го осъжда на четири години затвор. През 2013-та година германските прокурори решават да започнат отделен процес.\r\nПроцесът му може да е един от последните подобни в Германия, тъй като става все по-трудно да се издирват участвалите във Втората световна война, както и свидетелите на различни нацистки престъпления.\r\n„Има малко дни, в които не си мечтая да можем да се върнем преди няколко години или десетилетия. Можехме да намерим много заподозрени“, заяви главният прокурор на Агенцията за нацистки престъпления Йенс Ромел.\r\nСлучаят на Хуберт Зафке е част от 30 разследвания из цяла Германия. От 30-те обвинени в нацистки престъпления през 2013-та, 27 починаха преди да бъдат осъдени или нямаха възможност да се защитят заради здравословното си състояние. Засега само Оскар Грюнинг и Райнхолд Ханинг са осъдени от 30-те. Ханинг почина това лято на преклонна възраст, преди да бъде изпратен от властите в затвора.\r\n*** Председателят на Камарата на представителите на САЩ Пол Райън от Републиканската партия заяви, че президентът Тръмп не трябва да прекратява програмата „Отложено действие за пристигналите в детството“ (DACA), предава .\r\n„Всъщност не смятам, че той трябва да прави това и вярвам, че това нещо, което конгресът трябва да оправи“, заяви Райън.\r\nТой добави, че действията, с които бившият президент Обама е създал тази програма са били незаконни.\r\n„Президентът Обама нямаше законодателната власт, за да направи това, което направи. Не можеш като представител на изпълнителната власт, да напишеш закон от въздуха“, каза републиканецът.\r\nПо програмата DACA близо 800 хиляди имигрантски деца, които са пристигнали в САЩ като малолетни, получават работни визи и избягват депортацията.\r\nТексас и още девет щата заплашиха, че ще започнат съдебна процедура, ако президентът Доналд Тръмп не премахне тази програма.", "date": "2017.09.02", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/02/2431626/predstoyashti-sabitiya-v-strana-za-2-septemvri-agentsiya-fokus.html", "text": "В 11.00 часа в Етнографски музей на открито „Етър“ – Габрово председателят на Народното събрание Димитър Главчев ще открие 15-ото издание на Международния панаир на традиционните занаяти.\r\n*** \r\nОт 20.00 часа на пл. „България“ председателят на Народното събрание Димитър Главчев ще участва в тържественото отбелязване на 70-годишнината на Димитровград.\r\n*** \r\nВ 12.00 часа в местността „Смолянски езера“ министърът на земеделието, храните и горите Румен Порожанов ще открие Второ национално изложение на родопските породи овце.\r\n*** \r\nОт 10.30 часа в парк-музей „Врана“ ще бъдат освободени 12 зеленоглави патици и 4 керкенеза.\r\n*** \r\nОт 11.00 часа в централата на БСП ще се проведе заседание на Националния съвет на партията. \r\n*** \r\nОт 12.30 часа на Централните софийски гробища ще се състои поклонение пред тленните останки на бившият секретар на МВР и експерт по сигурността о.р. полк. Иван Бояджиев.\r\n*** \r\nОт 16.00 до 18.00 часа в книжарница „Greenwich Book Center” ще се състои публично четене на драмата „Сватбата“ от Станислав Виспянски.\r\n*** \r\nОт 09.00 часа в „Гранд Хотел Варна“ под наслов „Десет успешни”  ще се проведе десетото юбилейно издание на Летния университет на МГЕРБ. Двудневният форум ще бъде официално открит от председателя на парламентарната група на ГЕРБ и зам.-председател на партията Цветан Цветанов.\r\n*** \r\nОт 20.00 часа в СОК – Камчия ще бъде открит 12-ият летен лагер „Академия за доброволци“, организиран от Българският младежки Червен кръст. Лагерът ще продължи до 9 септември. \r\n*** \r\nОт 21.00 часа кметът на Община Видин Огнян Ценков ще закрие Видинския панаир 2017. \r\n*** \r\nОт 09.30 часа със спортни и музикални мероприятия продължава програмата на Общината по повод 43 години от обявяването на Вълчи дол за град. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. От 19.00 часа с концерт ще започне вечерната програма във Вълчи дол. \r\n*** \r\nНа площад „Тракия“  ще се състои шестия международен фестивал „Кулинарното наследство на Тракия”. От 10.00 часа стартират майсторите занаятчии, които ще представят местни занаяти, носии, шевици. В 16.00 часа ще се състои кулминацията на международния фестивал с участието на гости от Франция, Гърция, Турция. От 20.00 часа ще се проведе церемония по награждаване. \r\n***\r\nОт 10.00 часа около крайречната алея на река Марица в район „Северен“ ще започне кампания по облагородяване на пространството. Тя ще продължи и на 3-ти септември. \r\n*** \r\nОт 09.30 часа в кметството на с. Екзарх Йосиф, община Борово, ще заседава съвместната българо-румънска земеделска работна група. Членовете на работната група ще вземат участие в традиционния Празник на ябълката, който се провежда ежегодно.\r\n*** \r\nОт 18.30 часа в с. Арнаути ще се проведе празник на житената питка.", "date": "2017.09.02", "title": "Предстоящи събития в страна за 2 септември (Агенция „Фокус”)"}
{"url": "http://www.focus-news.net/news/2017/09/02/2431627/prezidentat-rumen-radev-bi-priel-naznachavaneto-na-predsedatelya-na-badeshtiya-antikoruptsionen-organ-da-stava-s-negovo-uchastie-obzor.html", "text": "Необходим е дебат и широк обществен консенсус за създаването на ефективен антикорупционен модел в България. Това заяви президентът Румен Радев, който проведе работна среща с председателя на БСП Корнелия Нинова и с представители на ръководството на партията. По време на срещата беше представен проектът на БСП за приемането на антикорупционно законодателство.  Държавният глава заяви, че борбата с корупцията е от изключително значение за обществото ни и затова на нея ще бъде посветено следващото заседание на Консултативния съвет за национална сигурност на 9 октомври. Той подчерта, че очаква предложените законодателни промени ясно да регламентират прилагането на всеобхватен подход в борбата с корупцията – не само превенция, но и провеждането на разследване и внасянето на обвинение. По думите му гарантирането на независимостта на антикорупционния орган е от ключово значение за ефективността на неговите действия и за постигането на резултати. Президентът заяви също така, че би приел назначаването на председателя на бъдещия антикорупционен орган да става с негово участие, но това изисква „гаранции, че антикорупционният модел в България ще бъде работещ и в синхрон с обществените очаквания за промяна и реални действия“.\r\nСлед срещата си с държавния глава Румен Радев, лидерът на левицата Корнелия Нинова заяви, че партията няма да отстъпи от текстовете за разследващите функции на антикорупционния орган и назначаването на председателя му от президента. Тя посочи, че законопроектът на БСП и този на Министерството на правосъдието не са били сравнявани на срещата. Тя коментира, че антикорупционното законодателство трябва да бъде прието по-бързо, но не си представя законопроектите на БСП и ГЕРБ да се обединят. Според нея философията на законопроектите е различна- единият предвижда орган, който да не може да разследва, а другият истинско разследване със способите на НПК и предаване на веществените доказателства на прокуратурата. \r\nПо-рано, в Народното събрание законопроектът на Министерството на правосъдието бе обсъден от представители на парламентарните групи, на неправителствени организации и юридически съюзи. Законопроектът бе представен от правосъдния министър Цецка Цачева, която заяви, че амбицията на правителството е той да бъде приет до края на тази законодателна сесия. Като основна цел на законопроекта тя определи защитаването на интересите на обществото с ефективно противодействие на корупцията. По думите й с него ще бъде създадена гаранция, че лицата, заемащи публични длъжности, изпълняват задълженията си честно и почтено. Ще бъде прекратена и възможността за незаконно придобиване на имущество. Цецка Цачева уточни, че със законопроекта се създава нов единен независим антикорупционен орган за осъществяване на политиката по противодействие на корупцията. Тази комисия ще се състои от петима членове, като председателят й ще се избира по предложение на Народното събрание. Той ще предлага на депутатите зам.-председателя и членовете. Председателят на ПГ на ГЕРБ Цветан Цветанов заяви, че предложението председателят на Комисията за противодействие на корупцията да се назначава от парламента е гаранция за отделяне от политическата намеса. Той коментира, че в 43-тия парламент депутатите са били „на прага“ да приемат антикорупционното законодателство, но отлагането във времето е допринесло за това да бъдат чути различните мнения. Според главния прокурор Сотир Цацаров в обсъждания Законопроект за противодействие на корупцията притеснение будят притежаването на специални разузнавателни средства и използването на доброволни сътрудници. Той уточни, че народните представители трябва да прецизират разпоредбите за възможността за ползване на доброволни сътрудници, защото присъствието на такива крие опасност. Сотир Цацаров посочи, че в законопроекта кръгът лица, които трябва да декларират имуществото си, е прекалено широк. От ДПС декларираха, че ще подкрепят законопроекта на Министерството на правосъдието в зала, но няма да спестят критиките си, особено по откритите полицейски правомощия, които се възлагат на инспекторите. Депутатът Хамид Хамид коментира, че в обществото съмнението, че с дългоочаквания антикорупционен закон се създават паралелни разследващи структури, не се е разсеяло.\r\nБиляна ИВАНОВА", "date": "2017.09.02", "title": "Президентът Румен Радев би приел назначаването на председателя на бъдещия антикорупционен орган да става с негово участие (ОБЗОР)"}
{"url": "http://www.focus-news.net/news/2017/09/02/2431628/unianukrayna-granichnata-sluzhba-na-ukrayna-shte-vzima-otpechatatsi-ot-vsichki-chuzhdentsi-koito-vlizat-v-darzhavata.html", "text": "Помощник-ръководителят на Държавната гранична служба на Украйна (ГПСУ) Олег Слободян заяви, че в Украйна ще бъдат оборудвани 157 пропусквателни пункта с апарати за снемане на биометрични данни, а освен това, ще бъде създадена система, която да позволи събирането, обработването и защитата на тази информация, предаде украинската информационна агенция УНИАН, която цитира интервю на Слободян за украинска телевизия.\r\nРешението за засилването на граничния контрол за чужденци е взето от Съвета за национална сигурност и отбрана на Украйна (СНБО) и за да влезе в действие и за да влезе в действие „Е нужно да бъдат оборудвани всички пропусквателни пунктове с необходимата апаратура, която може да снема информация от биометричен характер. Става дума за пръстови отпечатъци. Освен това, трябва да бъде създадена система, която да позволи оперативното събиране на тази информация, обработката, защитата и да позволява използването ѝ самостоятелно, или споделянето ѝ с други правоохранителни органи. В Украйна има 157 основни пропусквателни пункта, които трябва да бъдат оборудвани с необходимата апаратура“, заяви Слободян.\r\nПревод и редакция:", "date": "2017.09.02", "title": "„УНИАН“(Украйна): Граничната служба на Украйна ще взима отпечатъци от всички чужденци, които влизат в държавата"}
{"url": "http://www.focus-news.net/news/2017/09/02/2431629/reuters-donald-tramp-shte-organizira-sreshta-na-svetovnite-lideri-na-18-i-septemvri-za-da-bade-obsadena-eventualna-reforma-v-oon.html", "text": "Президентът на САЩ Доналд Тръмп, който често е изказвал критики по адрес на ООН, ще се опита да привлече подкрепа за реформирането на световната организация, на организирано от него събитие в главната квартира на ООН в Ню Йорк на 18-и септември, един ден преди официалното изявление на американския президент пред 193-те члена на организацията, предаде агенция Reuters.\r\nСлужителите на агенцията са видели политическа декларация, съставена от десет точки, която цели да подкрепи усилията на Генералния секретар на ООН Антонио Гутериш „да инициира ефективна и действителна реформа“. Страните ще бъдат поканени да присъстват на мероприятието, организирано от Тръмп, ако се присъединят към декларацията.\r\nАмериканският президент на няколко пъти се оплака, че дела на САЩ в бюджета на ООН е прекалено голям и настояваше плащанията към световната организация да бъдат намалени. Той описа организацията, като „клуб, в който хората се срещат, говорят си и си прекарват добре“.\r\nТова обаче се промени, след инаугурацията на Тръмп като американски президент през януари тази година. Оттогава той смята, че американското финансиране е „нищо работа“, сравнена с важната дейност на ООН.\r\nСАЩ е с най-голям принос в бюджета на ООН, като осигурява 22 процента от 5,4-те милиарда долара, отредени за двугодишния основен бюджет на организацията и 28,5 процента от 7,3 милиарда, отделяни за мироопазване. Вноските са договорени от 193-членното Общо събрание.\r\nПревод и редакция:", "date": "2017.09.02", "title": "Reuters: Доналд Тръмп ще организира среща на световните лидери на 18-и септември, за да бъде обсъдена евентуална реформа в ООН"}
{"url": "http://www.focus-news.net/news/2017/09/02/2431630/tass-reporteri-bez-granitsi-prizovaha-kiev-da-prekrati-tormoza-nad-chuzhdestranni-zhurnalisti.html", "text": "Международната организация „Репортери без граници“ призова украинските власти да прекратят практиката на задържане и депортация, от страната, на чуждестранни журналисти, предаде ТАСС, която цитира заявление на организацията.\r\n„Ареста и депортирането на журналисти не е достоен отговор на информационната война. Още повече, че тези действия са приложени без детайлни обяснения и не е предоставен механизъм за обжалване на приетите решения“, заяви ръководителят на отдела на „Репортери без граници“ за Източна Европа и Централна Азия, Йохан Бир. „Дори и част от съдържанието на тези репортажи да е спорно, това не може да оправдае нападките срещу свободата на пресата.“\r\nОт организацията припомниха, че за последната седмица, украинските власти са задържали и експулсирали от страната, трима сътрудници на чуждестранни медии: руската журналистка Анна Курбатова и двама испански журналисти – Антонио Памплиегу и Мануел Анхел Састре. „От 25-и до 30-и август, трима чуждестранни журналисти са задържани и изгонени от Украйна, като това не се е случило чрез приети юридически процедури. „Репортери без граници“ призовават Киев да сложи край на подобни практики“, пише в заявлението.\r\nВ рейтинга за свобода на пресата, изготвен от организацията, Украйна е на 102-о място от 180 страни за 2017-а година.\r\nДо призива на „Репортери без граници“ се стигна, след като Украйна експулсира двама испански журналисти на 25-и август – Антонио Памплиегу и Мануел Анхел Састре – с формулировката „за антиукраинска дейност“. След това, на 30-и август, стана известно, че Службата за сигурност на Украйна(СБУ) е задържала руската журналистка Анна Курбатова, като според обясненията на службите, тя е „вредила на националните интереси на Украйна“. Курбатова също беше депортирана от страната.\r\nПревод и редакция:", "date": "2017.09.02", "title": "ТАСС: „Репортери без граници“ призоваха Киев да прекрати тормоза над чуждестранни журналисти"}
{"url": "http://www.focus-news.net/news/2017/09/02/2431631/bal.html", "text": "България ще направи всичко възможно, за да помогне на Черна гора, да се присъедини към Европейския съюз, предава Sputnik. Това заяви българският външен министър Екатерина Захариева. \r\nБългарският външен министър заяви на черногорския си колега Сърджан Дарманомич, че чиновници от Черна гора могат да се обучават в София. Двамата министри се съгласиха да задълбочат сътрудничеството в икономиката, туризма и отбраната. \r\n*** Износът на леко оръжие на България нарасна с 60% през 2016 г. в сравнение с данните за предходната година 2015 г., достигайки най-високите си нива - сравними с тези през комунистическата епоха - поради множеството конфликти в Близкия изток, според официалните данни, публикувани в четвъртък, предава Middle East Monitor.\r\nИзносът на леко въоръжение, боеприпаси и ракети достигна стойности от над един милиард евро, надвишавайки средната стойност от 670 млн. евро, регистрирана по времето, когато България е изнасяла оръжия за просъветски режими или движения в Близкия изток и Африка.\r\nПоловината от тези оръжия са доставени в Ирак и Саудитска Арабия, на стойност съответно 259 млн. и 239 млн. евро, следвани от САЩ (98 млл.), Афганистан (55 млн.), Хърватия, Азербайджан, Индия, Египет и Русия, показва годишният доклад на министерската комисия за контрол на износа.\r\nЕкспертите смятат, че повечето оръжия, поискани от Саудитска Арабия и САЩ, са били използвани за доставка на въоръжени групировки, подкрепяни от тези две страни, особено в Сирия и Йемен.\r\nБългария произвежда „евтини руски оръжейни модели, които са лесни за употреба\", въпреки че те не се смятат за модерни, обясни българският експерт Теомир Безлов.\r\nСАЩ признаха, че американските компании са купили боеприпаси от България, за да обучат сирийските опозиционни фракции.\r\nИзследване на боеприпасите, използвано от членовете на „Ислямска държава“, проведено от британски институт през 2014 г., разкри, че една четвърт от тези боеприпаси се произвеждат в България.", "date": "2017.09.02", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/09/02/2431632/reuters-kolumbiyskata-politicheska-partiya-formirana-na-bazata-na-buntovnitsite-fark-tarsi-koalitsionni-partnyori-za-izborite-prez-2018-a-godina.html", "text": "Бившите колумбийски бунтовници от Революционните Въоръжени сили на Колумбия (ФАРК), които се разоръжиха и се организираха в политическа партия, търсят коалиционни партньори за парламентарните избори в страната през 2018-а година, предаде Reuters.\r\nФАРК завърши трансформацията си в политическа партия и отбеляза събитието с концерт, проведен на централния площад в столицата Богота. Името на партията е „Революционна алтернативна обща сила“. Това събитие официално сложи край на войната, в резултат, от която загинаха повече от 220 хиляди души. През 2016-а година правителството на Колумбия сключи сделка с бунтовниците, която им гарантира политическа амнистия и им позволи да се преобразуват в политическа организация.\r\nОстава въпросът, дали бившите бунтовници ще убедят колумбийците, много, от които се страхуват от тях, да покрепят новата партия.\r\nРешението на групата да запази абревиатура си (на испански и новото име запазва началните букви ФАРК) учуди някои, тъй като гражданите я асоциират с десетилетните кръвопролития.\r\nСпоред споразумението от 2016-а, ФАРК автоматично ще има 10 места в  Конгреса на Колумбия до 2026-а година, а освен това, ще може да се бори за още, участвайки в изборите.\r\nГласуването през 2018-а ще бъде едновременно за парламент и президент и партията има намерение да потърси идеологически съюзници, с които да сформира коалиция, без да изоставя Марксистката си идеология, която предвижда поземлена реформа и социална справедливост.\r\nИван Маркес, член на секретариата на ФАРК, заяви, че „Организацията продължава, изключително по политически начин, да преследва историческата си цел и аспирациите си за социална справедливост и истинска демокрация в страната“, по време на закриването на шестдневните мероприятия по основаването на новата партия.\r\n„Искаме нашите идеи да бъдат възприети от преходно правителство на помирението и мира, на изборите през 2018-а година. В основата му ще бъде голяма демократична коалиция“, обясни Маркес.\r\nФормалният старт на партията, който включваше музикални изпълнения и реч на лидера на ФАРК – Родриго Лондоно, по известен с военния си прякор Тимоченко – се проведе на централния площад „Боливар“ в столицата на Колумбия – Богота. \r\nПревод и редакция:", "date": "2017.09.02", "title": "Reuters: Колумбийската политическа партия, формирана на базата на бунтовниците ФАРК, търси коалиционни партньори за изборите през 2018-а година"}
{"url": "http://www.focus-news.net/news/2017/09/02/2431633/reuters-ot-koalitsiyata-oglavyavana-ot-sasht-zayaviha-che-konvoyat-na-islyamska-darzhava-prodalzhava-da-e-v-siriyskata-pustinya.html", "text": "От коалицията, оглавявана от САЩ, заявиха, че конвоят на Ислямска държава, който включва бойци и техните семейства, продължава да е в сирийската пустиня, след като удари на авиацията на коалицията, промени плановете на джихадистите да стигнат до иракската граница, предаде Reuters.\r\nСпоред съобщението, коалицията е поискала от Русия да предаде на сирийското правителство, че движението на конвоя, съставен от 17 автобуса, не може да продължи в източна посока към границата на Ирак.\r\nСирийската армия и групировката „Хизбула“ пуснаха джихадистите да се придвижат свободно към избрана от тях дестинация, след като Ислямска държава се съгласи да освободи анклава, който владееше, на сирийско-ливанската граница. От коалицията, предвождана от САЩ, заявиха, че не са обвързани със сделката, тъй като не са участвали в нея.\r\nПревод и редакция:", "date": "2017.09.02", "title": "Reuters: От коалицията, оглавявана от САЩ, заявиха, че конвоят на Ислямска държава продължава да е в сирийската пустиня"}
{"url": "http://www.focus-news.net/news/2017/09/02/2431634/the-guardian-britanski-ministar-izrazi-nedovolstvoto-si-ot-izolatsionistkata-ritorika-na-donald-tramp.html", "text": "Министърът по въпросите на Брекзит на Великобритания Дейвид Дейвис изрази несъгласието си с изолационистката риторика на Доналд Тръмп, по време на реч, дадена пред бизнес лидери от САЩ, пише The Guardian. Според министъра свободната търговия е решението, а не причината, за глобалните сътресения.\r\nДейвис, който е на посещение в САЩ, изнесе реч в Търговската камара на САЩ, в която той подчерта, че Великобритания няма да вземе участие в „състезание към дъното“, за да си осигури нови търговски споразумения със страните извън ЕС, след Брекзит.\r\nНо той призна, че едно от предложенията на британското правителство, относно Брекзит, така наречената схема за фиксиране и проследяване, използваща технология и доверие, които да заменят митническия контрол, като част от заявеното ново митническо споразумение, може да не се случи.\r\nПопитан от служител на американската компания FedEx, за повече подробности, относно предложения режим и как той ще се реализира на практика, Дейвис заяви, че е все по-малко вероятно схемата да бъде приета и предпочитанията клонят към по-конвенционална система и добави, че предложението все още е неприложимо.\r\nМинистърът по Брекзит подчерта, че не одобрява връщане към протекционистки идеи от 30-те години на XX век и подсказа, че, според него, президентът на САЩ Доналд Тръмп трябва да преосмисли позицията си за глобалната търговия. „Решението на проблемите на Запада, не е загърбването на глобализацията и търговията“, каза той, без да споменава Тръмп директно. „Мисля, че е необходимо отново да се обърнем към свободната търговия и капитализма.“\r\nАмериканският президент се изявява като адвокат на нова протекционистка политика за САЩ, като поставя приоритет на производството и недоволства от „ужасни търговски сделки“ със страни, като Китай и Мексико, които, според него, са в основата на икономическите проблеми на Съединените щати.\r\nСпоред Дейвид Дейвис, темпото на промяната „може да изглежда заплашително“, но Западните икономики трябва да намерят начин да се конкурират. \r\n„Няма бъдеще, в това, да се опитваш да произвеждаш по-евтина продукция от Китай“, подчерта той.\r\nПревод и редакция:", "date": "2017.09.02", "title": "The Guardian: Британски министър изрази недоволството си от изолационистката риторика на Доналд Тръмп"}
{"url": "http://www.focus-news.net/news/2017/09/02/2431635/afp-gast-pushek-se-izdigna-nad-navodnen-himicheski-zavod-v-teksas.html", "text": "Огън е избухнал в химически завод в Тексас, който е бил наводнен, в резултат от урагана „Харви“. Стълб от гъст черен дим се издига в небето, предаде AFP.\r\nДлъжностни лица в завода „Аркема“ в град Кросби, намиращ се на североизток от столицата на щата Тексас – Хюстън, бяха оставили летливи химикали в девет контейнера, с размери на камиони, след като мощността на бурята беше намаляла, използвани за охлаждане на органичните пероксиди, използвани за производството на пластмаси и други материали.\r\nМестна телевизия показа на живо, че в завода са избухнали пламъци и как над него се вие гъст черен пушек.\r\nСлужител на фирмата е потвърдил пред AFP, че „Това е реакция, която е очаквана“.\r\n„Предварително са взети мерки и хората, живеещи в района, са били евакуиарани.“\r\nПървият от деветте контейнера се е подпалил и е горял девет часа в нощта срещу Четвъртък. Това е предизвикало евакуацията на стотици жители на района в радиус от 2,4 километра от завода.\r\nПревод и редакция:", "date": "2017.09.02", "title": "AFP: Гъст пушек се издигна над наводнен химически завод в Тексас"}
{"url": "http://www.focus-news.net/news/2017/09/02/2431636/za-tsyalostnoto-tehnologichno-obnovlenie-na-balgarskata-zheleznitsa-sa-neobhodimi-mezhdu-800-mln-i-13-mlrd-lv-obzor.html", "text": "Направихме прогнозни бюджети за това какви инвестиции са необходими за цялостното технологично обновление на железницата. Сумите са огромни – става въпрос за инвестиция между 800 млн. и 1,3 млрд. лева. Това заяви Владимир Владимиров - изпълнителен директор на „Холдинг Български държавни железници“ ЕАД, по време на брифинг, на който бе представен проект за поръчка на нови мотрисни влакове. Владимиров обясни, че заради този проект е подготвен специален доклад, разработен от 3 университета – УНСС, Технически университет и Висшето транспортно училище, заедно с експерти на БДЖ, НКЖИ и представители на Министерство на транспорта. Според него този документ е огледал всички възможни варианти за това как трябва да изглежда в следващите години влаковият парк на БДЖ, какви трябва да му бъдат общите технически параметри, какъв пътникопоток може да спечели БДЖ, след като подобри конкурентоспособността си на пазара и какъв комфорт трябва да предложи на клиентите си. „На тази основа колегите от „Пътнически превози” са готови да стартират обществена поръчка за доставка на нови мотрисни влакове”, обясни Владимиров. По думите му условно инвестицията в технологичното обновление на железницата ще бъде разделена на два етапа. През първият се предвижда да бъдат закупени 41 мотрисни влака, а през вторият – 44. Минималната сума, необходима на „Пътнически превози, за да може да реализира първият етап, е 380 млн. лева. \r\nОт своя страна зам.-министърът на транспорта, информационните технологии и съобщенията и председател на Съвета на директорите на „Холдинг БДЖ” ЕАД Велик Занчев коментира, че железницата е приоритет за правителството, а с новия подвижен състав оперативните разходи в БДЖ-Пътнически превози ще спаднат с 15 %, което на годишна база е 35 млн. лева. Той уточни, че документацията за процедурата за новите влакове се подготвя и се прави всичко възможно обществената поръчка да бъде обявена през октомври. Обхвата й е за доставка на 41 броя мотрисни влакове. „В първия, втория, а сега и третия мандат имаме едно устойчиво развитие по отношение на стабилизиране на жп сектора и в частност на „Холдинг БДЖ”, тъй като финансовата задлъжнялост на дружеството беше огромна”, обясни зам.-министър Занчев. По думите му въпросът със задълженията на дружеството към финансови институции ще бъде окончателно решен до края на 2018-та година. Според него вторият въпрос, който е необходимо да се реши, са инвестициите в сектора. Зам.-министър Занчев припомни още, че с постановление на Министерски съвет от преди няколко седмици бяха отделени 62 млн. лв. за финансово стабилизиране на дружеството – 42 млн. лева за погасяване на задълженията към НАП и 20 млн. лв. за частично погасяване на облигационния заем. \r\nИван ЛАЗАРОВ", "date": "2017.09.02", "title": "За цялостното технологично обновление на българската железница са необходими между 800 млн. и 1.3 млрд. лв. (ОБЗОР)"}
{"url": "http://www.focus-news.net/news/2017/09/02/2431637/pravitelstvoto-i-prezidentat-sa-na-razlichni-mneniya-za-sastoyanieto-na-vaorazhenite-sili-obzor.html", "text": "Правителството и президентът са на различни мнения за състоянието на въоръжените сили. Това стана ясно, след като държавният глава и върховен главнокомандващ въоръжените сили Румен Радев  коментира приетия на последното заседание на Министерски съвет редактиран вариант на доклада за състоянието на армията. Основният извод от този доклад е, че българските въоръжени сили са в състояние да изпълняват задачите си по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС. Това обаче продължава да се осъществява с редица затруднения, свързани със системния финансов недостиг, нарастващия некомплект от личен състав и лошото състояние на остарялото въоръжение и бойна техника, поради което някои задачи се изпълняват с ограничения. От документа става ясно, че некомплектът военнослужещи вече достига 20% от щатния състав, въпреки усилията за набиране и задържане на подготвен личен състав; недостатъчното ресурсно осигуряване на въоръжените сили; затрудненията по поддържането и развитието на отбранителните способности. В доклада се предлагат конкретни действия в рамките на Бюджет 2018, насочени към стартирането на политики за решаване на най-сериозните проблеми на въоръжените сили, както и за планомерното изпълнение на целите от Програма 2020. Сред изводите в документа е, че коренно променената среда на сигурност налага провеждането на дебат за постигане на траен политически консенсус и изготвяне на национален план за увеличение на бюджета за отбрана до 2% от БВП до 2024 г. \r\nНовият доклад беше изготвен, след като през май кабинетът изтегли този на служебното правителство, начело с проф. Огнян Герджиков, в който се посочваше, че Българската армия е в състояние само частично да изпълнява задълженията си за гарантиране на териториалната цялост и суверенитета на страната. Като основни причини за това бяха изтъкнати системното недофинансиране и нарастващата липса на кадри за личния състав на армията.\r\nСпоред президента Румен Радев одобреният доклад за състоянието на отбраната и въоръжените сили предлага да лекуваме армията със самовнушение. „Това, че болният ще си скъса диагнозата, не означава, че ще оздравее. Мисля, че докладът на служебното правителство беше реалистичен. Този в момента предлага да лекуваме армията със самовнушение. Тук не говорим за вина, а за реалната обстановка, за моментното състояние. Как можем да се движим напред, ако не знаем какво е реалното ни състояние. Трябва да го кажем ясно и откровено. Оттам нататък започва наистина истинската трансформация на въоръжените сили“, заяви президентът.", "date": "2017.09.02", "title": "Правителството и президентът са на различни мнения за състоянието на въоръжените сили (ОБЗОР)"}
{"url": "http://www.focus-news.net/news/2017/09/02/2431638/wsj-ot-pentagona-zayaviha-che-sasht-imat-namerenie-da-patrulirat-redovno-v-yuzhnokitaysko-more.html", "text": "Министерството на отбраната на САЩ е приело график за редовно патрулиране в Южнокитайско море, за да може да бъде изработена по-последователна позиция по въпроса за териториалните претенции на Китай, предаде The Wall Street Journal, който се позовава на свои източници в Пентагона, които не разкрива.\r\nСпоред сведенията на WSJ, Тихоокеанското командване на Въоръжените сили на САЩ е подготвило план, който предвижда в Южнокитайско море да бъдет провеждани по две или три патрулни операции месечно. Подобен подход би позволил, да бъде поставено на редовна основа, патрулирането в това море, което, от своя страна, да бъде използвано от Вашингтон за контрааргумент на обвиненията на Пекин, който смята за провокация и дестабилизация на обстановката, всяко появяване на американски боен кораб в Южнокитайско море.\r\nИзточниците на изданието, обаче, не разкиват кога и къде ще бъдат провеждани патрулните операции.\r\nПревод и редакция:", "date": "2017.09.02", "title": "WSJ: От Пентагона заявиха, че САЩ имат намерение да патрулират редовно в Южнокитайско море"}
{"url": "http://www.focus-news.net/news/2017/09/02/2431639/reuters-braziliya-i-meksiko-vodyat-pregovori-za-razshiryavane-na-targovskiya-pakt-mezhdu-dvete-strani.html", "text": "Бразилия и Мексико са обсъдили варианти за разширяването на търовското споразумение, което съществува между двете страни, чрез включването на нови продукти и налагането на преференциални мита в двустранния обмен. Двете най-големи икономики на Латинска Америка се опитват да усилят връзките, помежду си, предаде Reuter.\r\nДипломати и други официални лица от двете страни, са провели редица срещи в мексиканската столица Мексико Сити, между 29-и и 31-и август, споделиха от Министерството на външните работи на Бразилия. Обсъждани са широк спектър от теми, включително контрола за качеството на храните, раздутата бюрокрация, интелектуалната собственост, механизми за разрешение на спорните въпроси и други.\r\n„Бразилия и Мексико преговарят за чувствително разширяване на споразумението за преференциално митническо облагане, като целта е да бъдат включени нови продукти от селскостопанския и промишления сектор“, заявиха от бразилското външно ведомство.\r\nРазговорите между Бразилия и Мексико завършиха един ден, преди мексиканците да започнат преговори със САЩ и Канада за преразглеждане на Североамериканското споразумение за свободна търговия (НАФТА). Президентът на САЩ Доналд Тръмп заплаши, че може да изкара страната от регионалния търговски пакт.\r\nОт съобщението на Външното министерство на Бразилия, става ясно, че търговията между двете страни е реализирала оборот от 7,34 милиарда долара за миналата година, като износа на южноамериканската страна е 3,81 милиарда долара, което означава 19-процентен растеж на бразилския експорт, на годишна база.\r\nПревод и редакция:", "date": "2017.09.02", "title": "Reuters: Бразилия и Мексико водят преговори за разширяване на търговския пакт между двете страни"}
{"url": "http://www.focus-news.net/news/2017/09/02/2431640/voennata-akademiya-g-s-rakovski-otkri-novata-si-uchebna-godina-392-ma-shte-se-obuchavat-v-napravleniyata-voenno-delo-i-natsionalna-sigurnost-obzor.html", "text": "По традиция с тържествена церемония Военната академия „Г. С. Раковски“ откри учебната си 2017-2018 г. Президентът Румен Радев, заместник-министърът на отбраната Атанас Запрянов и началникът на отбраната генерал-лейтенант Андрей Боцев взеха участие в откриването на новата учебна година във Военна академия „Г. С. Раковски“. Боцев и Запрянов изнесоха първите академични лекции пред командно-преподавателския и слушателския състав на Академията. Запрянов представи лекцията на министъра на отбраната на тема „Предизвикателства пред отбранителната политика в новата стратегическа среда“, а Андрей Боцев - „Развитие на отбранителните способности на Въоръжените сили на Република България в контекста на изпълнението на План 2020 и приноса към операциите на НАТО и ЕС. Основни направления за модернизация и превъоръжаване на Българската армия“. През учебната 2017/2018 година във Военната академия ще се обучават 392 слушатели в двете професионални направления „Военно дело“ и „Национална сигурност“.\r\nПо време на церемонията началникът на Военна академия \"Г. С. Раковски\" генерал-майор Груди Ангелов заяви, че в тези условия е истинско предизвикателство да се прави военно дело. По думите му датата 1 септември носи своята символика още от древни времена - началото на есенната оран. Той подчерта, че за 2016 г. Военна академия е на първо място в направлението „Военно дело“, а на второ – в „Национална сигурност“. Ангелов посочи, че съхранявайки традициите, усилията им са насочени към нови пътища и форми, към подобряване на качеството на образованието, чрез което да изграждат лидерите на новото време. По думите му модернизирането на пакета от знания и умения на студентите са и ще бъдат ключов елемент в образователно-квалификационната политика на Академията. Президентът Румен Радев посочи, че Военна академия се е утвърдила като център за подготовка на висококвалифицирани кадри в сферата на отбраната и сигурността, на лидери. По думите му Военна академия е възпитала и обучила едни от най-достойните представители на българското офицерство, като тази традиция продължава и днес. Според него днес Академията се утвърждава като един от най-важните центрове на подготовка на кадри. Той допълни, че темповете, с които се решават проблемите на въоръжените сили открояват няколко тенденции. На първо място президентът постави това, че в обозримо бъдеще няма да бъде решен некомплектът с личен състав, както и че няма да бъде повишен социалният статус на военнослужещите. Държавният глава подчерта, че остаряващата техника ще се поддържа все по-трудно и ще здравето и живота на подчинените им ще бъдат подложени на все по-голям риск. Според президента ще се повишава и рискът при изпълнение на служебните задължения на подчинените им, но трябва да останат верни на своя избор, да служат безкористно на своя народ и отечество, защото това е тяхното призвание.\r\nСпоред него, ако от Военна академия не си изградят ясна визия какво искат да променят, как да комуникират тази визия с техните подчинени, те ще са проспали времето си в Академията. „Трябва да усвоявате едно важно изкуство – да работите пълноценно с българските политици, така че те да бъдат просвещавани в реалните ни проблеми във въоръжените сили, да се борите срещу напудрените доклади, да отстоявате военната експертиза, да се чува вашия глас, когато се изразходват средствата. Много е важно да убеждавате и политиците, и обществото, че стабилността и прогресът на въоръжените сили са гарант за стабилността и просперитета на нашата държава“, каза още държавният глава. \r\nНачалникът на отбраната ген. Андрей Боцев посочи, че ръководството на Министерството на отбраната ще продължи да работи активно за осигуряване на ресурсите за отбрана. По думите му новите реалности ги изправят пред нови предизвикателства. Според него това налага страната ни и въоръжените сили да поддържат способности, гарантиращи националния суверенитет. Боцев допълни, че въоръжените сили се изграждат и подготвят в изпълнението на своите задължения. Началникът на отбраната добави, че България е поела ангажимент по изпълняване на 59 цели и подготовката на 46 формирования в колективната отбрана, като се развиват и балансирани способности на трите вида въоръжени сили. \r\nБоцев подчерта, че фокусът е поставен върху модернизацията на българската армия, но анализът показва области, в които дефицитът е много голям. Той обясни, че са изправени и пред предизвикателството дефицит на личен състав, който достига застрашителни нива. По думите му това е показателно в бойните формирования на сухопътните войски. Боцев каза още, че именно във Военната академия е мястото за преодоляването на проблема с кадрите. „Изправени сме пред отговорност да изградим съвременни въоръжени сили. Изграждането на ангажименти към отбранителните способности е основата за адекватен принос към колективната отбрана на НАТО и ЕС. Модернизацията на въоръжените сили има ключова роля за бойно използване на декларираните формирования“, каза още началникът на отбраната.\r\nЛюба АЛЕКСИЕВА", "date": "2017.09.02", "title": "Военната академия „Г. С. Раковски“ откри новата си учебна година, 392-ма ще се обучават в направленията „Военно дело“ и „Национална сигурност“ (ОБЗОР)"}
{"url": "http://www.focus-news.net/news/2017/09/02/2431641/yonhap-prezidentite-na-sasht-i-yuzhna-koreya-sa-govorili-po-telefona-i-sa-se-sporazumyali-da-varnat-severna-koreya-na-masata-za-pregovori-i-da-podobryat-protivoraketnata-zashtita-na-seul.html", "text": "Президентите на САЩ и Южна Корея – съответно Доналд Тръмп и Мун Дже-ин – са се разбрали да подобрят противоракетната защита на Сеул срещу Северна Корея, но са потвърдили и нуждата, комунистическата държава да бъде върната на масата за преговори, предаде южнокорейската агенция Yonhap, позовавайки се на съобщение от кабинета на президента на Южна Корея.\r\nРазговора се е провел по телефона и е предизвикан от последните ракетни провокации на северокорейския режим.\r\n„Президент Мун и Президент Тръмп са препотвърдили своето виждане, че е важно Северна Корея да бъде привлечена на масата за преговори, за да се разреши, по мирен начин, ядреният въпрос на полуострова. Освен това, двамата са се съгласили, че санкциите, наложени от ООН, трябва да бъдат приложени с пълната си сила, за да се осъществи достатъчно натиск срещу Севера“, съобщават от южнокорейското президентство в съобщението си до медиите.\r\nСлед последната провокация, от страна на Ким Чен-ун, Доналд Тръмп заяви, че диалога с Пхенян „не е решение“.\r\nПо време на проведения разговор, Мун е осъдил последното ракетно изпитание на Севера и го е определил като сериозна провокация, която нарушава резолюциите на Съвета за сигурност на ООН и повишава военното напрежение в региона.\r\nОт своя страна, Тръмп е подчертал, че е много важно да бъде изпратено силно и ясно послание на непокорния Север.\r\n„Двамата лидери са отбелязали, че трябва да бъде усилена противоракетната защита на Южна Корея, за да може тя да контрира провокациите и заплахите, от страна на Пхенян. Освен това, те са стигнали до принципно съгласие да ревизират „ракетната политика“ в посока на желанията на Сеул“, пише още в съобщението.\r\nЮжна Корея, по-рано, посочи необходимостта от преразглеждане на споразумението между съюзниците за увеличаване на максималния капацитет на бойните глави на южнокорейските ракети до 1 тон от сегашните 500 килограма.\r\nПревод и редакция:", "date": "2017.09.02", "title": "Yonhap: Президентите на САЩ и Южна Корея са говорили по телефона и са се споразумяли да върнат Северна Корея на масата за преговори и да подобрят противоракетната защита на Сеул"}
{"url": "http://www.focus-news.net/news/2017/09/02/2431642/reuters-donald-tramp-e-prizoval-kolumbiyskiya-prezident-santos-da-se-spravi-s-naroktrafika.html", "text": "Президентът на САЩ Доналд Тръмп е призовал колумбийския си колега Хуан Мануел Сантос, по време на телефонен разговор, да се справи с производството и трафика на наркотици в своята страна, предаде Reuters, позовавайки се на съобщение от Белия Дом.\r\nОсвен това, двамата са обсъдили също и „влошаващата се политическа, икономическа и хуманитарна ситуация във Венецуела“.\r\nПревод и редакция:", "date": "2017.09.02", "title": "Reuters: Доналд Тръмп е призовал колумбийския президент Сантос да се справи с нароктрафика"}
{"url": "http://www.focus-news.net/news/2017/09/02/2431643/the-hill-donald-tramp-shte-nominira-nov-poslanik-na-sasht-za-germaniya.html", "text": "Президентът на САЩ Доналд Тръмп има намерение да номинира Ричард Гренел за посланик на Съединените щати в Германия, предаде The Hill, позовавайки се на анонс, направен от Белия Дом.\r\nГренел е най-дълго служилият Говорител на САЩ в ООН, по време на работата му за администрацията на президента Джордж У. Буш, от 2001-а до 2008-а година. Освен това, той е свързан с американската медия Fox, която е приближена към Републиканската партия на САЩ.\r\nСлуховете, че Тръмп е избрал външнополитическия коментатор за свой представител в Берлин, се появиха още през месец юли. Ако не се случи нещо непредвидено, Гренел ще се превърне в първия гей, назначен от администрацията на Доналд Тръмп.\r\nГермания беше във фокуса на някои от критиките на Тръмп, в миналото, като президентът направи забележка на Берлин, че не харчи по 2% от БВП-то си за военни цели, както изисква НАТО.\r\nПревод и редакция:", "date": "2017.09.02", "title": "The Hill: Доналд Тръмп ще номинира нов посланик на САЩ за Германия"}
{"url": "http://www.focus-news.net/news/2017/09/02/2431644/tass-ruskite-miliarderi-sa-stanali-sas-17-miliarda-dolara-po-bogati-ot-nachaloto-na-godinata.html", "text": "Целокупният капитал на 28-те руски доларови милиардери се е увеличил със 17,09 милиарда долара от януари до август 2017-а година, предаде ТАСС, позовавайки се на данни от публикувания днес Bloomberg Billionaires Index, който се обновява ежедневно.\r\nСпоред данните, Алексей Мордашов, основен акционер в ПАО „Северсталь“ е най-богатият човек в Русия (състоянието му се оценява на 18,4 милиарда долара), а неговият капитал, за разглеждания период, се е увеличил с 1,49 милиарда долара. На второ място в списъка е президентът на „Интеррос“ и председател на управителния съвет на „Норилски никел“, Владимир Потанин, който е забогатял с 905 милиона долара и моментното му състоянието се оценява на 17,5 милиарда.\r\nТретото място заема ръководителят на Съвета на директорите на Новолипецкия металургически комбинат, Владимир Лисин, чийто капитал е нараснал с 3,47 милиарда долара, за да стигне до 16,6 милиарда. Той е задминал ръководителя на групата „Ренова“ Виктор Векселберг, който има 15,6 милиарда.\r\nПревод и редакция:", "date": "2017.09.02", "title": "ТАСС: Руските милиардери са станали със 17 милиарда долара по-богати от началото на годината"}
{"url": "http://www.focus-news.net/news/2017/09/02/2431645/morning-star-emanyuel-makron-v-ataka-sreshtu-pravata-na-raboteshtite-vav-frantsiya.html", "text": "Работнически синдикати протестираха в Париж, вчера, когато президентът Емануел Макрон представи нови трудови „реформи\", които ще направят по-лесно за шефовете наемането и уволняването на персонал, пише левичарското британско издание Morning Star.\r\nМакрон иска от парламента да гласува новите закони, което, според изданието, е третата атака срещу правата на работещите, за последните няколко години и те нямат шанс да изменят посоката, в която отиват нещата.\r\nЗа да оправдае новите мерки, Макрон заяви, че „Франция е единствената голяма икономика в ЕС, която не е успяла да се справи с масовата безработица, вече от три десетилетия.“\r\nБезработицата във Франция е 9,5 процента, като новия президент се зарече да я намали до 7 процента до 2022 година.\r\nТрудовото законодателство на страната, според неолиберала Макрон, е основната причина за безработицата, въпреки че и други големи европейски страни, като Италия и Испания, имато дори по-голям проблем в това отношение, а средната безработица за еврозоната е 9,1 процента.\r\nСтотици са се присъединили към протеста на различни синдикални организации и групи и са се обявили срещу реформите.\r\n„Еманюел Макрон представлява големите собственици и тези, които искат да орежат социалните придобивки, социалната защита и да занулят всичко, което бе постигнато от работниците“, заяви един от протестиращите. „Всичко е въпрос на идеология“, настоя друг.\r\nСиндикатите призоваха за масови демонстрации срещу новия закон на 12-и септември, но две от най-големите работнически организации обявиха, че няма да участват.\r\nПарията „Новото ляво“ на Жан-Люк Меланшон също се включи в призивите за протест, но за 23-и септември.\r\nРеформите, обявени от френския премиер Едуард Филип вчера, включват пет основни мерки.\r\nЕдната позволява на работодателите да изключват синдикатите при преговори за съкращения с персонала.\r\nДруга ограничава компенсацията за неправомерно уволнение въз основа на времето, което е прослужено. Максимумът ще бъде 20-месечна заплата след 29-годишна заетост.\r\nЗаконодателството би позволило на малките и средни предприятия да се договарят с работниците и извън рамките на споразуменията за колективно трудово договаряне.\r\nПревод и редакция:", "date": "2017.09.02", "title": "Morning Star: Еманюел Макрон в атака срещу правата на работещите във Франция"}
{"url": "http://www.focus-news.net/news/2017/09/02/2431646/tass-izbuhnaha-sblasatsi-v-buenos-ayres.html", "text": "Стълкновения между протестиращи и полицията са станали в столицата на Аржентина – Буенос Айрес, след демонстрациите, организирани във връзка с изчезването на манифестант, в началото на август. Според съобщения на местните медии, най-малко един човек е пострадал сериозно, а няколко са задържани от органите на реда, предаде ТАСС.\r\nСблъсъците са започнали, след като група протестиращи е започнала да замеря полицията с камъни и бутилки. Няколко демонстранти са запалили кофи за смет и са разбили витрини на търговски обекти. За да изтласкат агресивните участници в протестите, от площта пред президентския дворец в Буенос Айрес, органите на реда са използвали гумени куршуми, а по-късно е дошло подкрепление от нови полицейски части и пожарникари.\r\nОсвен това, е нападнато жандармерийско отделение, което се намира близо до площада. Група младежи в маски са го замеряли с яйциа и камъни.\r\nВсичко това се е случило, около половин час след края на демонстрацията, когато повечето мирни граждани са се разотишли. Причина за манифестацията е искането към властите, да предприемат мерки за издирването на Сантяго Малдонадо, който изчезна след като полицията разгони протест на индианците мапуче в провинция Чубут, на първи август. Според роднините на младия човек, той е отвлечен от жандармерията. Властите отричат да имат причастност към изчезването на младежа и твърдят, че полагат огромни усилия, за да изяснят съдбата на Малдонадо.\r\nПревод и редакция:", "date": "2017.09.02", "title": "ТАСС: Избухнаха сблъсъци в Буенос Айрес"}
{"url": "http://www.focus-news.net/news/2017/09/02/2431647/polozhiha-osnovniya-kamak-na-paraklisa-mavzoley-sv-georgi-pobedonosets-v-dvora-na-stolichnata-voenna-akademiya-georgi-s-rakovski-obzor.html", "text": "В двора на Военната академия „Георги С. Раковски“ се състоя церемония за полагане на основен камък за изграждането на Параклис-мавзолей „Св. Георги Победоносец” в памет на загиналите в Първата световна война. Инициативата за изграждането на параклиса е на инициативен комитет със съпредседатели Константин Попов - председател на Комисията по отбрана към 44 –то Народно събрание, и Йорданка Фандъкова – кмет на град София.\r\nЧленове са ген. Андрей Боцев – началник на отбраната, ген.-майор Груди Ангелов – началник на Военна академия „Г. С. Раковски“, бригаден генерал Явор Матеев, зам.-кметът на София Тодор Чобанов, президентът на Агенция и Радио „Фокус“ Красимир Узунов, Иво Антонов, началник отдел „Военни паметници и военно-патриотично възпитание“, Негово преосвещенство Браницкият епископ Григорий, адмирал Пламен Манушев, Жельо Бойчев, кметът на Карлово Емил Кабаиванов, кметът на Казанлък Галина Стоянова и други.\r\nПо време на церемонията председателят на парламентарната Комисия по отбрана ген. Константин Попов заяви, че наистина е висока чест на 1 септември да започнат едно свято дело. Той благодари на всички за това, че са съпричастни към това, което става днес. Попов заяви, че полагат и тяхната вяра, и надежда, че България ще има достойни войни, генерали, офицери, сержанти и войници. \r\nКметът на София Йорданка Фандъкова заяви, че преди няколко месеца заедно са застанали зад идеята да изградят с общи усилия параклис-мавзолей на българските офицери и войници, участвали в Първата световна война. По думите й в този ден ги събира поредната стъпка към делото, с което са се заели – полагането на основния камък, както повелява традицията. „Събира ни убедеността, че паметта за героичните битки за свободата на България и за славните подвизи на българската армия трябва да бъдат опазвани. Наша задача е да ги предаваме напред, а строителството на параклиса-мавзолей като място, което да събира деца, ученици, родители, е начин историята да се учи. Искаме да направим параклиса като общо дело, в което да участват лично повече хора“, добави тя и изрази увереност, че с личния принос на всеки историята става жив урок по родолюбие. Фандъкова изрази увереност, че заедно с ген. Константин Попов и всички членове на инициативния комитет, с началника на Военна академия, с министъра на отбраната, с Красимир Узунов, който е сред вдъхновителите на идеята, и най-вече с подкрепата на родолюбиви българи, ще изградят параклиса-мавзолей на българските войници, както и цялото околно пространство, така че да стане достойно място за почит към българската бойна слава. Тя благодари и на кметовете, които са се включили в тази родолюбива инициатива - кметът на Карлово и на районите „Оборище“ и „Средец“. Столичният кмет благодари и на Военна академия, с които заедно отвориха парка за гражданите и провеждат много културни събития. Тя им пожелая много успешна нова учебна година. „Освен място за култура, тук ще създадем и място за почит към паметта на хиляди български войни, паднали в епичните битки на Първата световна война. Искрено вярвам, че много българи ще се включат лично в тази инициатива“, каза още Йорданка Фандъкова. \r\nБългарският патриарх Неофит пожела този нов божий дом „Св. Георги Победоносец“ бъде за слава на героите, а за всички нас вдъхновение за още по-голямо усърдие във овладяването на военната наука. По думите му това е свидетелство за тяхната будна историческа памет, за почитта им към техните славни предшественици, за продължаващата в редиците на българското войнство приемственост и вярност към заветите на нашите деди. Патриарх Неофит пожела още знанията и уменията, които всекидневно се преподават във Военната академия от водещи специалисти във военното дело да бъдат всякогашен гарант за държавната свобода и независимост, която векове наред е била смело и героично отстоявана от славното ни войнство. Той пожела на всички преподаватели, служители и обучаващи се във Военната академия „Георги С. Раковски“ всесърдечно крепко здраве, бодър дух и постоянство в избраното от тях жертвено служение. „По молитвите на Св. Георги Победоносец и на всички свои светини Бог да дарява милостта си на всички нас за много и благословени години“, каза още патриарх Неофит.\r\nЛюба АЛЕКСИЕВА", "date": "2017.09.02", "title": "Положиха основния камък на параклиса-мавзолей „Св. Георги Победоносец” в двора на столичната Военна академия „Георги С. Раковски“ (ОБЗОР)"}
{"url": "http://www.focus-news.net/news/2017/09/02/2431648/the-sun-bivsh-evropeyski-ministar-opredeli-pozitsiyata-na-bryuksel-za-brekzit-kato-nerazumna.html", "text": "Бившият европейски министър Бруно Макаеш заяви, че ЕС действа „неразумно“, като се опитва да откаже на Великобритания свободна търговия, каквато общността предлага на всеки друг, пише британския таблоид The Sun, известен със своята анти-ЕС позиция.\r\nБруно Макаеш, който е бивш Министър по европейските въпроси на Португалия, е посочил, че еврократите предлагат на други страни „свободна търговия“, но не и на Великобритания. Според него, европейските босове влизат в „противоречие“, заявявайко на Лондон, че не може да развива близки връзки с Европа, докато не се подчини на законите на Брюксел.\r\nПри последните преговори, в четвъртък, главният преговарящ от страна на ЕС, Мишел Барние, заяви, че исканията на британското правителство са „просто невъзможни“.\r\nСпоред изданието, Министърът по въпросите на Брекзит, Дейвид Дейвис, иска ЕС и Великобритания да признаят стандартите на ответната страна, както и научните квалификации и да направят търговията по-лесна.\r\nЛидерите на европейската общност, очевидно, са притеснени, че ако дадат на Великобритания това, което иска, може да направят живота извън единния пазар по-атрактивен за останалите членове на съюза.\r\nПортугалецът Макаеш твърди, че от ЕС вече са предложили идентична сделка на други страни, включително Канада и САЩ.\r\nЕкспертът е написал в Туитър, че „Има противоречие в позицията на ЕС, която Великобритания, все още, не е разпознала и не е използвала. От години, от Брюксел твърдят, че предимставата на единния пазар, могат да бъдат получени и извън него, ако страната стане част от ‚Глобална Европа‘. Страните-съседки на ЕС, например, рано или късно се ползват от всички предимства на общността, без институциите.“\r\nМакаеш, който в момента е автор и консултант, е добавил, че „В преговорите със САЩ за ТТИП, целта е била свободна търговия, което сега е обявено за невъзможно, спрямо Обединото кралство.“\r\nПревод и редакция:", "date": "2017.09.02", "title": "The Sun: Бивш европейски министър определи позицията на Брюксел за Брекзит като „неразумна“"}
{"url": "http://www.focus-news.net/news/2017/09/02/2431649/the-daily-express-poddrazhnik-na-ostavaneto-na-velikobritaniya-v-es-predupredi-che-bryuksel-shte-natovari-london-s-dopalnitelna-byurokratichna-tezhest-sled-brekzit.html", "text": "Европейският съюз ще натовари Лондон с допълнителна бюрократична тежест за британските компании, като отмъщение за решението му да се разведе с Брюксел. За това предупреди твърд поддръжник на оставането на Великобритания в ЕС, според когото британските компании ще бъдат „съществено“ възпрепятствани от бюрократични препятствия, които ще бъдат наложени от Брюксел след Брекзит, пише The Daily Express.\r\nДепутатът от „Лейбъристката партия“ Чука Умуна сподели, че „Това, за което е абсолютно сигурен е, че ако Великобритания излезе от митническия съюз, британските компании се изправят пред бюрократична бомба.“\r\n„Видовете допълнителни проверки на границата и в нашите пристанища, с които ще се изправим, ще представляват огромен проблем за британския бизнес.“, прогнозира той.\r\n„Това каза асоциацията за товарни превози, това казаи комендантът на пристанището на Дувър. Това ще бъде изключително вредно.\"\r\nЛейбъристкия депутат от Стреатам е открит адвокат на идеята Обединеното кралство да остане част от единния пазар. Той многократно заяви, че трябва да се плати абонамент, определен от ЕС, за да се запази сегашното търговско споразумение, което Великобритания има с Брюксел.\r\nГоворейки за Bloomberg, той каза: \"Ако искате да продължите да се възползвате от някои от предимствата на клуба, трябва да платите таксата за абонамент.“\r\nПревод и редакция:", "date": "2017.09.02", "title": "The Daily Express: Поддръжник на оставането на Великобритания в ЕС предупреди, че Брюксел ще натовари Лондон с допълнителна бюрократична тежест след Брекзит"}
{"url": "http://www.focus-news.net/news/2017/09/02/2431650/sliven-vazstanoveno-e-dvizhenieto-po-pat-nova-zagora-tvarditsa-pri-selo-korten.html", "text": "Възстановено е движението по третокласен път Нова Загора - Твърдица при село Кортен. Това съобщиха от пресцентъра на Агенция \"Пътна инфраструктура\".", "date": "2017.09.02", "title": "Сливен: Възстановено е движението по път Нова Загора - Твърдица при село Кортен"}
{"url": "http://www.focus-news.net/news/2017/09/02/2431651/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европейският съюз ще натовари Лондон с допълнителна бюрократична тежест за британските компании, като отмъщение за решението му да се разведе с Брюксел. За това предупреди твърд поддръжник на оставането на Великобритания в ЕС, според когото британските компании ще бъдат „съществено“ възпрепятствани от бюрократични препятствия, които ще бъдат наложени от Брюксел след Брекзит, пише The Daily Express.\r\nДепутатът от „Лейбъристката партия“ Чука Умуна сподели, че „Това, за което е абсолютно сигурен е, че ако Великобритания излезе от митническия съюз, британските компании се изправят пред бюрократична бомба.“\r\n„Видовете допълнителни проверки на границата и в нашите пристанища, с които ще се изправим, ще представляват огромен проблем за британския бизнес.“, прогнозира той.\r\n„Това каза асоциацията за товарни превози, това казаи комендантът на пристанището на Дувър. Това ще бъде изключително вредно.\"\r\nЛейбъристкия депутат от Стреатам е открит адвокат на идеята Обединеното кралство да остане част от единния пазар. Той многократно заяви, че трябва да се плати абонамент, определен от ЕС, за да се запази сегашното търговско споразумение, което Великобритания има с Брюксел.\r\nГоворейки за Bloomberg, той каза: \"Ако искате да продължите да се възползвате от някои от предимствата на клуба, трябва да платите таксата за абонамент.“\r\n*** Бившият европейски министър Бруно Макаеш заяви, че ЕС действа „неразумно“, като се опитва да откаже на Великобритания свободна търговия, каквато общността предлага на всеки друг, пише британския таблоид The Sun, известен със своята анти-ЕС позиция.\r\nБруно Макаеш, който е бивш Министър по европейските въпроси на Португалия, е посочил, че еврократите предлагат на други страни „свободна търговия“, но не и на Великобритания. Според него, европейските босове влизат в „противоречие“, заявявайко на Лондон, че не може да развива близки връзки с Европа, докато не се подчини на законите на Брюксел.\r\nПри последните преговори, в четвъртък, главният преговарящ от страна на ЕС, Мишел Барние, заяви, че исканията на британското правителство са „просто невъзможни“.\r\nСпоред изданието, Министърът по въпросите на Брекзит, Дейвид Дейвис, иска ЕС и Великобритания да признаят стандартите на ответната страна, както и научните квалификации и да направят търговията по-лесна.\r\nЛидерите на европейската общност, очевидно, са притеснени, че ако дадат на Великобритания това, което иска, може да направят живота извън единния пазар по-атрактивен за останалите членове на съюза.\r\nПортугалецът Макаеш твърди, че от ЕС вече са предложили идентична сделка на други страни, включително Канада и САЩ.\r\nЕкспертът е написал в Туитър, че „Има противоречие в позицията на ЕС, която Великобритания, все още, не е разпознала и не е използвала. От години, от Брюксел твърдят, че предимставата на единния пазар, могат да бъдат получени и извън него, ако страната стане част от ‚Глобална Европа‘. Страните-съседки на ЕС, например, рано или късно се ползват от всички предимства на общността, без институциите.“\r\nМакаеш, който в момента е автор и консултант, е добавил, че „В преговорите със САЩ за ТТИП, целта е била свободна търговия, което сега е обявено за невъзможно, спрямо Обединото кралство.“\r\n*** Работнически синдикати протестираха в Париж, вчера, когато президентът Емануел Макрон представи нови трудови „реформи\", които ще направят по-лесно за шефовете наемането и уволняването на персонал, пише левичарското британско издание Morning Star.\r\nМакрон иска от парламента да гласува новите закони, което, според изданието, е третата атака срещу правата на работещите, за последните няколко години и те нямат шанс да изменят посоката, в която отиват нещата.\r\nЗа да оправдае новите мерки, Макрон заяви, че „Франция е единствената голяма икономика в ЕС, която не е успяла да се справи с масовата безработица, вече от три десетилетия.“\r\nБезработицата във Франция е 9,5 процента, като новия президент се зарече да я намали до 7 процента до 2022 година.\r\nТрудовото законодателство на страната, според неолиберала Макрон, е основната причина за безработицата, въпреки че и други големи европейски страни, като Италия и Испания, имато дори по-голям проблем в това отношение, а средната безработица за еврозоната е 9,1 процента.\r\nСтотици са се присъединили към протеста на различни синдикални организации и групи и са се обявили срещу реформите.\r\n„Еманюел Макрон представлява големите собственици и тези, които искат да орежат социалните придобивки, социалната защита и да занулят всичко, което бе постигнато от работниците“, заяви един от протестиращите. „Всичко е въпрос на идеология“, настоя друг.\r\nСиндикатите призоваха за масови демонстрации срещу новия закон на 12-и септември, но две от най-големите работнически организации обявиха, че няма да участват.\r\nПарията „Новото ляво“ на Жан-Люк Меланшон също се включи в призивите за протест, но за 23-и септември.\r\nРеформите, обявени от френския премиер Едуард Филип вчера, включват пет основни мерки.\r\nЕдната позволява на работодателите да изключват синдикатите при преговори за съкращения с персонала.\r\nДруга ограничава компенсацията за неправомерно уволнение въз основа на времето, което е прослужено. Максимумът ще бъде 20-месечна заплата след 29-годишна заетост.\r\nЗаконодателството би позволило на малките и средни предприятия да се договарят с работниците и извън рамките на споразуменията за колективно трудово договаряне.\r\n*** Министърът по въпросите на Брекзит на Великобритания Дейвид Дейвис изрази несъгласието си с изолационистката риторика на Доналд Тръмп, по време на реч, дадена пред бизнес лидери от САЩ, пише The Guardian. Според министъра свободната търговия е решението, а не причината, за глобалните сътресения.\r\nДейвис, който е на посещение в САЩ, изнесе реч в Търговската камара на САЩ, в която той подчерта, че Великобритания няма да вземе участие в „състезание към дъното“, за да си осигури нови търговски споразумения със страните извън ЕС, след Брекзит.\r\nНо той призна, че едно от предложенията на британското правителство, относно Брекзит, така наречената схема за фиксиране и проследяване, използваща технология и доверие, които да заменят митническия контрол, като част от заявеното ново митническо споразумение, може да не се случи.\r\nПопитан от служител на американската компания FedEx, за повече подробности, относно предложения режим и как той ще се реализира на практика, Дейвис заяви, че е все по-малко вероятно схемата да бъде приета и предпочитанията клонят към по-конвенционална система и добави, че предложението все още е неприложимо.\r\nМинистърът по Брекзит подчерта, че не одобрява връщане към протекционистки идеи от 30-те години на XX век и подсказа, че, според него, президентът на САЩ Доналд Тръмп трябва да преосмисли позицията си за глобалната търговия. „Решението на проблемите на Запада, не е загърбването на глобализацията и търговията“, каза той, без да споменава Тръмп директно. „Мисля, че е необходимо отново да се обърнем към свободната търговия и капитализма.“\r\nАмериканският президент се изявява като адвокат на нова протекционистка политика за САЩ, като поставя приоритет на производството и недоволства от „ужасни търговски сделки“ със страни, като Китай и Мексико, които, според него, са в основата на икономическите проблеми на Съединените щати.\r\nСпоред Дейвид Дейвис, темпото на промяната „може да изглежда заплашително“, но Западните икономики трябва да намерят начин да се конкурират. \r\n„Няма бъдеще, в това, да се опитваш да произвеждаш по-евтина продукция от Китай“, подчерта той.", "date": "2017.09.02", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/02/2431652/pazardzhik-6-godishno-dete-ubi-nevolno-sobstvenik-na-zavedenie-v-selo-vinogradets-obzor.html", "text": "6-годишно дете простреля смъртоносно 47-годишен мъж в пазарджишкото село Виноградец. Инцидентът е станал малко преди полунощ в четвъртък в питейно заведение в селото. Компания е празнувала рождения ден на 6-годишно момче. По първоначална информация, след употреба на алкохол, единият от присъстващите извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. Тялото е откарано за аутопсия в „Съдебна медицина”- Пазарджик. Във връзка с инцидента за 24 часа е задържан притежателят на пистолета - Лазар Влайков, който е председател на Общинския съвет в град Септември. \r\nОкръжна прокуратура-Пазарджик наблюдава досъдебното производство срещу неизвестен извършител. Провеждат се разпити на всички лица, присъствали на инцидента. С оглед на възрастта, на по-късен етап, детето ще бъде разпитано в специална „Синя стая“, в която се провеждат разпити на малолетни пред съдия, със задължителното присъствие на психолог. Към момента няма привлечени обвиняеми, няма взета мярка за неотклонение. Предстои назначаването на съдебно-медицинска, балистична и комплексна психологическа експертиза, както и други процесуално-следствени действия. Изяснява се как оръжието е попаднало в ръцете на 6-годишното дете. В хода на разследването ще се събират доказателства и за извършено престъпление по чл. 338 ал. 3 във връзка с ал. 2 от Наказателния кодекс, а именно, че е предоставено огнестрелно оръжие на лице, ненавършило 18 години, от което е последвало причиняването на смърт, като деецът не е искал и не е допускал това. \r\n„По закон оръжието е лично и никой няма право да го преотстъпва на друг по какъвто и да е повод“. Така коментира случая Божидар Василев, бивш началник сектор „Контрол на общоопасните средства” (КОС) в Главна дирекция „Охранителна полиция” към МВР. Той отбеляза, че не може оръжието да се показва, да става обект на игра или разглеждане. „Второто нарушение в случая е, че в питейни заведения е забранено да се влиза с оръжие. Дали е имало залепен стикер на входа на заведението за тази забрана или не, това ще установят компетентните органи, но в закона изрично е записано къде може да се носи оръжие и къде не. Специално в питейни заведения е забранено“, коментира Василев. Той уточни, че с оглед на тези две забрани е излишно да се коментират останалите изисквания – пистолетът да няма патрон в цевта, да е поставен на предпазител. „Освен, че се нарушава законът, от чисто етична гледна точка е недопустимо оръжие да попадне в ръцете на 6-годишно дете“, допълни Василев.\r\nВаня НИКОЛОВА", "date": "2017.09.02", "title": "Пазарджик: 6-годишно дете уби неволно собственик на заведение в село Виноградец (ОБЗОР)"}
{"url": "http://www.focus-news.net/news/2017/09/02/2431653/sport-izigraha-se-osemte-macha-ot-evropeyskata-zona-na-kvalifikatsiite-za-svetovnoto-parvenstvo-po-futbol-prez-2018.html", "text": "Изиграха се мачовете от европейската зона на квалификациите за Световното първенство в Русия през 2018 резултатите:\r\nДания : Полша 4:0\r\nРумъния : Армения 1:0\r\nЧехия : Германия 1:2\r\nНорвегия : Азербайджан 2:0\r\nСан Марино : Северна Ирландия 0:3\r\nЛитва : Шотландия 0:3\r\nМалта : Англия 0:4\r\nСловакия : Словения 1:0", "date": "2017.09.02", "title": "Спорт: Изиграха се осемте мача от европейската зона на квалификациите за Световното първенство по футбол през 2018"}
{"url": "http://www.focus-news.net/news/2017/09/02/2431654/pregled-na-mezhdunarodnite-novini-do-6-chasa-agentsiya-fokus.html", "text": "Стълкновения между протестиращи и полицията са станали в столицата на Аржентина – Буенос Айрес, след демонстрациите, организирани във връзка с изчезването на манифестант, в началото на август. Според съобщения на местните медии, най-малко един човек е пострадал сериозно, а няколко са задържани от органите на реда, предаде ТАСС.\r\nСблъсъците са започнали, след като група протестиращи е започнала да замеря полицията с камъни и бутилки. Няколко демонстранти са запалили кофи за смет и са разбили витрини на търговски обекти. За да изтласкат агресивните участници в протестите, от площта пред президентския дворец в Буенос Айрес, органите на реда са използвали гумени куршуми, а по-късно е дошло подкрепление от нови полицейски части и пожарникари.\r\nОсвен това, е нападнато жандармерийско отделение, което се намира близо до площада. Група младежи в маски са го замеряли с яйциа и камъни.\r\nВсичко това се е случило, около половин час след края на демонстрацията, когато повечето мирни граждани са се разотишли. Причина за манифестацията е искането към властите, да предприемат мерки за издирването на Сантяго Малдонадо, който изчезна след като полицията разгони протест на индианците мапуче в провинция Чубут, на първи август. Според роднините на младия човек, той е отвлечен от жандармерията. Властите отричат да имат причастност към изчезването на младежа и твърдят, че полагат огромни усилия, за да изяснят съдбата на Малдонадо.\r\n*** Работнически синдикати протестираха в Париж, вчера, когато президентът Емануел Макрон представи нови трудови „реформи\", които ще направят по-лесно за шефовете наемането и уволняването на персонал, пише левичарското британско издание Morning Star.\r\nМакрон иска от парламента да гласува новите закони, което, според изданието, е третата атака срещу правата на работещите, за последните няколко години и те нямат шанс да изменят посоката, в която отиват нещата.\r\nЗа да оправдае новите мерки, Макрон заяви, че „Франция е единствената голяма икономика в ЕС, която не е успяла да се справи с масовата безработица, вече от три десетилетия.“\r\nБезработицата във Франция е 9,5 процента, като новия президент се зарече да я намали до 7 процента до 2022 година.\r\nТрудовото законодателство на страната, според неолиберала Макрон, е основната причина за безработицата, въпреки че и други големи европейски страни, като Италия и Испания, имато дори по-голям проблем в това отношение, а средната безработица за еврозоната е 9,1 процента.\r\nСтотици са се присъединили към протеста на различни синдикални организации и групи и са се обявили срещу реформите.\r\n„Еманюел Макрон представлява големите собственици и тези, които искат да орежат социалните придобивки, социалната защита и да занулят всичко, което бе постигнато от работниците“, заяви един от протестиращите. „Всичко е въпрос на идеология“, настоя друг.\r\nСиндикатите призоваха за масови демонстрации срещу новия закон на 12-и септември, но две от най-големите работнически организации обявиха, че няма да участват.\r\nПарията „Новото ляво“ на Жан-Люк Меланшон също се включи в призивите за протест, но за 23-и септември.\r\nРеформите, обявени от френския премиер Едуард Филип вчера, включват пет основни мерки.\r\nЕдната позволява на работодателите да изключват синдикатите при преговори за съкращения с персонала.\r\nДруга ограничава компенсацията за неправомерно уволнение въз основа на времето, което е прослужено. Максимумът ще бъде 20-месечна заплата след 29-годишна заетост.\r\nЗаконодателството би позволило на малките и средни предприятия да се договарят с работниците и извън рамките на споразуменията за колективно трудово договаряне.\r\n*** Целокупният капитал на 28-те руски доларови милиардери се е увеличил със 17,09 милиарда долара от януари до август 2017-а година, предаде ТАСС, позовавайки се на данни от публикувания днес Bloomberg Billionaires Index, който се обновява ежедневно.\r\nСпоред данните, Алексей Мордашов, основен акционер в ПАО „Северсталь“ е най-богатият човек в Русия (състоянието му се оценява на 18,4 милиарда долара), а неговият капитал, за разглеждания период, се е увеличил с 1,49 милиарда долара. На второ място в списъка е президентът на „Интеррос“ и председател на управителния съвет на „Норилски никел“, Владимир Потанин, който е забогатял с 905 милиона долара и моментното му състоянието се оценява на 17,5 милиарда.\r\nТретото място заема ръководителят на Съвета на директорите на Новолипецкия металургически комбинат, Владимир Лисин, чийто капитал е нараснал с 3,47 милиарда долара, за да стигне до 16,6 милиарда. Той е задминал ръководителя на групата „Ренова“ Виктор Векселберг, който има 15,6 милиарда.\r\n***Президентът на САЩ Доналд Тръмп има намерение да номинира Ричард Гренел за посланик на Съединените щати в Германия, предаде The Hill, позовавайки се на анонс, направен от Белия Дом.\r\nГренел е най-дълго служилият Говорител на САЩ в ООН, по време на работата му за администрацията на президента Джордж У. Буш, от 2001-а до 2008-а година. Освен това, той е свързан с американската медия Fox, която е приближена към Републиканската партия на САЩ.\r\nСлуховете, че Тръмп е избрал външнополитическия коментатор за свой представител в Берлин, се появиха още през месец юли. Ако не се случи нещо непредвидено, Гренел ще се превърне в първия гей, назначен от администрацията на Доналд Тръмп.\r\nГермания беше във фокуса на някои от критиките на Тръмп, в миналото, като президентът направи забележка на Берлин, че не харчи по 2% от БВП-то си за военни цели, както изисква НАТО.\r\n***Огън е избухнал в химически завод в Тексас, който е бил наводнен, в резултат от урагана „Харви“. Стълб от гъст черен дим се издига в небето, предаде AFP.\r\nДлъжностни лица в завода „Аркема“ в град Кросби, намиращ се на североизток от столицата на щата Тексас – Хюстън, бяха оставили летливи химикали в девет контейнера, с размери на камиони, след като мощността на бурята беше намаляла, използвани за охлаждане на органичните пероксиди, използвани за производството на пластмаси и други материали.\r\nМестна телевизия показа на живо, че в завода са избухнали пламъци и как над него се вие гъст черен пушек.\r\nСлужител на фирмата е потвърдил пред AFP, че „Това е реакция, която е очаквана“.\r\n„Предварително са взети мерки и хората, живеещи в района, са били евакуиарани.“\r\nПървият от деветте контейнера се е подпалил и е горял девет часа в нощта срещу Четвъртък. Това е предизвикало евакуацията на стотици жители на района в радиус от 2,4 километра от завода.\r\n*** Бившите колумбийски бунтовници от Революционните Въоръжени сили на Колумбия (ФАРК), които се разоръжиха и се организираха в политическа партия, търсят коалиционни партньори за парламентарните избори в страната през 2018-а година, предаде Reuters.\r\nФАРК завърши трансформацията си в политическа партия и отбеляза събитието с концерт, проведен на централния площад в столицата Богота. Името на партията е „Революционна алтернативна обща сила“. Това събитие официално сложи край на войната, в резултат, от която загинаха повече от 220 хиляди души. През 2016-а година правителството на Колумбия сключи сделка с бунтовниците, която им гарантира политическа амнистия и им позволи да се преобразуват в политическа организация.\r\nОстава въпросът, дали бившите бунтовници ще убедят колумбийците, много, от които се страхуват от тях, да покрепят новата партия.\r\nРешението на групата да запази абревиатура си (на испански и новото име запазва началните букви ФАРК) учуди някои, тъй като гражданите я асоциират с десетилетните кръвопролития.\r\nСпоред споразумението от 2016-а, ФАРК автоматично ще има 10 места в  Конгреса на Колумбия до 2026-а година, а освен това, ще може да се бори за още, участвайки в изборите.\r\nГласуването през 2018-а ще бъде едновременно за парламент и президент и партията има намерение да потърси идеологически съюзници, с които да сформира коалиция, без да изоставя Марксистката си идеология, която предвижда поземлена реформа и социална справедливост.\r\nИван Маркес, член на секретариата на ФАРК, заяви, че „Организацията продължава, изключително по политически начин, да преследва историческата си цел и аспирациите си за социална справедливост и истинска демокрация в страната“, по време на закриването на шестдневните мероприятия по основаването на новата партия.\r\n„Искаме нашите идеи да бъдат възприети от преходно правителство на помирението и мира, на изборите през 2018-а година. В основата му ще бъде голяма демократична коалиция“, обясни Маркес.\r\nФормалният старт на партията, който включваше музикални изпълнения и реч на лидера на ФАРК – Родриго Лондоно, по известен с военния си прякор Тимоченко – се проведе на централния площад „Боливар“ в столицата на Колумбия – Богота.\r\n***Президентът на САЩ Доналд Тръмп, който често е изказвал критики по адрес на ООН, ще се опита да привлече подкрепа за реформирането на световната организация, на организирано от него събитие в главната квартира на ООН в Ню Йорк на 18-и септември, един ден преди официалното изявление на американския президент пред 193-те члена на организацията, предаде агенция Reuters.\r\nСлужителите на агенцията са видели политическа декларация, съставена от десет точки, която цели да подкрепи усилията на Генералния секретар на ООН Антонио Гутериш „да инициира ефективна и действителна реформа“. Страните ще бъдат поканени да присъстват на мероприятието, организирано от Тръмп, ако се присъединят към декларацията.\r\nАмериканският президент на няколко пъти се оплака, че дела на САЩ в бюджета на ООН е прекалено голям и настояваше плащанията към световната организация да бъдат намалени. Той описа организацията, като „клуб, в който хората се срещат, говорят си и си прекарват добре“.\r\nТова обаче се промени, след инаугурацията на Тръмп като американски президент през януари тази година. Оттогава той смята, че американското финансиране е „нищо работа“, сравнена с важната дейност на ООН.\r\nСАЩ е с най-голям принос в бюджета на ООН, като осигурява 22 процента от 5,4-те милиарда долара, отредени за двугодишния основен бюджет на организацията и 28,5 процента от 7,3 милиарда, отделяни за мироопазване. Вноските са договорени от 193-членното Общо събрание.\r\n*** Помощник-ръководителят на Държавната гранична служба на Украйна (ГПСУ) Олег Слободян заяви, че в Украйна ще бъдат оборудвани 157 пропусквателни пункта с апарати за снемане на биометрични данни, а освен това, ще бъде създадена система, която да позволи събирането, обработването и защитата на тази информация, предаде украинската информационна агенция УНИАН, която цитира интервю на Слободян за украинска телевизия.\r\nРешението за засилването на граничния контрол за чужденци е взето от Съвета за национална сигурност и отбрана на Украйна (СНБО) и за да влезе в действие и за да влезе в действие „Е нужно да бъдат оборудвани всички пропусквателни пунктове с необходимата апаратура, която може да снема информация от биометричен характер. Става дума за пръстови отпечатъци. Освен това, трябва да бъде създадена система, която да позволи оперативното събиране на тази информация, обработката, защитата и да позволява използването ѝ самостоятелно, или споделянето ѝ с други правоохранителни органи. В Украйна има 157 основни пропусквателни пункта, които трябва да бъдат оборудвани с необходимата апаратура“, заяви Слободян.\r\n*** Специалните служби на САЩ имат намерение да проведат обиск в генералното консулство на Русия в американския град Сан Франциско, включително в апартаментите на служителите на дипломатическото представителство. Мария Захарова – официален говорител на Министерството на външните работи на Русия - направи коментар по въпроса, който беше цитиран от РИА Новости.\r\n„Специалните служби на САЩ имат намерение да проведат обиск, на 2 септември, в генералното консулство в Сан Франциско, включително в апартаментите на служителите, които живеят в същата сграда и имат дипломатически имунитет, заради което е изискано те, заедно със своите семейства, включително малолетните и даже бебетата, да напуснат помещенията за 10-12 часа“, пише в коментара на Захарова.\r\nТя отбеляза, че става дума за „нахлуване в консулска институция и жилища на дипломатически служители, като дори те са принудени да напуснат мястото, за да не пречат на агентите на Федералното бюро за разследване(ФБР) на САЩ.“\r\nОсвен това, Захарова заяви, че искането на американските власти, да бъде затворено дипломатическото  представителство, създава директна заплаха за сигурността на руските граждани.\r\n„Освен поредното пиратско превземане на скъпи обекти, собственост на руската държава, които, след като бъдат блокирани, ни предлагат да закупим обратно, този път действията на САЩ създават директна заплаха за сигурността на руските граждани“, подчертава се в коментара.\r\n„Тези акции на САЩ продължават да усложняват атмосферата на двустранния диалог, която и без това е напрегната и подкопават възможността за взаимодействие, включително в интерес на решаването на текущи международни проблеми“, изразиха притеснението си от руското външно ведомство.", "date": "2017.09.02", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/02/2431655/sport-mihail-zverev-pobedi-dzhon-isnar-s-30-seta-v-mach-ot-tretiya-krag-na-otkritoto-parvenstvo-na-sasht-po-tenis.html", "text": "Михаил Зверев победи американеца Джон Иснър с 3:0 сета в мач от третия кръг на Откритото първенство на САЩ. Най-високопоставения американец в ранглистата и любимец на публиката Иснър издържа малко повече от два часа срещу, състезаващия се за Германия, Зверев, който ще срещне Сам Куери на осминафиналите на турнира.", "date": "2017.09.02", "title": "Спорт: Михаил Зверев победи Джон Иснър с 3:0 сета в мач от третия кръг на Откритото първенство на САЩ по тенис"}
{"url": "http://www.focus-news.net/news/2017/09/02/2431656/sport-nevyana-vladinova-zavarshi-sedma-v-mnogoboya-na-svetovnoto-parvenstvo-po-hudozhestvena-gimnastika.html", "text": "Невяна Владинова завърши седма, а Катрин Тасева десета в многобоя на световното първенство по художествена гимнастика, което се провежда в италианския курорт Пезаро. Световна шампионка стана рускинята Дина Аверина, втора остана сестра ѝ – Арина Аверина, а на трето е Ашрам Линой от Израел.\r\nДнес започва надпреварата при ансамблите.", "date": "2017.09.02", "title": "Спорт: Невяна Владинова завърши седма в многобоя на световното първенство по художествена гимнастика"}
{"url": "http://www.focus-news.net/news/2017/09/02/2431657/sport-izigraha-se-tri-kvalifikatsii-v-zona-konkakaf-za-svetovnoto-parvenstvo-po-futbol-prez-2018-godina.html", "text": "Изиграха се три световни квалификации в Зона КОНКАКАФ. Изненадата поднесе САЩ, които загубиха от Коста Рика с 0:2 като домакини. В другите мачове:\r\nТринидад и Тобаго : Хондурас 1:2\r\nМексико : Панама 1:0", "date": "2017.09.02", "title": "Спорт: Изиграха се три квалификации в Зона Конкакаф за Световното първенство по футбол през 2018 година"}
{"url": "http://www.focus-news.net/news/2017/09/02/2431658/tass-zapochna-stroitelstvoto-na-novata-banka-za-razitie-na-briks-v-shanhay.html", "text": "Символичната церемония, по полагането на първия камък на зданието на новата щаб-квартира на „Новата банка за развитие“(НБР) на БРИКС, се състоя в ЕКСПО-парка в китайския пристанищен град Шанхай. По този начин беше сложен официалното начало на този проект, съобщи руската информационна агенция ТАСС.\r\n„Ръководството на Китай отделя голямо внимание на създаването и развитието на Новата банка за развитие“, заяви министърът на финансите на Китай Сяо Цзе, който присъства на церемонията. Той отбеляза, че НБР е достигнала до значителни резултати в своята работа, през последните две години.\r\nРешението за създаването на НБР на БРИКС беше взето през 2013 година,от лидерите на страните по време на 5-ата среща на върха на организацията, проведена в Дърбан. През 2014 година, на срещата на върха на БРИКС във Форталеза, Бразилия, беше подписано споразумението за Новата банка за развитие, а официалното начало на работата на НБР, беше дадено на инаугурационно заседание на Съвета на управляващите банката на 7 юли 2015 година в Москва. Банката ще бъде капитализирана със 100 милиарда долара.\r\nОсновната задача на Новата банка за развитие ще бъде да финансира инфраструктурни проекти и проекти за устойчиво развитие в страните от БРИКС и развиващите се страни. През 2016 година НБР одобри седем проекта, с обща стойност повече от 1,5 милиарда долара. През 2017-а бяха одобрени още четири проекта за 1,4 милиарда долара.\r\nПревод и редакция:", "date": "2017.09.02", "title": "ТАСС: Започна строителството на Новата банка за разитие на БРИКС в Шанхай"}
{"url": "http://www.focus-news.net/news/2017/09/02/2431659/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще бъде слънчево, но в следобедните часове над планинските райони от Западна България ще има временни увеличения на облачността. Вятърът ще се ориентира от юг-югоизток. Максимални температури между между 31° и 36°, в София около 32°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\n66-ТА МЕЖДУНАРОДНА КОЛОЕЗДАЧНА ОБИКОЛКА НА БЪЛГАРИЯ:\r\nОт 3-ти до 9-ти септември ще се проведе 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Маршрутът на обиколката, преминава по участъци от републиканската пътна мрежа: \r\n- 03.09.2017 г:\r\nОфициален старт – 12:30 ч. пред Паметника на Незнайния воин в София.\r\nМаршрутът на Първия етап/Север е от София до Троян.\r\nПреминава в София по ул. „Дунав“ – „Московска“ – бул. „Мадрид“ – бул. „Ботевградско шосе“, продължава по път I-6 София - Кърнаре и по път II-35 Кърнаре - Троян. Финалът е в 17 ч. в Троян.\r\n- 04.09.2017 г:\r\nНачалото на Втория етап/Север е в 10 ч. на пл. „Възраждане“ в Троян. Преминава по път II-35 Троян – Плевен. Финалът е пред община Плевен в 12 ч.\r\nНачалото на Третия етап/Север е в 16 ч. пред община Плевен. Маршрутът е по път I-3 Плевен – Българене, път III-3002 Българене – Ореш и път II-52 Ореш – Свищов. Финалът е пред община Свищов в 18 ч.\r\n- 05.09.2017 г:\r\nНачалото на Четвъртия етап/Север е в 15 ч. на бул. „Цар Освободител“ в Свищов. Маршрутът на етапа е от Свищов до Елена. Преминава се по път III-405 Свищов - Царевец, продължава по път III-407 Царевец – Полски Тръмбеш, път I-5 Полски Тръмбеш – Поликраище, път II-53 Поликраище - Горна Оряховица – Лясковец – Мерданя – Разпоповци и по път III-551 Разпоповци - Елена. Финалът е на площад „Христо Ботев“ в гр. Елена в 18 ч.\r\n- 06.09.2017 г.: почивен ден на колоездачната обиколка.\r\n- 07.09.2017 г.:\r\nНачалото на Първия етап/Юг е в 11:30 ч. пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 /Твърдишки проход/ – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18 ч. в Ивайловград.\r\n- 08.09.2017 г.:\r\nНачалото на Втория етап/Юг е в 14 ч. в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18 ч. пред община Стара Загора.\r\n- 09.09.2017 г.:\r\nНачалото на Третия етап/Юг е в 10,30 ч. пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив /път III-565/, продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13 ч.\r\nСъстояние на автомагистралите:\r\nАМ „Тракия“: няма.\r\nАМ „Хемус“: област София:\r\nОграничено движението по АМ Хемус при Витиня от км 31+960 до км 37+720, поради частични ремонтни дейности в дясното платно /посока Варна/. Движението се осъществява двупосочно в лявото платно /посока София/ от км 31+960 до км 33+850. От км 33+850 до км до км 36+750 движението се осъществява нормално и в двете посоки; от км 36+750 до км 37+720 движението отново се осъществява двупосочно в лявото платно посока София. Срок до 04.09. 2017 г.\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\"  в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено е движението на МПС над 12 т. по АМ \"Хемус\" в посока Варна от км 30+260 до км 47+060, поради ремонтни дейности по виадуктите при км 33+600, км 35+760 и км 37+520. Обходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок от 04.09.2017 г. до 30.09. 2017 г.\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по видукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г; \r\nобласт Варна: от км 407+000 до км 425+500 – ръчно и машинно косене. Срок до 02.09.2017 г.; от км 393+000 до км 425+500 – ръчно и машинно косене. Срок до 02.09.2017г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се спира трафика за всички превозни средства, преминаващи в двете посоки на движение на 04.09.2017 г. от 13.00 часа до 15.00 часа, на 07.09.2017 г. от 13.00 часа до 15.00 часа и на 08.09.2017 г. от 09.00 часа до 11.00 часа.;\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 04.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Варна-Девня от км 186+012 до км 198+000 – рязане на храсти. Движение с повишено внимание. Срок до 04.09.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 – движение с повишено внимание, поради изсичане на храсти и ръчно косене по банкети. Срок до 05.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г. област Русе: Русе-Велико Търново от км 23+000 до км 26+000 – ремонтни дейности по асфалтовата настилка. Срок до 02.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.; в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2702 Вълчи дол-Щипско-Суворово от км 24+340 до км 25+520 – ремонтни дейности на асфалтовата настилка. Срок до 02.09.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-609 Царева ливада-Денчевци oт км 58+747 до км 62+921 – направа на тънък изкоп под еластична ограда. Срок до 08.09.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.09.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.09.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.09.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 08.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 02.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nПът ІІ-53 Елена-Сливен-Ямбол от км 78+113 до км 87+113 – ограничено движение за всички МПС, поради провеждането на 37-то Рали Сливен от 09:12 ч. до 17:32 ч. на 02.09.2017 г.;\r\nОбходен маршрут: Бяла-Новачево-Жълт бряг-Чумерна-Шивачево-Твърдица-Елена и обратно.;\r\nПът ІІІ-484 Котел-Кипилово от км 10+005 до км 21+925 – ограничено движение за всички МПС, поради провеждането на 37-то Рали Сливен от 8:38 ч. до 16:58 ч. на 02.09.2017 г.\r\nОбходен маршрут: Кипилово-общински път м. Зеленич-Котел и обратно.;\r\nПът ІІІ-488 Градец-Ичера-Сливен от км 11+920 до км 30+000 – ограничено движение за всички МПС, поради провеждането на 37-то Рали Сливен от 7:30 ч. до 15:50 ч. на 02.09.17 г. и от км 19+766 до км 30+000 от 7:30 ч. до 14:37 ч. на 03. 09.2017 г.\r\nОбходен маршрут: Градец-Мокрен- п.кр. Петолъчката-Сливен и обратно.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 08.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 0+000 до км 36+100 – частични ремонтни дейности на асфалтовата настилката. Срок до 05.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.02", "title": "Актуална пътна обстановка"}
{"url": "http://www.focus-news.net/news/2017/09/02/2431660/predstoyashti-sabitiya-v-strana-za-2-septemvri-agentsiya-fokus.html", "text": "*** \r\nВ 11.00 часа в Етнографски музей на открито „Етър“ – Габрово председателят на Народното събрание Димитър Главчев ще открие 15-ото издание на Международния панаир на традиционните занаяти.\r\n*** \r\nОт 20.00 часа на пл. „България“ председателят на Народното събрание Димитър Главчев ще участва в тържественото отбелязване на 70-годишнината на Димитровград.\r\n*** \r\nВ 12.00 часа в местността Смолянски езера министърът на земеделието, храните и горите Румен Порожанов ще открие Второ национално изложение на родопските породи овце.\r\n*** \r\nОт 10.30 часа в парк-музей „Врана“ ще бъдат освободени 12 зеленоглави патици и 4 керкенеза.\r\n*** \r\nОт 11.00 часа в централата на БСП ще се проведе заседание на Националния съвет на партията. \r\n*** \r\nОт 12.30 часа на Централните софийски гробища ще се състои поклонение пред тленните останки на бившият секретар на МВР и експерт по сигурността о.р. полк. Иван Бояджиев.\r\n*** \r\nОт 16.00 до 18.00 часа в книжарница „Greenwich Book Center” ще се състои публично четене на драмата „Сватбата“ от Станислав Виспянски.\r\n*** \r\nОт 09.00 часа в „Гранд Хотел Варна“ под наслов „Десет успешни” ще се проведе десетото юбилейно издание на Летния университет на МГЕРБ. Двудневният форум ще бъде официално открит от председателя на парламентарната група на ГЕРБ и зам.-председател на партията Цветан Цветанов.\r\n*** \r\nОт 20.00 часа в СОК – Камчия ще бъде открит 12-ият летен лагер „Академия за доброволци“, организиран от Българският младежки Червен кръст. Лагерът ще продължи до 9 септември. \r\n*** \r\nОт 21.00 часа кметът на Община Видин Огнян Ценков ще закрие Видинския панаир 2017. \r\n*** \r\nОт 09.30 часа със спортни и музикални мероприятия продължава програмата на Общината по повод 43 години от обявяването на Вълчи дол за град. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. От 19.00 часа с концерт ще започне вечерната програма във Вълчи дол. \r\n*** \r\nНа площад „Тракия“ ще се състои 6-ти Международен фестивал „Кулинарното наследство на Тракия”. От 10.00 часа стартират майсторите занаятчии, които ще представят местни занаяти, носии, шевици. В 16.00 часа ще се състои кулминацията на международния фестивал с участието на гости от Франция, Гърция, Турция. От 20.00 часа ще се проведе церемония по награждаване. \r\n***\r\nОт 10.00 часа около крайречната алея на река Марица в район „Северен“ ще започне кампания по облагородяване на пространството. Тя ще продължи и на 3-ти септември. \r\n*** \r\nОт 09.30 часа в кметството на с. Екзарх Йосиф, община Борово, ще заседава съвместната българо-румънска земеделска работна група. Членовете на работната група ще вземат участие в традиционния Празник на ябълката, който се провежда ежегодно.\r\n*** \r\nОт 18.30 часа в село Арнаути ще се проведе празник на житената питка.", "date": "2017.09.02", "title": "Предстоящи събития в страна за 2 септември (Агенция „Фокус”)"}
{"url": "http://www.focus-news.net/news/2017/09/02/2431661/deutsche-wellerusiya-martin-shults-obvini-rusiya-v-narushenie-na-mezhdunarodnoto-pravo.html", "text": "Кандидатът за федерален Канцлер от Германската социал-демократическа партия (ГСДП) Мартин Шулц подложи на рязка критика Москва. Той счита, че руските власти провеждат агресивна външна политика, а анексирането на Крим и действата на Кремъл в Украйна са груби нарушения на международното право, предаде рускоезичната версия на германската Deutsche Welle.\r\n„Правителството на Владимир Путин провежда експанзивна и отчасти, много агресивна, външна политика“, заяви той в интервю за вестник Bild. Освен това, според него, някои от действията на Русия в Сирия са „абсолютно неприемливи“.\r\nКандидатът за Канцлер на Германия обвини Русия в „груби нарушения на международното право в Украйна и с анексирането на Крим“. Според думите му, това е извършено от страна, която има право на вето в Съвета за сигурност на ООН и на която лежи особена отговорност да се грижи за осигуряването на световния мир.\r\nМартин Шулц се затрудни да отговори на въпрос на водещия, колко още ще продължи окупацията на Крим. Според него, тази ситуация може да бъде решена само на масата за преговори, тъй като „руснаците са поставили другите пред свършен факт и ще настояват на това“.Шулц за диалога с Москва\r\nШулц, както той сам признава, не е привърженик на идеята за изолация на Русия и иска да бъде воден диалог с Москва. Той смята, че не е правилно да се залага само на „гонка за въоражаване“, към което се стреми президента на САЩ Доналд Тръмп и, най-вероятно, президента Владимир Путин би бил готов за това. Според думите на Шулц, в случай на победа на изборите, той вижда като една от първите си задачи, да опита да изработи, може би в рамките на Организацията за сигурност и сътрудничество на Европа(ОССЕ), единна позиция на четирите европейски участника в Г-7 – Франция, Германия, Великобритания и Италия. Това би било нужно, за да бъдат сложени на масата за преговори атомните свръхдържави – Русия и САЩ.\r\nПревод и редакция:", "date": "2017.09.02", "title": "Deutsche Welle(Русия): Мартин Шулц обвини Русия в нарушение на международното право"}
{"url": "http://www.focus-news.net/news/2017/09/02/2431662/nimh-dnes-shte-bade-slanchevo-maksimalnite-temperaturi-shte-sa-mezhdu-31-i-36-v-sofiya-okolo-32.html", "text": "Днес отново ще бъде предимно слънчево. В следобедните часове над планинските райони от Западна България ще има временни увеличения на облачността, но ще се задържи почти без валеж. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Ще духа слаб вятър от юг-югоизток. Максималните температури ще са между 31° и 36°, в София около 32°. Атмосферното налягане ще бъде по-ниско от средното за септември и през деня ще продължи да се понижава.  \r\nНад Черноморието ще бъде слънчево. Ще духа до умерен юг-югоизточен вятър. Максималните температури ще са между 26° и 29°. Температурата на морската вода е 23-25°. Вълнението на морето ще бъде 2-3 бала.  \r\nНад планините ще бъде слънчево. След обяд над масивите от Западна България ще се развива предимно купеста облачност и само на изолирани места краткотрайно ще превали. Ще духа до умерен северозападен вятър, който през деня ще се ориентира от югозапад и ще започне да се усилва. Топло с максимална температура на височина 1200 метра – около 25°, на 2000 метра – около 19°.", "date": "2017.09.02", "title": "НИМХ: Днес ще бъде слънчево, максималните температури ще са между 31° и 36°, в София около 32°"}
{"url": "http://www.focus-news.net/news/2017/09/02/2431663/predsedatelyat-na-narodnoto-sabranie-dimitar-glavchev-shte-otkrie-15-oto-izdanie-na-mezhdunarodniya-panair-na-traditsionnite-zanayati-v-emo-etar-gabrovo.html", "text": "Председателят на Народното събрание Димитър Главчев ще открие днес, в 11.00 часа, 15-ото издание на Международния панаир на традиционните занаяти в Етнографски музей на открито „Етър“ – Габрово. Това съобщиха от пресцентъра на Народното събрание. Форумът е организиран от Министерството на културата, Община Габрово и Архитектурно-етнографски комплекс „Етър”. Международният панаир на занаятите се провежда под почетния патронаж на председателя на Народното събрание. В тазгодишното издание над 130 участници от цял свят ще се включат в Международното изложение-базар на традиционни занаяти. В изложението ще участват майстори от България, Република Южна Африка, Судан, Хърватия, Сърбия, Русия, Румъния и др.", "date": "2017.09.02", "title": "Председателят на Народното събрание Димитър Главчев ще открие 15-ото издание на Международния панаир на традиционните занаяти в ЕМО „Етър” – Габрово"}
{"url": "http://www.focus-news.net/news/2017/09/02/2431664/natsionalniyat-savet-na-bsp-shte-provede-zasedanie-na-koeto-shte-bade-razgledan-antikoruptsionniyat-zakon-na-partiyata.html", "text": "Националният съвет на БСП ще проведе заседание, на което ще бъде разгледан Антикорупционният закон на партията. Заседанието ще започне в 11.00 часа в зала „Александър Лилов” в централата на партията на ул. „Позитано” №20. Освен законопроекта за Антикорупционен закон, дневният ред на Пленума включва още точки за  приоритетите в работата на ПГ \"БСП за България\" и Националния съвет на БСП в новия политически сезон и утвърждаване на кандидати за кметове на партията на предстоящите частични местни избори във Вълчи дол и Трън. Агенция „Фокус“ припомня:  \r\nОще на 20 юли след срещата си с държавния глава Румен Радев лидерът на БСП Корнелия Нинова обяви, че БСП ще предложи собствена концепция за борба с корупцията през септември. Голяма част от идеите за антикорупционното законодателство, подготвено от партията, Нинова представи на Националния събор на левицата „Бузлуджа 2017\", който се проведе на 29 юли. На 14 август БСП представи за обществено обсъждане своя проект на Закон за специална агенция „Антикорупция“. На 24 август БСП започна поредица от срещи с професионалните гилдии по проекта за Антикорупционния си закон. От партията осъществиха срещи с представители на Съюза на съдиите в България и с Висшия административен съд. Лидерът на БСП Корнелия Нинова разговаря с главния прокурор Сотир Цацаров, а финалната дискусия по законопроекта бе с държавния глава Румен Радев. Със законопроекта на БСП се уреждат мерки за противодействие на корупционни прояви на лица, заемащи висши публични длъжности и мерки за превенция на корупцията. Основната цел на законопроекта е създаването на ефективен орган за борба с корупцията. Съгласно проекта на БСП в органа за борба са корупцията трябва да се концентрират анализаторски, оперативен и разследващ потенциал. БСП предлага звеното от Сметната палата, свързано с дейността по Закона за публичност на имуществото на лица, заемащи висши държавни и други длъжности, и специализираната дирекция от Държавна агенция „Национална сигурност“, свързана с противодействие на корупционни прояви сред лицата, заемащи висши държавни длъжности да се слеят по качествено нов начин и при пълна хармония, координация и ефективно взаимодействие между тях в една нова Специална агенция „Антикорупция”. В проектозакона на БСП се предлага председателят на Агенцията да се назначава с указ на президента на републиката за срок от пет години, с възможност само за едно последователно подновяване. Предлага се председателят да бъде подпомаган от трима заместници, които да се избират с квалифицирано мнозинство от две трети от Народното събрание. \r\nДеница КИТАНОВА", "date": "2017.09.02", "title": "Националният съвет на БСП ще проведе заседание, на което ще бъде разгледан Антикорупционният закон на партията"}
{"url": "http://www.focus-news.net/news/2017/09/02/2431665/xinhua-izvanrednoto-polozhenie-v-teksas-e-udalzheno.html", "text": "Извънредното в американския щат Тексас е удължено до две седмици. Това предава Xinhua, като се позовава на информация от местни официални лица.\r\nТова позволява на властите да въвеждат вечерен час, забраняват пътувания в части от страната или затварят пътища за да се гарантира безопасността на гражданите.\r\nПо-рано властите се ограничиха само с въвеждането на полицейски час, но сега ще бъдат предприети по-сериозни мерки\r\nВъпросът със заплащането на работниците, които не са могли да стигнат до работата си заради природното бедствие също се разглежда.Цанко Цолов", "date": "2017.09.02", "title": "Xinhua: Извънредното положение в Тексас е удължено"}
{"url": "http://www.focus-news.net/news/2017/09/02/2431666/predsedatelyat-na-narodnoto-sabranie-dimitar-glavchev-shte-uchastva-v-tarzhestvenoto-otbelyazvane-na-70-godishninata-na-dimitrovgrad.html", "text": "Председателят на Народното събрание Димитър Главчев ще участва в тържественото отбелязване на 70-годишнината на Димитровград, съобщиха от пресцентъра на Народното събрание. Честването ще бъде от 20.00 часа днес на пл. „България“. Председателят на парламента ще приветства жителите и гостите на града.", "date": "2017.09.02", "title": "Председателят на Народното събрание Димитър Главчев ще участва в тържественото отбелязване на 70-годишнината на Димитровград"}
{"url": "http://www.focus-news.net/news/2017/09/02/2431667/gabrovo-zapochva-maystorskata-nadprevara-po-ikonopis-kato-chast-ot-15-iya-mezhdunaroden-panair-na-traditsionnite-zanayati-v-etnografski-muzey-na-otkrito-etar.html", "text": "Започва Майсторската надпревара по „Иконопис” като част от 15-ия Международен панаир на традиционните занаяти в Етнографски музей на открито „Етър”. Това съобщиха от пресцентъра на Етнографски музей на открито „Етър”. Надпреварата е едно от най-важните събития по време на Международния панаир на традиционните занаяти, който се провежда в Етнографски музей на открито „Етър” от днес до 6 септември. Тя е „облог”, заради който най-добрите майстори от даден занаят „мерят сили” в продължение на няколко дни. Културната институция е единственото място в страната, където днес се пресъздава Майсторска надпревара. Традицията датира от 1981 г., когато се отбелязват 1300 години от създаването на българската държава. \r\nМеждународната майсторска надпревара през 2017 година е по „Иконопис”. Този занаят е представен за първи път в историята на състезанието. Участниците - зографи от България, Русия, Украйна, Румъния и Албания, популяризират традиционните иконографски школи, характерните за тях техники, сюжети и материали. Победителят в Надпреварата получава Голямата награда „Сребърна хлопка” и правото на самостоятелна изложба в ЕМО „Етър”. \r\nЗа първи път в рамките на Панаира през 2017 г. се провежда Младежка секция, в която участват ученици от Националната художествена гимназия „Димитър Добрович” в Сливен, Националната художествена гимназия „Цанко Лавренов” в Пловдив и Националната гимназия по приложни изкуства „Тревненка школа”. От 3 до 5 септември те ще имат възможността да представят своето творчество пред зографите, участници в Майсторската надпревара. \r\nИконографията по българските земи се заражда след приемането на християнството през IX век и нейното развитие преминава през различни етапи. По време на Възраждането се оформят три иконописни школи - Дебърска, Банска (Разложка) и Тревненска. \r\nВ Габровския край иконографията е повлияна от Трeвненската школа, тъй като е най-близо по географки признак. Основният материал, върху който се рисуват иконите е дърво. В наши дни при избора на сюжети – библейски сцени и образи, традицията се съчетава с авторското виждане, въвеждат се нови елементи във вече познатите иконописни образци от старите еремии.   \r\nМайсторската надпревара се провеждат в дните на Международния панаир на традиционните занаяти, но има своя самостоятелна структура и регламент: \r\nИзработване на копие на задължителен традиционен предмет, който е представен в оригинал и е избран от журито на състезанието. Изработване на втори предмет с характерна форма и украса от съответния регион, от който е даден участник. \r\nСложността и на двата предмета, които се изработват в състезателните дни, са съобразени с времетраенето на състезанието. \r\nНачалото на Майсторската надпревара по „Иконопис” ще бъде дадено днес, от 12.30 часа, на Откритата сцена в ЕМО „Етър”. Зографите ще рисуват на втория етаж в къщата с Шарланджийска работилница.", "date": "2017.09.02", "title": "Габрово: Започва Майсторската надпревара по „Иконопис” като част от 15-ия Международен панаир на традиционните занаяти в Етнографски музей на открито „Етър”"}
{"url": "http://www.focus-news.net/news/2017/09/02/2431668/vladimir-putin-pregovorite-sa-edinstveniya-nachin-za-reshavane-na-krizata-okolo-severna-koreya.html", "text": "Руският президент Владимир Путин заяви, че преговорите са единствения начин за решаване на кризата около Северна Корея, пише Irish Independent , като цитира изказване, публикувано на официалната интернет страница на Кремъл. \r\n„Важно е да разрешим проблемите на региона чрез директен диалог, включващ всички страни, без да има предварителни условия (за такива преговори)“, се казва в съобщението. „Провокациите, натискът и войствената и обидна реторика са пътя за никъде“, смята руският държавен глава.Цанко Цолов", "date": "2017.09.02", "title": "Владимир Путин: Преговорите са единствения начин за решаване на кризата около Северна Корея"}
{"url": "http://www.focus-news.net/news/2017/09/02/2431669/gd-granichna-politsiya-kolona-ot-tovarni-avtomobili-s-dalzhina-3-km-se-e-obrazuvala-na-gkpp-dunav-most-2-na-izhod-ot-stranata.html", "text": "На българо-румънската граница трафикът е интензивен на изход. Колона от товарни автомобили с дължина 3 км се е образувала на ГКПП \"Дунав мост 2\", на изход от страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-турската граница трафикът е нормален на всички ГКПП.", "date": "2017.09.02", "title": "ГД \"Гранична полиция\": Колона от товарни автомобили с дължина 3 км се е образувала на ГКПП \"Дунав мост 2\", на изход от страната"}
{"url": "http://www.focus-news.net/news/2017/09/02/2431670/haskovo-grandiozen-kontsert-shte-se-sastoi-v-dimitrovgrad-vav-vrazka-s-chestvaniyata-na-70-godini-ot-sazdavaneto-mu.html", "text": "Продължават проявите в Димитровград във връзка с честванията на 70-годишнината на града. Това съобщиха от пресцентъра на Община Димитровград. По традиция празничната програма е разгърната в рамките на една седмица, като днес се очаква кулминацията на празничните събития, започнали от 26 август. Концерти, спортни и културни прояви, изложби, лятно кино, футболен мач на асовете от звездната `94, демонстративен мач по тенис, откриване на ретро-апартамент от времето на соца, каскади и много други забавления съпътстваха празничната програма в Димитровград през изминалите дни. \r\nВасил Найденов е звездата днес, когато Димитровград ще чества 70 години от своето създаване. Изпълнителят на едни от най-големите български хитове ще зарадва публиката с грандиозен концерт от сцената на пл. \"България\".\r\nДнешният ден е изпълнен със забавни игри и състезания, каскади с мотоциклети и АТВ-та, а купона ще завърши подобаващо с рок-концерт под наслова \"Rock the Night\" на популярни и местни рок легенди. \r\nНеделният ден обещава разнообразни събития и прояви, когато 10.30 часа за децата е планиран Детски панаир, с множество работилници и атракциони. По същото време ще бъде отворен ретро-апартамента, който пресъздава духа на времето от първите години на града, като събитието е наречено атрактивно \"#70yearsdimitrovgrad\". Там родителите, бабите и дядовците ще могат да покажат на децата какъв е бил живота им преди повече от петдесет години. В неделната вечер, насред прохладата на парка пред библиотеката, ще може да се гледа култовият български филм \"Оркестър без име\". Специално за среща с гражданите идват две от най-големите имена във филма и любимци на няколко поколения българи -  Катерина Евро и Георги Мамалев. Срещата с тях е планирана в лятната читалня на библиотеката, непосредствено преди прожекцията на филма, наречена \"Един разговор за любов и още нещо\". Същата вечер започва и програмата на сцената в парк. \"Марица\", на която представители на клубовете от третата възраст и на най-изявените читалища в общината ще покажат своя талант. \r\nИзложба на Почетните граждани на Димитровград представя Историческият музей по повод празника на града. Своя изложба представя и бившият министър на културата Вежди Рашидов, който е почитен гражданин на Димитровград. Други двама почетни граждани, Братя Паневи също показват свои творби, посветени на 70 години от създаването на Димитровград. Дом-музей \"Пеньо Пенев\" реализира нов проект, който ще запознава посетителите на музея със стиховете на поета в плавен преход от външната среда към сърцевината му под надслов \"Добро утро, хора! Добро утро, град!\" Градът и Поетът\".", "date": "2017.09.02", "title": "Хасково: Грандиозен концерт ще се състои в Димитровград във връзка с честванията на 70 години от създаването му"}
{"url": "http://www.focus-news.net/news/2017/09/02/2431671/denyat-2-septemvri-v-balgarskata-istoriya.html", "text": "През 1877 г. Военният съвет, свикан от Главната квартира на руската армия в с. Пордим, Плевенско, приема плана за Третата атака на Плевен. В с. Пордим пристига и румънският княз Карол. Днес е празник на Димитровград: На 2 септември 1947 г. с постановление на Министерския съвет селата Раковски и Марийно, Хасковска околия и Черноконево, Чирпанска околия, се обединяват в едно селище, което се провъзгласява за град - Димитровград. Навършват се 45 години от производството на първия български бензин и дестилация на нефт АД-1 в Нефтохимическия комбинат в Бургас (1963). На 2 септември са родени: юристът Димитър Греков, първият български министър на правосъдието и по-късно – министър-председател и актрисата Таня Масалитинова. На тази дата умират: революционерът и писател Захари Стоянов и Георги Георгиев-Гец – български драматичен и филмов актьор.\r\n2008 г.\r\nПрезидентът на Република България връчва орден „Св. св. Кирил и Методий“, огърлие на Георги Русев за „за особено значимите му заслуги за развитието на културата и изкуството“.\r\n2005 г.\r\nПрезидентът на Република България връчва орден „Стара планина“ втора степен на Маргарет Хенеси извънреден и пълномощен посланик на Ирландия в Република България за „за изключително големите ѝ заслуги за укрепването и развитието на българо-ирландските отношения и по повод окончателното ѝ отпътуване от страната“\r\n1999 г.\r\nПравителството взема решение да публикува доклада на МВФ за България. Той съдържа препоръки по отношение на прозрачността на бюджета и на кредитния пазар, иска се повече информация за състоянието на банките.\r\nМеждународният валутен фонд е международна агенция, основана на конференцията в Бретън Уудс през 1945 г. Седалището на организацията е във Вашингтон. В нея членуват 184 страни. Фондът осигурява валутни запаси, злато и специални права на тираж за стабилизиране на националните валутни курсове. В капитала на МВФ най-големи са вноските на САЩ, Великобритания, Германия, Франция и Япония, които имат ръководно положение. България членува в организацията – от 1990 г.\r\n1996 г.\r\nВърховният съд отхвърля кандидатурата на Георги Пирински като кандидат за президент във връзка с гражданството му.\r\n1994 г.\r\nПроф. Любен Беров подава оставката на правителството си.\r\n1991 г.\r\nБЗНС \"Никола Петков\" напуска СДС и заявява, че ще участва в изборите самостоятелно.\r\n1954 г.\r\nВ периода 23 август - 2 септември се провежда съдебен процес срещу о. з. ген. Иван Вълков и група от 10 бивши офицери от Министерството на войната, натоварени през 1923-1925 г. с \"разузнаване и париране действията на БКП и БЗНС\". Пред съда те отговарят за убийствата на земеделци, комунисти и безпартийни в този период. Върховният съд осъжда Иван Вълков и още шест души на смърт, а четирима - на 15 г. затвор. След обжалване Президиумът на Народното събрание заменя смъртните присъди с 20 г. затвор, макар че оценява решението на Върховния съд като справедливо и правилно.\r\nИван Вълков Вълков е политически и военен деец, ген.-лейтенант. Роден е в гр. Казанлък на 19 януари 1875 г. Завършва Военното училище в София, след това продължава образованието си в Артилерийската и Генералщабната академия в Санкт Петербург. Взема участие в Балканската война 1912–1913 г. и в Първата световна война 1914–1918 г. Той е сред инициаторите за създаването на Военния съюз (1919 г.). Като един от неговите ръководители Иван Вълков взема активно участие в подготовката и осъществяването на държавния преврат на 9 юни 1923 г. Заема поста военен министър в правителството на проф. Ал. Цанков (1923–1926 г.) и в началото на управлението на А. Ляпчев (до 1929 г.). Като такъв организира разгрома на Юнското и Септемврийското въстание през 1923 г. и репресиите след априлския атентат през 1925 г. От 1929 г. до 1934 г. е пълномощен министър в Рим, с което приключва активната си политическа дейност. През 1954 г. е осъден на смърт, но поради напредналата му възраст присъдата му е заменена с доживотна. Иван Вълков Вълков умира през 1962 г.\r\n1947 г.\r\nС постановление на Министерски съвет е основан Димитровград като се свързват селата Раковски и Марийно, Хасковска околия и Черноконево, Чирпанска околия.\r\n1944 г.\r\nНазначено е правителство на Константин Муравиев (БЗНС “Врабча 1”). Правителството включва в състава си: по трима министри от БЗНС “Врабча 1”, от Демократическата партия и от Народната партия; три кресла са оставени за ОФ, който не ги заема; за пръв път са назначени министри без портфейл: Никола Мушанов, Димитър Гичев и Атанас Буров.\r\nКонстантин Владов Муравиев е политически и държавен деец, журналист. Роден на 21 февруари 1893 г. в Пазарджик. Завършва Военното училище в София. Под влияние на Александър Стамболийски влиза в редовете на Българския земеделски народен съюз (1918 г.) и става един от близките му сподвижници и сътрудници. От януари до октомври 1919 г. е негов частен секретар и в това си качество го придружава на Парижката мирна конференция 1919-1920 г. След образуването на коалиционния кабинет на БЗНС е назначен за началник на Обществената безопасност, на който пост остава до началото на 1920 г. След това известно време работи на дипломатическия фронт и се занимава на журналистическа дейност. От 12 март до 9 юни 1923 г. е военен министър. След държавния преврат на 9 юни 1923 г. е задържан и хвърлен в затвора. Освободен през 1926 г., Муравиев продължава дейността си като земеделски функционер. През 1927 г. става редактор на в. \"Земеделско знаме\", орган на БЗНС \"Врабча 1\". След образуването на правителството на Народния блок през 1931 г. е отначало (29 юни 1931 г. - 31 декември 1932 г.) министър на народното просвещение, а след това (31 декември 193 г. - 19 май 1934 г.) министър на земеделието и държавните имоти. След държавния преврат на 19 май 1934 г. преминава към полулегална дейност, без да изпъква особено на политическата сцена. Печели доверието на монархическия институт в лицето на Регентския съвет и в навечерието на септември 1944 г. е назначен за министър-председател. Кабинетът му съществува само няколко дни - от 2 до 8 септември 1944 г. През това кратко време той успява да наложи оставката на проф. Богдан Филов от Регентския съвет, да забрани някои от казионните организации и да обяви война на хитлеристка Германия. Обявената му война от правителството на СССР на 5 септември 1944 г. сериозно разколебава неговите позиции и на 8 срещу 9 септември е свален. След станалата правителствена промяна Муравиев е задържан и осъден от Народния съд на доживотен затвор. По-късно присъдата му е смекчена и в средата на 50-те години е пуснат на свобода. Автор е на спомени: \"Събития и личности\", които излизат от печат в началото на 90-те години на XX в. Константин Владов Муравиев умира на 31 януари 1965 г.\r\n1928 г.\r\nИзлиза първи брой на в. \"Пладне\", около който се оформя политическия кръг в БЗНС “Врабча 1”. Начело са д-р Георги М. Димитров, инж. Георги Вълков и д-р Асен Павлов.\r\nБългарски земеделски народен съюз \"Врабча 1\" е масова организация на земеделски труженици, която има ръководно участие в селското движение, образувана в края на 1926 г. Член е на Международното аграрно бюро (МАБ), известно още като Зелен Интернационал. В политическата си платформа съюзът прокламира народовластническия принцип и аграрен трудовокооперативен строй, основан на частната трудова собственост и ограничаващ господството на едрата буржоазия. В БЗНС \"Врабча 1\" се открояват три крила: умерено, дясно и ляво. Между тях съществуват политически и тактически различия. Първоначално съюзът отстоява тезата за самостоятелна борба, но след това приема сътрудничеството с буржоазните опозиционни партии. През 1930 г. в него членуват над 60 000 души в 1 800 дружби, а през 1932 г. съставът му нараства на 103 000 души. Изгражда младежка организация и академичен съюз. Остава в опозиция на сговористкото управление (1923–1931 г.). Заедно с Демократическата, Националлибералната, Радикалната партия и БЗНС \"Стара Загора\" образуват Народния блок. След изборната победа през юни 1931 г. взема участие в блоковия кабинет. Провежданата от Народния блок политика предизвиква недоволство сред по-голямата част от селското население и довежда до отлив на членска маса от редовете на БЗНС \"Врабча 1\". През март 1932 г. се стига до разцепление в организацията. Създава се самостоятелна политическа организация БЗНС \"Александър Стамболийски\", а през октомври 1933 г. и нов съюз \"Врабча 1\". Най-левите сили в съюза преминават към Радикалната партия. БЗНС \"Врабча 1\" се обявява против държавния преврат на 19 май 1934 г. След забраната на политическите партии от правителството на К. Георгиев води полулегален начин на живот. През пролетта на 1936 г. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча 1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на Константин Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили. Печатни органи: в. \"Земеделско знаме\", в. \"Нива\", в. \"Врабча\", сп. \"Земледелска мисъл\".\r\n1877 г.\r\nВоенният съвет, свикан от Главната квартира на руската армия в с. Пордим, Плевенско, приема плана за Третата атака на Плевен. В с. Пордим пристига и румънският княз Карол.На тази дата са родени:\r\n1957 г.\r\nРоден е Георги Кирязов Рупчев – български поет, преводач. Завършва българска филология в СУ (1982 г.). Дебютира през 70-те год. във в-к \"Средношколско знаме\" и сп. \"Родна реч\". Публикува в първите самиздатски броеве на алманасите \"Мост\" и \"Глас\". Превежда: \"Песен на Песните\", текстове на \"Пинк Флойд\", Дж. Ленън, Т. С. Елиът, А. Ахматова, О. Манделщам. Съчинения: \"Уморени от чудото\" (1982 г.), \"Смяна на нощната стража\" (1987 г.), \"Смъртта на Тибалт\" (1989 г.), \"Силните на нощта\" (1991 г.).\r\n1922 г.\r\nРодена е Таня Николаева Масалитинова - българска драматична актриса, дъщеря на Н. О. Масалитинов. Учи живопис в Художествената академия (1941-1943 г.), завършва театралната школа към Народен театър (1945 г.) в София. През 1966-1967 г. специализира режисура в СССР, Полша и Чехословакия. От 1946 г. до пенсионирането си работи в Народен театър “Иван Вазов”. Роли: “Домът на Бернарда Албар”, “Три сестри”, “Егор Буличов и другите”, “Огненият мост”, “Бягство” и др. Поставя “Милият лъжец”, “Професия за ангели”, “Служебен роман”, “Мъж на чиния” и рециталите “В името на народа”, “Сто години самота”, “Люляци и палачинки” (2002 г.) и др. Участва в радио- и ТВ театър, в ТВ филм “Отрова в извора” (1978 г.). След пенсионирането си не прекъсва активна творческата си работа - играе в частния пътуващ театър “Перпетуум мобиле” заедно с колегите си Славка Славова и Георги Георгиев-Гец. През 2001 г. става почетен гражданин на София, а през 2002 г. е наградена с орден “Стара планина”, Първа степен.\r\n1896 г.\r\nРоден е Асен Христов Йорданов - български и американски летец и авиоконструктор. Завършва гимназиално образование в София. Конструира планер, с който лети за първи път в България (15 февруари 1912 г.). През 1912 г. учи в Пилотското училище в Етан, Франция. По време на Балканската война (1912-1913 г.) е авиомеханик, а по време на Първата световна война (1914-1918 г.) - летец пилот. През 1915 г. построява самолет с оригинална конструкция. От 1921 г. е в САЩ, където работи като летец конструктор, пилот изпитател, а по-късно - конструктор в известни американски авиационни заводи. Конструира самолет ДС-3, произвеждан в САЩ и СССР (бивш) по лиценз като ЛИ-2. Работи в областта на методиката на летене в сложни метеорологични условия и на радиоелектрониката. Един от създателите на гражданската авиация на САЩ. Автор на оригинални трудове (на английски) в областта на авиацията: \"Вашите крила\" (1938 г.), \"През облаците\" (1938 г.), \"Безопасност при полета\" (1941 г.), \"Авиационен речник\" (1942 г.) и др. Асен Христов Йорданов умира на 18 декември 1967 г. в Харисън, САЩ.\r\n1847 г.\r\nРоден е Димитър Г. Греков – български държавник. Завършва право във Франция. Участва в Учредителното народно събрание, което приема Търновската конституция. Министър на правосъдието в първия български кабинет (на Атанас Буров, 1879 г.), във втория (на митрополит Климент, 1879 г.), в седмия (на ген. Соболев, 1882 г.); след това е министър на външните работи в кабинета на Стамболов (1890-1894 г.). Сам съставя кабинет, ръководи Министерството на външните работи през 1899 г. Димитър Греков има принос за полагане основите на правосъдието в България. През 1886 г. той, заедно с К. Стоилов и К. Калчев, е натоварен от Великото Народно събрание да обиколи кабинетите на Великите сили по въпроса за избиране на княз на България. Тази депутация подготвя избора на княз Фердинанд. След смъртта на Ст. Стамболов Димитър Греков е провъзгласен за водач на стамболовистката партия. Умира на 25 април 1901 г. в София.На тази дата умират:\r\n1996 г.\r\nУмира Георги Георгиев-Гец – български драматичен и филмов актьор. Роден е на 4 декември 1926 г. в с. Разпоповци, Търновско. От 1953 г. до 1991 г. играе в Народен театър \"Иван Вазов\". В киното дебютира през 1951 г. във филма \"Утро над родината\". Гец е сред най-популярните и снимани актьори. Участва във филмите \"А бяхме млади\" (1961 г.), \"Най-дългата нощ\" (1967 г.), \"Войници на свободата\" (1977 г.), така и в приключенския жанр - \"Златният зъб\" (1962 г.), \"С пагоните на дявола\" (ТВ, 1967 г.), \"Няма нищо по-хубаво от лошото време\" (1971 г.), \"Игрек 17\" (1973 г.), \"Пътят към София\"(ТВ, 1978 г.), \"Един ден аванс\" (ТВ, 1987 г.). Характерна особеност за изкуството му е да запазва личното си присъствие и обаяние във всеки пресъздаден персонаж. Снима се още в: \"Под игото\" (1952 г.), \"Наша земя\" (1953 г.), \"Границата\" (1954 г.), \"Неспокоен път\" (1955 г.), \"Точка първа\" (1956 г.), \"Животът си тече тихо\" (1958 г.), \"Законът на морето\" (1958 г.), \"Първият урок\" (1960 г.), \"Нощта срещу 13\" (1961 г.), \"Пленено ято\" (1962 г.), \"Черната река\" (1964 г.), \"Грамофон и маслини за моите приятели\" (ТВ, 1965 г.), \"Между релсите\" (1966 г.), \"С дъх на бадеми\" (1967 г.), \"Привързаният балон\" (1967 г.), \"Прокурорът\" (1968 г.), \"Небето на Велека\" (1968 г.), \"Осмият\" (1969 г.), \"На всеки километър\" (1969 г.), \"Цитаделата отговори\" (1970 г.), \"Четиримата от вагона\" (ТВ, 1971 г.), \"Рожден ден\" (ТВ, 1971 г.), \"Татул\" (1972 г.), \"Последна проверка\" (ТВ, 1973 г.), \"Селянинът с колелото\" (1974 г.), \"Последният ерген\" (1974 г.), \"Зарево над Драва\" (1974 г.), \"Допълнение към ЗЗД\" (1976 г.), \"Матриархат\" (1977 г.), \"Сами сред вълци\" (ТВ, 1979 г.), \"Трите смъртни гряха\" (1979-1980 г.), \"Уони\" (1980 г.), \"Милост за живите\" (1981 г.), \"Най-тежкият грях \" (1982 г.), \"Равновесие\" (1983 г.), \"Откога те чакам\" (1984 г.), \"Стената\" (1984 г.), \"Мечтание съм аз …\" (ТВ, 1984 г.), \"Денят на владетелите\" (1986 г.), \"Те надделяха\" (1986 г.), \"Баща\" (1988 г.), \"Право на избор\" (1989 г.), \"Под игото\" (ТВ, 1991 г.), \"Кръговрат\" (ТВ, 1993 г.).\r\n1889 г.\r\nУмира Захари Стоянов (Джендо Стоянов Джедев) - български революционер, общественик и държавник, публицист и журналист. Роден е през 1850 г. в с. Медвен, Бургаско. Участва в организирането на Старозагорското въстание (1875 г.), включва се активно в подготовката на Априлското въстание (1876 г.) като апостол от IV революционен окръг, близък съратник на Г. Бенковски. Участва в събранието на Оборище, след обявяването на въстанието обикаля селата с Хвърковатата чета на Бенковски. На 19 май 1876 г. е арестуван край с. Терзийско, Ловешко, прехвърлян е в различни затвори; през септември въдворен в родното си село. От 1878 г. до 1881 г. работи като писар в Апелативния съд в Русе, член на Търновския окръжен съд, следовател в Русенския окръжен съд. Обявява се срещу преврата и политиката на Александър I Батенберг. Издава брошурата “Искендер бей”, след което е уволнен и принуден да напусне Княжество България. Установява се в Пловдив, където се изявява като общественик, журналист и писател. Организира първите тържества в памет на Христо Ботев и Хаджи Димитър. Един от идеолозите и организаторите на Съединението (1885 г.). Депутат е в IV Народно събрание (1886 г.), подпредседател (1887 г.) и председател (1888-1889 г.) на V Народно събрание. Книжовната си дейност започва с публицистика. Оставя огромно по обем и значение публицистично наследство. В Русе участва в издаването на в-к “Работник” (1881 г.). През 1885 г. издава самостоятелно в “Борба”. Един от редакторите на в-к “Свобода”, “Братство”, сътрудник на в-к “Народний глас”, “Независимост”, “Кукуригу” и др. Събира спомени, главно на живи участници в революционното движение, документи, проучва възрожденския печат. Натрупаният материал използва в книги “Васил Левски” (1883 г.), “Четите в България на Филип Тотя, Хаджи Димитра и Стефан Караджата (1867-1868 г.)” (1885 г.), “Черти от живота и списателската деятелност на Любен С. Каравелов” (1885 г.), “Христо Ботйов” (1888 г.) - пръв опит за биографичен роман в българската литература. Най-значително му произведение е монументалната епична творба “Записки по българските въстания”, в която са отразени подготовката, избухването и потушаването на Старозагорското и Априлското въстание. Стоянов събира и издава под своя редакция “Съчинения” на Любен Каравелов (8 т., 1886-1888 г.) и “Съчинения” на Христо Ботев (1888 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.02", "title": "Денят 2 септември в българската история"}
{"url": "http://www.focus-news.net/news/2017/09/02/2431672/hurriyet-turtsiya-shte-se-stremi-da-uvelichi-broya-na-chuzhdestrannite-turisti.html", "text": "Турция ще се стреми да увеличи броя на азиатските туристи до 50 млн. до 2023 г., пише Hurriyet, като се позовава на изказване, което министърът на културата и туризма е дал за вестника. \r\n„Въпреки пропагандата, която се води срещу Турция, около 6 млн. души са посетили Истанбул в първите шест месеца на 2017 г.“, се казва в интервюто. Целта на министерството е до 2023 г., когато се навършват 100 години от основаването на турската република, годишните приходи от туризъм да възлизат на 50 млрд. долара и общ брой от 50 млн. посетители. Цанко Цолов", "date": "2017.09.02", "title": "Hurriyet: Турция ще се стреми да увеличи броя на чуждестранните туристи"}
{"url": "http://www.focus-news.net/news/2017/09/02/2431673/mvr-patna-politsiya-predpriema-vsichki-neobhodimi-merki-za-organizatsiya-na-dvizhenieto-po-vreme-na-66-ata-mezhdunarodna-koloezdachna-obikolka-na-balgariya.html", "text": "\"Пътна полиция\" е предприела всички необходими мерки за обезпечаване на 66-ата Международна колоездачна обиколка на България. Това съобщиха от пресцентъра на МВР. Обиколката ще се проведе от днес до 9 септември, а официалният старт ще бъде даден на 3 септември, в 12.30 часа, на площад „Народно събрание“ в столицата. След това колоната ще се отправи към градовете Елин Пелин, Златица, Карлово, Сопот и Троян. \r\nВторият етап ще стартира на 4 септември от Троян, велосипедистите ще преминат през Ловеч и ще финишират в Плевен. Отново на 4 септември, в Плевен, ще бъде даден старт на третия етап, като колоната ще поеме към селата Обнова, Стежерово, Ореш и ще финишира в Свищов. \r\nНа 5 септември колоездачите ще се отправят от крайдунавския град за четвъртия етап, ще преминат през Горна Оряховица и ще финишират в Елена. В старопланинския град участниците ще прекарат деня за почивка - 6 септември. Оттам на 7 септември ще започне петият етап, а колоната ще поеме към село Кортен, Нова Загора, като финишът ще е в Ивайловград. На следващия ден, 8 септември, участниците стартират от Ивайловград, ще преминат през Харманли и ще завършат в Стара Загора. \r\nНачалото на последния - седми етап, ще бъде дадено в Стара Загора. Колоната ще премине през Чирпан и ще финишира в Пловдив. \r\nПериодът на провеждане на многоетапното състезание съвпада с летния туристически сезон и 6 септември – Денят на Съединението, което предполага засилен трафик по пътищата на страната. \r\nПътуващите трябва да имат предвид, че по маршрута на Международната колоездачна обиколка на България ще бъде въвеждана временна организация на движението. Пътищата, по които ще преминава колоната от велосипедисти, ще бъдат затваряни един час по-рано и движението на пътни превозни средства ще бъде забранен. \r\nЗа улеснение на хората, от днес „Пътна полиция“ ежедневно ще предоставя предварителна информация за маршрутите на колоездачната обиколка и за часовете, в които пътните участъци ще бъдат затворени.", "date": "2017.09.02", "title": "МВР: \"Пътна полиция\" предприема всички необходими мерки за организация на движението по време на 66-ата Международна колоездачна обиколка на България"}
{"url": "http://www.focus-news.net/news/2017/09/02/2431674/varna-za-12-ta-poredna-godina-balgarskiyat-mladezhki-cherven-krast-organizira-leten-lager-akademiya-za-dobrovoltsi-v-sok-kamchiya.html", "text": "За 12-та поредна година Българският младежки Червен кръст организира летен лагер „Академия за доброволци“, който ще протече в СОК – Камчия под мотото „Предизвикай себе си“ и ще има за цел да мотивира всички участници да демонстрират своите знания, и да надминат своите възможности. Това съобщиха от пресцентъра на БЧК. В най-мащабното обучително събитие ще вземат участието над 100 души от 10 държави, а лагерът ще се проведе в дните от днес до 9 септември. Доброволци и щатни специалисти от всички областни организации на БЧК в България ще бъдат обучени в различни модули за повишаване на техните умения в областта на: здравословното хранене и здравословния начин на живот, превенция на зависимости, превенция на сексуално-рисково поведение, социално-помощна дейност, промоция на хуманитарните ценности, иновативни методи и подходи в работата на организацията. \r\nЗа трета поредна година в рамките на „Академия за доброволци“ се провежда специализирано обучение за международно сътрудничество, в което ще вземат участие младежки лидери от различни Националните дружества на ЧК/ЧП. Тази година ще има представители на Австрия, Германия, Швейцария, Киргистан, Босна и Херцеговина, Италия, Хърватска, Румъния и Обединеното кралство. Поради големия международен интерес към Академията, като лектор ще участва и г-н Джузепе Касела, представител на Международната Федерация на ЧК/ЧП от Регионален офис за зона „Европа“, Координатор „Доброволчество“\r\n„Академия за доброволци“ 2017 г. ще се проведе в СОК – Камчия в периода 2 - 9 септември 2017 г. Официалното откриване ще се състои от 20.00 часа днес. Дипломите ще бъдат връчени на участниците на 9 септември 2017 г. от 20.00 часа.", "date": "2017.09.02", "title": "Варна: За 12-та поредна година Българският младежки Червен кръст организира летен лагер „Академия за доброволци“ в СОК – Камчия"}
{"url": "http://www.focus-news.net/news/2017/09/02/2431675/denyat-2-septemvri-v-svetovnata-istoriya.html", "text": "Япония подписва акт за безусловна капитулация, с което е поставен краят на Втората световна война (1945 г.). Същата година е провъзгласена Демократична република Виетнам. САЩ признава независимостта на балтийските републики- Латвия, Литва и Естония (1991). Две години по-късно САЩ и Русия приемат споразумение за съвместно създаване на орбитална космическа станция. На 2 септември са родени: австрийският писател Йозеф Рот; актрисата Таня Масалитинова и актьорите Джулиано Джема и Киану Рийвс. На 2 септември умират: Пиер дьо Кубертен – инициаторът на съвременните Олимпийски игри; „бащата” на хобитите – писателят Джон Толкин.\r\n2015 г.\r\nВойски на Саудитска арабия и ОАЕ навлизат в Йемен.\r\n2014 г.\r\nПарламентът на Филипините отхвърля импийчмънта на президента Бениньо Акино.\r\n2012 г.\r\nЗа първи път от 50 години насам говорителката в египетската телевизия излиза с хиджаб.\r\n2005 г.\r\nЧрез видеозапис, излъчен от катарската телевизия “Ал Джазира”, терористичната мрежа на “Ал Кайда” поема отговорност за атентатите в Лондон на 7 юли. На записа един от четиримата от авторите на експлозиите в британската столица – 30-годишният Мохамед Сидик Хан цитира името на Осама Бин Ладен и заплашва с нови атаки западните страни, ако не прекратят “насилията” спрямо мюсюлмани. “Докато не се почувстваме сигурни вие ще бъдете наши мишени. Докато не прекратите бомбардировките, мъченията и задържането на хора, ние няма да се откажем от битката. Ние сме във война и аз съм войник в тази война”, заявява на записа Хан. В същия видеозапис Айман ал Зауахири заплашва Европа и САЩ с нови атентати. По думите на Зауахири чрез атентатите в Лондон на 7 юли хората са “платили цената за политиката на Блеър и Буш”.\r\n1996 г.\r\nВ Украйна е въведена нова валута – гривна.\r\n1 гривна се равнява на 100 копейки. Буквен код – UAH. Цифров код – 980. Съкращение: \"грн.\"\r\n1993 г.\r\nСАЩ и Русия приемат споразумение за съвместно създаване на орбитална космическа станция.\r\n1991 г.\r\nПриднестровската република обявява независомостта си от Молдова\r\nПриднестровието е част от територията на Молдова на левия бряг на река Днестър, населена основно с руснаци, украинци и молдовци. Под контрола е на самопровъзгласилата се Приднестровска молдовска република (ПМР), провъзгласена на 2 септември 1990 г. Административно се дели на районите Григориопол, Слободзия, Дубосари, Рибница, Каменка и град Бендери на десния бряг на река Днестър.\r\n1991 г. \r\nСАЩ признава независимостта на балтийските републики Латвия, Литва и Естония.\r\nВ края на септември - началото на октомври СССР заставя Естония, Латвия и Литва да подпишат договори за взаимопомощ, по силата на които през август 1940 г. Съветският съюз анексира трите независими държави. Финландия отказва да подпише такъв договор; след Съветско-финландска война загубва някои територии, завладени от Съветския съюз, но запазва независимостта си.\r\nПодписването на договорите за взаимопомощ между СССР и Естония, Латвия и Литва през 1940 г. е предшествано от следните събития:\r\nна 23 август 1939 г. в Москва е сключен пактът за ненападение между Германия и СССР, наречен пакт Молотов – Рибентроп, с който двете тоталитарни държави си поделят Европа и се договарят за съвместни действия при постигане на интересите;\r\nна 26 август са оформени тайните клаузи на пакта Молотов – Рибентроп;\r\nна 1 септември 1939 г. Германия напада Полша и до 15 септември я завладява;\r\nна 17 септември СССР напада Полша от изток и за кратко време окупира останалата част от страната, като между Вермахта и Червената армия се установява демаркационна линия;\r\nна 22 септември в гр. Брест, Литва се провежда съвместен парад на Вермахта и Червената армия.\r\n1971 г.\r\nОбединената Арабска Република връща историческото си име Египет.\r\nЕгипет се намира в североизточната част на Африка, с население, съсредоточено предимно край коритото на река Нил. На юг достига пясъчните пустини на Судан, на север граничи със Средиземно море, а на изток с Червено море, известно с кораловите си рифове. Египет е страна на древна цивилизация с история от над 5000 години. Най-известни са трите пирамиди в Гиза, Сфинкса, гробниците в Долината на царете, храмовете в Карнак и Луксор, статуите в Абу Симбел.\r\n1958 г.\r\nВ Китай е излъчено първото телевизионното предаване.\r\n1945 г.\r\nНа борда на американския кораб \"Мисури\", Япония подписва акт за безусловна капитулация, с което е поставен краят на Втората световна война.\r\nВтората световна война (01 септември 1939 г. – 02 септември 1945 г.) е най-голямата и най-жестоката война в историята на човечеството. Участват 61 държави, 80% от населението на Земята. Военни действия се водят на териториите на 40 държави, на морски и океански театри. Воюващи страни са държавите от т. нар. Ос - Германия, Италия, Япония, Унгария, Финландия, Румъния, България, Словакия, Хърватско, Испания; другата воюваща страна включва Англия, Франция, СССР, САЩ, Полша, Чехословакия и др.\r\n1945 г.\r\nПровъзгласена е Демократична република Виетнам.\r\nСлед японската окупация (1940-1945 г.) Виетнам е обявен за независима република (1945 г.). Опитът на Франция да възстанови контрола си върху региона завършва с неуспех, въпреки продължителната война (1946-1954 г.). Женевската конференция (1954 г.) разделя страната по 17-тия паралел на Северна и Южна Виетнам. Под председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След северновиетнамска офанзива през 1972 г. започва изтегляне на американски войски, което завършва окончателно през 1973 г. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г.; присъединява се към Съвет за икономическа взаимопомощ през 1978 г. През същата година Виетнам нахлува в съседна Камбоджа (Кампучия), с което спомага за свалянето на управляващия режим и за установяването на проско правителство. Китай, в съюз с Камбоджа, нахлува за кратко във Виетнам през 1979 г. През 1992 г. е приета нова конституция; учредена е президентска институция, президент Ле Дък Ан. През 1994 г. САЩ вдигат наложеното ембарго. От 1997 г. президент е Чан Дък Лъонг. Виетнам е член на ООН.\r\n1870 г.\r\nФренският император Наполеон ІІІ подписва капитулацията на страната си ден след поражението в битката при Седан. С това приключва Френско-Пруската война.\r\n1834 г.\r\nСамюъл Колт е патентовал револвера.\r\nСамюъл Колт е американски оръжеен конструктор, роден на 19 юли 1814 г. в Хартфорд (Кънектикът, САЩ).\r\nОсвен револвери, С. Колт патентова и подводен телеграф, свързвайки през 1843 г. Ню Йорк и остров Файър Айлънд.\r\nС. Колт умира на 10 януари 1862 г. в родния си град.\r\n1829 г.\r\nВ Одрин е подписан “Одрински мир” – договор, сложил край на Руско-турската война, провела се от 1828 г. до 1829 г. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това, след оттеглянето на руските войски от Балканския полуостров, значителни части от българското население от Източна България напускат родните си места и се заселват във Влашко, Молдова и Южна Русия.\r\n1798 г.\r\nТурция обявява война на Франция.\r\n1792 г.\r\nЗапочва строежа на украинският град Одеса.\r\nОдеса е официално основана през 1794 като руска военноморска крепост в земите, анексирани от Османската империя в резултат на Яшкия мирен договор от 1792. Градът е наречен на древната гръко-римска колония Одесос в Тракия, през 1795 Екатерина Велика пожелава да използва древното му име по политически причини. Днес Одеса е голямо пристанище и културен център, както и областен град на Одеска област. Населението на града наброява 1 012 500 души.\r\n33 г.\r\nБитката при Акциум е една от най-големите морски битки в древността. Това е сражение между силите на Марк Антоний и Октавиан, което се провежда на входа на Амбрийския залив в Йонийско море, близо до римската колония Акциум в Гърция (близо до днешния град Превеза) на 2 септември 31 пр.н.е.. Октавиан побеждава флота на Антоний и Клеопатра и става господар на Египет. В критичен момент от битката, корабът на Клеопатра напуска полесражението и тръгва за Египет. Армията на Марк Антоний се предава на Октавиан, а той самия последва Клеопатра. Често датата на тази битка се използва за обозначаване на края на Римската република и началото периода на Римската империя.\r\nФлотата на Октавиан е водена от адмирал Марк Випсаний Агрипа. Флотата на Марк Антоний е съпроводена от тази на неговата любовница, царицата на Египет - Клеопатра. Битката при Акциум е описана от Плутарх и Дион Касий.На тази дата са родени:\r\n1964 г.\r\nВ Бейрут (Ливан) е роден Киану Чарлс Рийвс – американски киноактьор.\r\nДебютът му в киното е в канадския филм \" Flying\", през 1986 година. Първата му роля, получила широко признание, е във филма на Тим Хънтър “River’s Edge” (1987). Във филмографията на Киану Рийвс са и заглавията на комедията “Parenthood” (1989) на Рон Хауърд и филма на Лорънс Каздън “Обичам те до смърт” (1990).\r\nДруги негови запомнящи се роли са тези във фантастичния трилър “Джони Мнемоник” (1995) и в драмата на Алфонсо Арау “Любов в облаците” (1995). През 1995 г. се снима в суперхита “Скорост”. Изпълнител е на ролята на Нео в хитовата трилогия на братя Уашовски \"Матрицата\".\r\nКиану Рийвс е известен и с участието си във филмите “Критична точка” (1991); “Дракула” на Франсис Форд Копола от 1992 г.; “Много шум за нищо”(1993); “Да почувстваш Минесота” (1996); “Адвокат на дявола” (1997), където си партнира Ал Пачино и др.\r\n1952 г.\r\nРоден е американският тенисист Джими Конърс. Победител в осем турнира от Големия шлем през 1974 - 1983 година.\r\n1948 г.\r\nРодена е Шерон Макалиф - американски астронафт, загинал на борда на “Чалънджър” на 28 януари 1986 г.\r\n1938 г.\r\nРоден е Джулиано Джема - италиански актьор. В киното дебютира през 1956 г. Снима се в: \"Бен Хур\" (1959 г.), \"Титаните идват\" (1962 г.), \"Гепардът\" (1963 г.), \"Анджелика - маркизата на ангелите\" (1964 г.), \"Хубавата Анджелика\" (1965 г.), \"Пистолет за Ринго\" (1965 г.), \"Кис, кис, бам, бам\" (1966 г.), \"Сбогом, Гринго!\" (1966 г.), \"Корбари\" (1970 г.), \"Престъпление от любов\" (1974 г.), \"Татарската пустиня\" (1976 г.), \"Мъжът от Вирджиния\" (1977 г.), \"Изстрел от екрана\" (1978 г.), \"Предупреждението на чакалите\" (1980 г.), \"Разчистване на сметки\" (1982 г.), \"Разкаялият се\" (1985 г.), \"Тес - властелинът на вулкана\" (1985 г.), \"Дано да бъде момиче\" (1986 г.), \"Крадци на шедьоври\" (ТВ, 1986 г.), \"Рали\" (ТВ, 1988 г.), \"Решена да отмъсти\" (ТВ, 1991 г.), \"Лаура\" (ТВ, 1995 г.), \"Краят на играта\" (ТВ, 1999 г.), \"La Donna del Delitto\" (2000 г.), \"Лудата Хуана\" (2001 г.) и др.\r\n1894 г.\r\nРоден е Йозеф Рот – австрийски писател. Учи германистика и философия във Виенския университет. Участва в Първата световна война; след това се занимава с журналистика. През 1933 г. емигрира във Франция. Автор е на романите \"Хотел “Савой\" (1924 г.), \"Бунт\" (1924 г.), \"Ципер и неговият баща\" (1927 г.), \"Ципер и син\" (1929 г.), \"Вдясно и вляво\" (1929 г.). В романа - \"Маршът на Радецки\" (1932 г.), и в неговото продължение - \"Гробът на капуцините\" (1938 г.), пресъздава разпадането на Австро-Унгарската империя. Тема на есето \"Евреи в странство\" (1926 г.) и на романа \"Йов\" (1930 г.) е съдбата на евреите след войната. Животът на руските белоемигранти в Европа е представен в романите \"Тарабас. Гост на тази земя\" (1934 г.) и \"Изповедта на убийците\" (1936 г.).\r\n1878 г.\r\nРоден е Вернер Едуард Фриц фон Бломберг – немски фелдмаршал, създател и главнокомавдващ на Вермахта.\r\nПрез 1933 г. Бломберг е назначен за министър на отбраната в правителството на Адолф Хитлер. Става един от най-големите му последователи, с което си печели прозвището гумения лъв.\r\nНа 19 септември 1933 г. Бломберг издава заповед на военните да отдават чест на членовете на NSDAP, носещи нацистката униформа. Военните на щат се задължават да ползват нацисткият поздрав. През 1935 г. Бломберг става главнокомандващ на армията, на следващата година става първия генерал-фелдмаршал назначен от Хитлер.\r\nПрез януари 1938 г. Бломберг се жени за Ерна Грун, 26 годишна машинописка. В берлинската полиция са направени разкрития, че Грун е бивша проститутка. Когато разбира за това, Хитлер, който е кум на сватбата, нарежда на Бломберг да анулира брака, за да предотврати скандала. Бломберг отказва, но след като Гьоринг го заплашва, че ще даде публичност на миналото на жена му, на подава оставка от всички постове.\r\nЗаедно с жена си Бломберг заминава за Италия, за да продължи прекъснатия си меден месец. В края на януари 1939 г. двамата се връщат в Германия и се заселва в баварския град Бад-Висзее. Там Бломберг живее до края на войната. След капитулацията на Германия той е арестуван от съюзниците. Умири от рак на 14 март 1946 г. в Нюрнберг, където е под американска стража.\r\n1877 г.\r\nРоден е Фредерик Соди - английски радиохимик, член на Лондонското кралско дружество (от 1910 г.). Разработва теорията на радиоактивното разпадане (1903 г., заедно с Ръдърфорд). Въвежда понятието за изотопите, изследва природата и произхода им. Експериментално доказва образуването на радий от уран (1915 г.). През 1918 г. открива химичния елемент протактиний. Професор (от 1919 г.) по неорганична химия и физико-химия в Оксфордския университет. Развива и няколко икономически, социални и политически теории. Носител e на Нобелова награда за химия (1921 г.). Фредерик Соди умира на 22 септември 1956 г. в Брайтън.\r\n1853 г.\r\nРоден е Вилхелм Фридрих Оствалд - германски физик, химик и философ. Професор в Рига, после в Лайпциг. Автор e на изследвания върху електропроводните свойства на органичните окиси, разтворени във вода. Автор e на \"енергетическата\" теория, една от разновидностите на \"физическия\" идеализъм. Основни трудове: \"Елементи на общата химия\", \"Научни начала на аналитичната химия\", \"Електрохимия\", \"Победа на научния материализъм\", \"Лекции по натурална философия\" и др. Носител e на Нобелова награда за химия за 1909 г. Вилхелм Фридрих Оствалд умира на 4 април 1932 г. в Лайпциг.\r\n1814 г.\r\nРоден е Ернст Курциус - немски археолог, ръководил разкопките на Олимпия.\r\nТой пристига в Гърция през 1837 г., като домашен учител при кралския съветник Брандис. Тогава е едва двадесет и три годишен. За първи път Курциус посещава Олимпия през 1838 г. Разкопките започват през 1875 г. под негово ръководство и приключват през май 1887 г., когато e открит Олимпийския музей.На тази дата умират:\r\n2001 г.\r\nУмира Кристиан Нейдлинг Барнард - южноафрикански лекар-хирург; професор. Роден е на 8 ноември 1922 г. в Бофорд, ЮАР. През ноември 1967 г. в болница в Йоханесбург извършва за първи път операция за присаждане на сърце. Пациентът Луис Вашкански умира 18 дни след операцията от пневмония. На 2 януари 1968 г. Барнард за втори път присажда сърце на Филип Блайберг (58 годишен), който живее 19 месеца и 15 дни. Пациентката Дороти Фишер, на която е трансплантирано сърце през 1968 г., преживява 12 г. Въпреки че тогава сърдечните трансплантации са оспорвани като терапевтична възможност, той намира редица последователи в света. Барнард е почетен доктор (MS) на университета в Кейптаун. Получава наградата \"Даг Хамаршелд\" (1968 г.).\r\n1973 г.\r\nУмира Джон Роналд Руел Толкин – английски белетрист, професор по лингвистика. Роден е на 3 януари 1892 г. в Бломфонтейн в Южна Африка. Завършва Оксфордския университет и влиза в британската армия. През 1917 г. е ранен в битката за река Сома, настанен е за лечение в Италия, където пише първата си история “Хобит, или Дотам и обратно” (публикувана през 1936 г.). Автор е на фантастичната епопея “Властелинът на пръстените” (1954 г.) с авторски илюстрации; на “Силмарилион” (публикувана след смъртта му), включва всички допълнения и приложения, останали извън трилогията (“Задругата на пръстена”, “Двете кули” и “Завръщането на краля”). Световна слава на Джон Толкин формира литературно-общественото течение “толкинисти”. Началото му поставя първата дисертация върху трудовете на Джон Толкин, защитена в Илинойския университет (1960 г.); следват още шест англоезични изследвания през 60-те години, двадесет и девет през 70-те години, над сто – 80-те и 90-те години. Героите на Джон Толкин стават духовен пътеводител на хипитата от 60-70-те години на ХХ в., на походите срещу войната във Виетнам и студентските барикади в Париж.\r\n1937 г.\r\nУмира Пиер дьо Кубертен – френски обществен и спортен деец. Роден е на 1 декември 1863 г. в Париж. Инициатор за възстановяването на античните олимпийски игри и основател на съвременното олимпийско движение. Съобщенията за разкопките в Олимпия през 70-те год. на ХIХ в. предизвикват интереса към олимпиадите. През 1889 г. френското Министерство на просветата възлага на Кубертен да организира международен конгрес за обсъждане на проблемите на физическото възпитание, на който е решено да се проведат Олимпийски игри в Гърция през 1896 г. Кубертен става генерален секретар на новосъздадения Международен олимпийски комитет (МОК); от 1896 г. до 1925 г. е негов президент.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.02", "title": "Денят 2 септември в световната история"}
{"url": "http://www.focus-news.net/news/2017/09/02/2431676/pazardzhik-negovo-preosveshtenstvo-konstantiyskiyat-episkop-yakov-shte-otsluzhi-vodosvet-za-praznika-na-grad-septemvri.html", "text": "Негово преосвещенство Константийският епископ Яков ще отслужи водосвет за празника на град Септември, предаде репортер на Агенция \"Фокус\". На днешния ден, когато град Септември чества своя празник, с благословението на Негово Високопреосвещенство Пловдивския митрополит Николай Негово Преосвещенство Константийският епископ Яков, викарий на Пловдивския митрополит и архиерейски наместник на Пазарджишка духовна околия, ще отслужи Тържествен водосвет в град Септември по повод празника на града. Началото е в 19.30 часа. \r\nНикола ПЕТКОВ", "date": "2017.09.02", "title": "Пазарджик: Негово преосвещенство Константийският епископ Яков ще отслужи водосвет за празника на град Септември"}
{"url": "http://www.focus-news.net/news/2017/09/02/2431677/the-independent-semeystvata-na-teroristite-da-podlezhat-na-arest-ako-ne-predupredyat-vlastite-za-vazmozhnite-atentati.html", "text": "Семействата на терористите да подлежат на арест, ако не успеят да предупредят властите за възможни атентати. Такова е мнението на Макс Хил, независим рецензент към Британското правителство по въпросите за законодателството, свързано с тероризма, пише The Independent.\r\nХил, който е участвал в процеси срещу членове на ИРА, Ал Кайда и Ислямска държава, се позова на член 38Б от Международния закон за тероризма от 2000 г., според който несподелянето на информация или подозрения относно предполагаеми терористични актове е определено като престъпление. Цанко Цолов", "date": "2017.09.02", "title": "The Independent: Семействата на терористите да подлежат на арест, ако не предупредят властите за възможните атентати"}
{"url": "http://www.focus-news.net/news/2017/09/02/2431678/burgas-gradat-e-domakin-na-4-iya-turnir-po-plazhen-takrou.html", "text": "Днес Централният плаж на Бургас ще стане арена за атрактивния спорт плажен такроу (джитбол). Това съобщиха от пресцентъра на Община Бургас. Последният от четирите полуфинални турнира ще се проведе на игрището за плажен футбол, намиращо се до ресторант „Нептун“. Двубоите стартират в 9.00 часа. Шампионите от трите полуфинални турнира: за Варна това е тимът на „Лациали“ (Живко Бояджиев, Ивайло Георгиев-Пифа), за Пловдив - „Андип“ 92 (Николай Павлов, Йордан Хърков) и за Шкорпиловци - „Лозенец“ (Радослав Монев, Николай Илиев).\r\nДвубоите ще се излъчват на живо в страницата: Bulgarian beach sepak takraw.\r\nШампионите в полуфиналните турнири си осигуряват място във финалния турнир по плажен такроу във Варна на 10-и септември, когато ще бъде излъчен супер шампионът. Тогава в звездния поток ще бъдат двойките: Христо Йовов - Милен Петков, Александър Александров - Здравко Лазаров, Георги Иванов Гонзо - Ивайло Петров, Александър Александров - Здравко Лазаров Електричката, Милен Георгиев - Пламен Крумов.\r\nВ другия поток ще попаднат четирите шампиона от полуфиналните турнири.\r\nНаградата за супер шампионите на турнирите по плажен такроу е осигурена от планински СПА комплекс „Mentor Resort“. Те ще получат уикенд за тях и половинките им в сърцето на Пирин планина. Победителите ще получат също шампионска купа и медали, осигурени от Община Варна. Мотото на турнира е „Не на агресията!“.\r\nТурнирите се организират от Олимпийски клуб - Варна 2013 със съдействието на Община Варна. Идеята срещна подкрепа и от Община Бургас.", "date": "2017.09.02", "title": "Бургас: Градът е домакин на 4-ия турнир по плажен такроу"}
{"url": "http://www.focus-news.net/news/2017/09/02/2431679/varna-mgerb-provezhda-desetiya-si-leten-universitet-v-grada.html", "text": "Под наслов „Десет успешни” във Варна се провежда десетото юбилейно издание на Летния университет на МГЕРБ. Това съобщиха от пресцентъра на ПП ГЕРБ. В обучението, което се състои в Гранд Хотел Варна, участват над 250 представители на МГЕРБ от цялата страна. Днес, от 9.00 часа, форумът ще бъде официално открит от председателя на парламентарната група на ГЕРБ и зам.-председател на партията Цветан Цветанов, председателя на МГЕРБ Георг Георгиев, кмета на града – домакин и областен координатор на ГЕРБ - Варна Иван Портних, евродепутата от ГЕРБ/ЕНП Емил Радев и представителя на Фондация „Ханс Зайдел” в България Богдан Мирчев. \r\nСред лекторите в семинара ще бъдат зам.-председателят на 44-тото Народно събрание Цвета Караянчева, вицепремиерите Томислав Дончев и Екатерина Захариева, министърът на правосъдието Цецка Цачева, министърът на транспорта, информационните технологии и съобщенията Ивайло Московски, председателят на парламентарната комисия по бюджет и финанси Менда Стоянова. \r\nНа 3 септември, от 9.30 часа, специално участие във форума ще вземе Мария Габриел - еврокомисар по цифровата икономика и общество. Лекцията на българския представител в Европейската комисия ще бъде на тема: „Европа на днешния и утрешния ден – цифрова и дигитална, но все пак близка и реална”. Лектор в последния ден от форума ще бъде и политологът Антоний Гълъбов. \r\nДесетият летен университет на МГЕРБ по традиция се провежда със съдействието на фондация „Ханс Зайдел”, чийто ръководител на Института за стипендии проф. Ханс-Петер Нидермайер също ще вземе участие с лекция, посветена на ролята на ЕС в световната политика.", "date": "2017.09.02", "title": "Варна: МГЕРБ провежда десетия си Летен университет в града"}
{"url": "http://www.focus-news.net/news/2017/09/02/2431680/dobrich-s-kontserti-i-prezentatsiya-na-morski-delikatesi-prodalzhava-hiv-izdanie-na-riben-i-miden-fest-v-kavarna.html", "text": "С концерти и презентация на морски деликатеси продължава ХIV издание на Рибен и Миден Фест в Каварна, съобщиха от пресцентъра на Община Каварна. Фестът беше открит вчера в Каварна, а днес и утре - 3 септември, жителите и гостите на Каварна ще могат да опитат вкусни морски деликатеси. Те ще бъдат продавани от търговците в дървените къщички на централния площад в града.\r\nСамостоятелните концерти на Стефан Вълдобрев и „Обичайните заподозрени“ (днес) и Тони Димитрова (3 септември) започват от 21.00 часа.", "date": "2017.09.02", "title": "Добрич: С концерти и презентация на морски деликатеси продължава ХIV издание на Рибен и Миден Фест в Каварна"}
{"url": "http://www.focus-news.net/news/2017/09/02/2431681/daily-sabah-zemetresenie-s-magnitud-ot-48-po-skalata-na-rihter-udari-marmaris.html", "text": "Земетресение с магнитуд от 4,8 по скалата на Рихтер удари турския курортен град Мармарис в петък вечерта, пише Daily Sabah.\r\nТрусът е бил усетен в 19:48 часа в петък в курорта и съседните градове. Епицентърът му се намира на 11 км от гръцкото село Лардос, разположено на о. Родос. \r\nЗа сега няма информация за разрушения или пострадали. Цанко Цолов", "date": "2017.09.02", "title": "Daily Sabah: Земетресение с магнитуд от 4.8 по скалата на Рихтер удари Мармарис"}
{"url": "http://www.focus-news.net/news/2017/09/02/2431682/sofiya-do-2400-chasa-prodalzhava-vremennata-organizatsiya-na-dvizhenie-za-remont-na-bul-praga.html", "text": "До 24.00 часа днес продължава временната организация на движение за ремонт на бул. „Прага“, съобщиха от пресцентъра на Столична община. Забранено е влизането на пътни превозни средства по бул. „Прага“, между бул. „Ген. М. Д. Скобелев“ и бул. „Пенчо Славейков“; \r\nЗабранен е престоят и паркирането на пътни превозни средства по: \r\n- бул. „Пенчо Славейков“, между ул. „Св. Иван Рилски“ и ул. „Св. Г. Софийски“ – западна страна; \r\n- ул. „Шандор Петьофи“, между ул. „Христо Станчев“ и ул. „Цар Петър“; \r\n- ул. „Доспат“, между ул. „Св. Ив. Рилски“ и ул. „Стрешер“. \r\nПроменено е движението на маршрута на тролейбусите от линии № 2, 2А, 8А, 9 и автобусите от линия №260 както следва: \r\nТролейбусна линия 2 е скъсена от ж.к. „Бъкстон“ по маршрута си до Център по хигиена – двупосочно. \r\nТролейбусна линия ТБ 2А - от ж.к. „Хаджи Димитър“ по маршрута на тролейбусна линия № 2 до кръстовището с бул. „Прага“, надясно по бул. „Ген. М. Д. Скобелев“, по ул. „Опълченска“, наляво по ул. „Охрид“, надясно по бул. „Ген. Н. Г. Столетов“ до Пета градска болница. В обратна посока от Пета градска болница, надясно по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“ и по маршрута си. \r\nТролейбусна линия 8 е скъсена от УМБАЛ „Св. Анна“ до „Площад на авиацията“ - двупосочно. \r\nТролейбусна линия ТБ 8 А - от ж.к. „Гоце Делчев“ по маршрута на тролейбусна линия № 8 до Център по хигиена - двупосочно. \r\nТролейбусна линия 9 - от пл. „Сточна гара“ по маршрута си до бул. „Патриарх Евтимий“, надясно по бул. „Ген. М. Д. Скобелев“, по ул. „Опълченска“, наляво по ул. „Охрид“, по ул. „Подп. Калитин“, надясно до надлез „Надежда“. В посока пл. „Сточна гара“ - от надлез „Надежда“ по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“, наляво по ул. „Г. С. Раковски“ и по маршрута си. \r\nАвтобусна линия А 260 - от кв. „Горна Баня“ по маршрута си до пл. „Руски паметник“ - двупосочно. \r\nРазкрита е временна автобусна линия А - 2ТБ – от обръщателното ухо при ВМА, надясно по ул. „Георги Софийски“, наляво по бул. „Пенчо Славейков“, надясно по бул. Ген. Е.И.Тотлебен“ до пл. „Руски паметник“ - двупосочно. \r\nЗакрити са спирки по бул. „Прага“ с кодове 0355, 0358, 0366 и 6411. \r\nРазкриват се временни автобусни спирки: \r\n- 6131 - „пл. Руски паметник” в северозападната част на площада – крайна и начална за автобусни линии №№ 260 и А-2ТБ; \r\n- двупосочна спирка с кодове 6572 и 7000 - „Бул. Прага” на бул. „Пенчо Славейков“ за автобусна линия А-2ТБ; \r\n- спирка с код 6225 - „ВМА” в обръщателното ухо за автобусна линия А-2ТБ; \r\nПревозните средства от тролейбусните и автобусните линии спират на всички съществуващи спирки в променените участъци от маршрутите.", "date": "2017.09.02", "title": "София: До 24.00 часа продължава временната организация на движение за ремонт на бул. „Прага“"}
{"url": "http://www.focus-news.net/news/2017/09/02/2431683/blagoevgrad-s-kontsert-na-dragana-mirkovich-priklyuchva-bansko-balkan-fest.html", "text": "С концерт на Драгана Миркович приключва \"Банско Балкан Фест“, който се провежда от 1 септември в града. Това съобщиха от пресцентъра на Община Банско. Лятната фестивална столица събра култови български, сръбски и гръцки изпълнители. Сръбската прима Драгана Миркович, която повече от 30 години е на върха на музикалната сцена, ще пее в Банско и ще се присъедини към фестивала тази вечер. Още една сръбска изпълнителка – Злата Джуркович, ще подгрее публиката днес, преди неотразимата Драгана. Освен коронована Мис Сърбия, Злата е реалити звезда и любима певица на футболиста на „Атлетико Мадрид“ Зоран Негуш, който ѝ плати 7 000 евро, за да му изпее три песни на рождения ден на капитана на „Манчестър Юнайтед“ Неманя Видич. Това е първото участие на красивата сръбкиня в български фестивален формат.\r\nВодещ на празненството на неравноделния ритъм и горещата източна кръв ще бъде небезизвестният Борис Солтарийски. Специално за феновете, организаторите са осигурили допълнителни LED екрани, които да позволят на всички, дошли в Банско, да слушат и гледат своите любими изпълнители. Входът е свободен.", "date": "2017.09.02", "title": "Благоевград: С концерт на Драгана Миркович приключва \"Банско Балкан Фест“"}
{"url": "http://www.focus-news.net/news/2017/09/02/2431684/smolyan-v-grada-shte-se-provede-vtoro-natsionalno-izlozhenie-na-mestnite-porodi-ovtse-v-rodopite.html", "text": "В града ще се проведе Второ Национално изложение на местните породи овце в Родопите под надслов: „Овцевъдството – наше минало, настояще и бъдеще”. Началото на изложението ще бъде в 11.00 часа днес до параклиса „Св. Дух” на Смолянските езера, съобщиха от пресцентъра на Община Смолян. Събитието се организира от „Асоциация за развъждане на Среднородопска, Каракачанска, Родопски цигай овце и Каракачански кон” със съдействието на земеделското министерство. Събитието ще се открие официално от министъра Румен Порожанов в 12.00 часа, съобщават организаторите. Събитието се осъществява с партньорството на Община Смолян. В рамките на изложението ще бъдат представени животни от традиционни за региона породи: овце от породите Среднородопска, Каракачанска и Родопски цигай; Родопско късорого говедо; Каракачански коне и пастирски кучета. В програмата на събитието са предвидени конкурс, в който ще бъдат отличени най-добрите животни от съответната порода; представяне на млечни продукти от местни фермери и дегустация на традиционни натурални храни. Ще има организиран безплатен транспорт, който ще тръгва от Автогара Смолян в 10.00 и 10.30 часа. Изложението ще е съпътствано от фолклорна програма с жива музика и народни танци, в която ще вземат участие Валя Балканска, Петър Янев и др.", "date": "2017.09.02", "title": "Смолян: В града ще се проведе Второ Национално изложение на местните породи овце в Родопите"}
{"url": "http://www.focus-news.net/news/2017/09/02/2431685/reuters-bedstveno-polozhenie-v-kaliforniya-zaradi-pozhar.html", "text": "Губернаторът на Калифорния Джери Браун обяви бедствено положение в петък, заради бушуващ в северната част на щата пожар, предава Reuters. Пожарникарите се борят с горящата огнена стихия, която в момента е овладяна на 40%. \r\nОт агенцията припомнят, че в петък бе повдигнато обвинение за палеж на Джон Баленджър, който е застрашен от затвор до седем години и осем месеца, ако бъде признат за виновен. Според властите, той е лагерурал в имот на семейството си и поддържал постоянен лагерен огън, горящ в продължение на дни. До този момент са засегнати над 1,5 хил. хектара гора и са евакуирани около 500 семейства в региона. \r\nИма информация за нов пожар, разгорял се на ок. 640 километра южно от този. Цанко Цолов", "date": "2017.09.02", "title": "Reuters: Бедствено положение в Калифорния заради пожар"}
{"url": "http://www.focus-news.net/news/2017/09/02/2431686/sofiya-12-zelenoglavi-patitsi-i-4-kerkeneza-shte-badat-pusnati-v-park-muzey-vrana.html", "text": "12 зеленоглави патици и 4 керкенеза ще бъдат освободени в парк-музей „Врана“ днес от 10.30 часа. Това съобщиха от пресцентъра на Столична община. Специално за събитието входът за парка на двореца ще бъде свободен.\r\nСъс зеленоглавите патета ще се възобнови традицията в Езерото с лилиите да се отглеждат и водоплаващи птици. Животните са предоставени от Спасителен център за диви животни – гр. Стара Загора, а грижата за тях ще бъде подсигурена от Столичното предприятие „Паркове и градски градини“, които стопанисват парка. \r\nПрипомняме, че езерото е създадено през 1909 г. от чешкия дворцов градинар Краус.", "date": "2017.09.02", "title": "София: 12 зеленоглави патици и 4 керкенеза ще бъдат пуснати в парк-музей „Врана“"}
{"url": "http://www.focus-news.net/news/2017/09/02/2431687/varna-s-traditsionnite-narodni-borbi-i-folkloren-praznik-shte-prodalzhi-praznichnata-programa-po-povod-43-godini-ot-obyavyavaneto-na-valchi-dol-za-grad.html", "text": "С традиционните „народни борби” и фолклорен празник ще продължи празничната програма по повод 43 години от обявяването на Вълчи дол за град. Това съобщиха от Община Вълчи дол. Днес ще бъде празничен ден, който ще предложи разнообразна програма от спортни и музикални мероприятия. От 9.30 часа започват традиционните „народни борби”, организирани в чест на почетния гражданин на град Вълчи дол – Петко Сираков. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. Общинският фолклорен празник започва два часа по-късно. В него ще вземат участие самодейни състави от всички читалища от общината. Вечерната програма ще започне в 19.00 часа. Професионален фолклорен ансамбъл „Добруджа”, певецът Лазар и поп-фолк звездата Анелия ще предложат на зрителите незабравимо шоу и емоции.", "date": "2017.09.02", "title": "Варна: С традиционните „народни борби” и фолклорен празник ще продължи празничната програма по повод 43 години от обявяването на Вълчи дол за град"}
{"url": "http://www.focus-news.net/news/2017/09/02/2431688/targovishte-trakiyski-folkloren-sabor-fisekat-pee-shte-se-provede-v-selo-buhovtsi.html", "text": "Тракийски фолклорен събор „Фисекът пее” ще се проведе днес в село Буховци. Това съобщиха от Община Търговище. Началото на програмата е в 10.00 часа, на площада в селото. В осмото издание на събора се очакват над 150 участници от областите Добрич, Русе, Шумен и Търговище, които ще представят тракийски песни. Организатор на проявата е Народно читалище „Развитие – 1906“, село Буховци. На 8 септември в село Драгановец ще се проведе вече традиционният Празник на баклавата и честване на 90 години на местното читалище „Христо Ботев – 1927“. Тържества по повод 110 години от създаването на НЧ „Просвета – 1907“ ще се състоят на 9 септември в село Надарево. Празничната програма на читалищата в общината ще продължи на 14 септември, когато гости ще чакат отново в село Буховци за Празника на мекицата. На 22 септември е  Традиционният общински празник „Под крушата на осенската поляна“, посветен на Деня на независимостта на България. Тази година в него ще участва група „Вакали“. Читалищата от общината ще представят изложба, с надслова:“Есен в буркани“. Седмият фестивал на народното творчество „Сребърни пафти“ ще събере гости и участници на 24 септември в село Острец.", "date": "2017.09.02", "title": "Търговище: Тракийски фолклорен събор „Фисекът пее” ще се проведе в село Буховци"}
{"url": "http://www.focus-news.net/news/2017/09/02/2431689/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция \"Фокус\" от Планинската спасителна служба (ПСС) при БЧК. Температурите са между 11 и 17 градуса. В най-високите части на планините има умерен вятър. Във всички курорти работят лифтовите съоръжения. От ПСС напомнят на туристите да не забравят слънцезащитен крем и слънчеви очила при разходките си в планината. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.02", "title": "ПСС: Отлични са условията за туризъм в планините"}
{"url": "http://www.focus-news.net/news/2017/09/02/2431690/sofiya-vavezhda-se-vremenna-organizatsiya-na-dvizhenieto-remont-na-dilatatsionni-fugi-na-simeonovsko-shose.html", "text": "Въвежда се временна организация на движението ремонт на дилатационни фуги на „Симеоновско шосе”. Това съобщиха от пресцентъра на Столична община. От 10.00 часа днес до 14.00 часа на 5 септември 2017 г. се забранява влизането на пътни превозни средства по две ленти от дясната страна на северното пътно платно на Околоврътен път (посока гр. Перник) при пътен възел „Симеоновско шосе” в участък от 80 метра. Движението на пътни превозни средства ще се извършва в останалата една лента от пътното платно в същия участък. \r\nОт 10.00 часа на 6 септември 2017 г. до 14.00 часа на 9 септември 2017 г. се забранява влизането на пътни превозни средства по лявата пътна лента от северното пътно платно на Околоврътен път (посока гр. Перник) при „Симеоновско шосе” в участък от 80 м. Движението ще се извършва в останалите две ленти от пътното платно в същия участък.", "date": "2017.09.02", "title": "София: Въвежда се временна организация на движението ремонт на дилатационни фуги на „Симеоновско шосе”"}
{"url": "http://www.focus-news.net/news/2017/09/02/2431691/blagoevgrad-stesnen-e-uchastak-na-vtoroklasen-pat-84-yakoruda-razlog-pri-km-98500-poradi-destabiliziran-banket.html", "text": "Стеснен е участък на второкласен път 84 Якоруда - Разлог, при км 98+500, поради дестабилизиран банкет. Това каза за Радио ‘‘Фокус’’ – Пирин дежурният служител в Областно пътно управление - Благоевград. Подкопано е дясното платно за движение на третокласен път 198 Гоце Делчев - Катунци - Петрич при км 38+380, в село Горно Спанчево, поради разрушена подпорна стена с дължина 15 метра. Двупосочно движение в една лента се извършва на третокласен път 1972, между селата Блатска и Абланица, при км 7+700, заради активизирало се свлачище.\r\nОт Областно пътно управление - Благоевград отправят апел към водачите на моторни превозни средства да шофират внимателно и съобразявайки се с пътната обстановка.\r\nНатали СТЕФАНОВА", "date": "2017.09.02", "title": "Благоевград: Стеснен е участък на второкласен път 84 Якоруда - Разлог, при км 98+500, поради дестабилизиран банкет"}
{"url": "http://www.focus-news.net/news/2017/09/02/2431692/burgas-nad-300-tantsovi-dvoyki-shte-uchastvat-v-32-roto-izdanie-na-mezhdunarodniya-turnir-po-sportni-tantsi-kupa-burgas.html", "text": "Над 300 танцови двойки от Германия, Русия, Сърбия, Полша, Унгария, Латвия, Гърция, Испания, Швейцария, Албания, Дания, Италия, Турция, Румъния, Молдова и България ще вземат участие в 32-рото издание на Международния турнир по спортни танци „Купа Бургас“. Това съобщиха от пресцентъра на Община Бургас. Престижното състезание ще се проведе днес и утре (3 септември) в зала „Младост“. Организатори са БФСТ, Община Бургас и КСТ“ Бургас 1975″. Международният турнир по традиция се провежда под патронажа на кмета на Бургас Димитър Николов.\r\n„25 двойки на КСТ „Бургас 1975″ ще участват в състезанието, като очакванията са, че 15 от тях ще заемат призови места“, обясни Андрей Тодоров, председател на КСТ „Бургас 1975“. Той уточни, че топ двойката Константин Тодоров и Андра Линте, 8-кратни шампиони в латиноамериканските танци, има отлични шансове за поредна титла, преди да премине от групата на Аматьори в Професионалисти следващата година.\r\nЗа трети път в рамките на двата състезателни дни ще се проведе турнирът „Изгряващи звезди“. В него могат да участват двойки, влезли скоро в група над 19 години. Турнирът дава възможност на участниците за изява пред публика, представяне пред съдиите и заявка за техните сериозни амбиции за бъдещи успехи.\r\nЗа трети път ще се проведе и Международния турнир за групите до 21 години. Тук се състезават заедно групите младежи и аматьори, което дава възможност на младежите между 19 и 21 години, които преминават в групата на аматьори, да премерят сили със състезателите от по-високия ранг.\r\nПредседател на съдийската комисия, в която ще има представители на 12 нации, ще бъде Ненад Ефтич от Сърбия.", "date": "2017.09.02", "title": "Бургас: Над 300 танцови двойки ще участват в 32-рото издание на Международния турнир по спортни танци „Купа Бургас“"}
{"url": "http://www.focus-news.net/news/2017/09/02/2431693/novaya-gazeta-moskva-izleze-s-ofitsialna-pozitsiya-otnosno-dima-v-ruskoto-konsulstvoto-v-san-frantsisko.html", "text": "Мосва коментира информацията, че от руското консулство в Сан Франциско се издига дим, пише Новая Газета. Според официалния представител на външното министерство Мария Захарова, пушекът е свързан с „дейността по консервация на сградата“.\r\nВ съобщение във „Фесбук“, се казва, че в момента е в ход  „дейност по консервация на сградата. В тази връзка прозорците могат да се затварят, завесите пускат, светлините трябва да се изгасят, може да излезе вода, вратите да се заключват, боклукът трябва да се изхвърли, отоплителните уреди да се изключат, да се използват животоподдържащите системи“ и др.\r\nЗахарова нарече обаждането на пожарната „връх на садизма“, като добави, че Колсулството се опитва да запази не само сградата, но и руско-американските отношения „за по-добри времена“.\r\nПо-рано американските властти излязоха с информация за издигащ се от сградата на консулството дим и на мястото пристигна екип на пожарната.Цанко Цолов", "date": "2017.09.02", "title": "„Новая газета“: Москва излезе с официална позиция относно дима в руското консулството в Сан Франциско"}
{"url": "http://www.focus-news.net/news/2017/09/02/2431694/tsvetan-tsvetanov-gerb-nyama-da-ima-vrashtane-na-naglite.html", "text": "Няма да има връщане на „Наглите“. Това заяви пред журналисти във Варна председателят на парламентарната група на ГЕРБ и зам.-председател на партията Цветан Цветанов, който ще вземе участие в десетото юбилейно издание на Летния университет на МГЕРБ, предаде репортер на Радио „Фокус“ – Варна. Цветанов заяви, че групата на „Наглите“ е разкрита по време на управлението на ПП ГЕРБ. „В продължение на последните две години от управлението на Станишев имаше 18 отвличания. 19–то отвличане беше първо за мандата на ГЕРБ и като вътрешен министър успяхме да направим необходимата организация, да мотивираме служителите, максимално да затворим споделянето на публична информация. Решението, което в момента се взе от ръководството на министерството, е да бъде по-оскъдна информацията, която се предоставя към медиите, за да се съхрани животът на това момче и същевременно да създадем повече спокойствие на близките, доколкото е възможно. Убеден съм, че служителите ще свършат своята работа“, добави Цветанов. Той каза още, че не се знае дали става въпрос за отвличане, или има някакви други мотиви за извършване на това престъпление. \r\nМарияна ВАЛЕНТИНОВА", "date": "2017.09.02", "title": "Цветан Цветанов, ГЕРБ: Няма да има връщане на „Наглите“"}
{"url": "http://www.focus-news.net/news/2017/09/02/2431695/pazardzhik-41-godishna-zhena-e-ubita-v-peshtera.html", "text": "41-годишна жена е убита в Пещера. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че снощи, малко след 19.30 часа, в РУ - Пещера е получен сигнал от граждани, че на кръстовище в родопския град лежи жена в безпомощно състояние. „Към мястото незабавно са насочени служители от полицейското управление и екип на „Спешна помощ”. Органите на реда и медиците установили, че жената е с наранявания с остър предмет в областта на тялото. Въпреки усилията на лекарите, тя е починала. Криминалисти от РУ - Пещера и ОДМВР - Пазарджик разследват тежкото престъпление. За работа по случая незабавно бил сформиран екип от криминалисти, разследващ полицай, експерти, полицейски и младши-полицейски инспектори. Установена е самоличността на починалата – жена на 41 години от Пазарджик. Уведомена е Окръжната прокуратура в Пазарджик. В хода на разследването е изяснено, че по всяка вероятност семеен скандал между жертвата и съпруга ѝ е в основата на спречкването и последвалото намушкване. Нападателят е успял да избяга с автомобил. Установени са свидетели на престъплението, извършен е оглед на местопроизшествието, екипи на РУ - Пещера, ОДМВР - Пазарджик, както и останалите полицейски управления в региона са блокирали основните пътни артерии“, коментира Стоянов. Той добави, че действията по локализиране и задържане на извършителя на тежкото престъпление продължават, образувано е дознание.\r\nВаня НИКОЛОВА", "date": "2017.09.02", "title": "Пазарджик: 41-годишна жена е убита в Пещера"}
{"url": "http://www.focus-news.net/news/2017/09/02/2431696/dimitar-margaritov-kzp-rakata-mi-e-protegnata-kam-vsichki-koito-zhelayat-da-rabotyat-za-tova-potrebitelite-da-badat-zashtiteni-i-narusheniyata-da-namalyavat.html", "text": "Ръката ми е протегната към всички, които желаят да работят за това потребителите да бъдат защитени и нарушенията да намаляват. Това каза в предаването „Това е България“ на Радио „Фокус“ Димитър Маргаритов, председател на Комисия за защита на потребителите (КЗП).\r\nВъв връзка с това, че Националната асоциация за защита на потребителите оспорва ефективността на виртуалните приемни, Димитър Маргаритов заяви: „Не съм притеснен от опита за манипулативно пресъздаване на истината, защото ние водим абсолютно точна статистика за сигналите и жалбите, които постъпват в Комисията за защита на потребителите. Те са 25 000 годишно“. По думите му КЗП е безспорно най-търсената институция. „Гражданите очевидно ни имат доверие“, добави той. \r\nОтносно твърдението на Асоциацията, че ако се направи експеримент, от всеки десет проверени обекта не по-малко от девет ще бъдат с нарушения, Маргаритов бе категоричен, че потребителската защита не е поле за експерименти. „Това е много сериозна тема. Законодателството е въвело редица изисквания, на които би трябвало да се подчиняват и търговците, и институциите, ако щете дори и потребителите и най-вече неправителствените организации“, поясни той и допълни, че това е въпрос на сериозни, систематични и целенасочени усилия. „А когато говорим за числа, статистиката показва и това е трайна тенденция в последните години – не става въпрос за Димитър Маргаритов или за някой друг – че в около десет процента от случаите при проверките на Комисията се установяват нарушения. Това е един тренд, който ни приближава до средноевропейския“, заяви председателят на КЗП.  „Нещата са много сериозни. Трябва да се работи задълбочено. Ръката ми е протегната към всички, които желаят градивно да работят за това потребителите да бъдат защитени добре и нарушенията да намаляват. А не да търсим обратното само за да се докажем или да търсим някакви користни цели“, каза още той.", "date": "2017.09.02", "title": "Димитър Маргаритов, КЗП: Ръката ми е протегната към всички, които желаят да работят за това потребителите да бъдат защитени и нарушенията да намаляват"}
{"url": "http://www.focus-news.net/news/2017/09/02/2431697/afp-gast-dim-se-izdiga-ot-navodnen-himichen-zavod-v-teksas.html", "text": "Гъст дим се издига от ударен след урагана „Харви“ химичен завод в Тексас. Това съобщи в петък AFP, като се позова на данни от местни телевизионни канали. \r\nЗаради евакуацията предизвикана от природното бедствие, в завода в Кросби, намиращ се в североизточна посока от Хюстън, са оставени без надзор девет големи контейнера, съдържащи летлив газ. Според официалните лица, ураганът е направил невъзможно функционирането на тяхната охлаждаща система. \r\nМестни телевизии показаха кадри в петък, на които се вижда издигащ се над завода гъст дим.\r\nСпоред данни на властите, това е било очаквано и са взети навременни мерки, а районът е евакуиран.\r\nАгенцията припомня, че най-големият от контейнерите се запали и горя в нощта на сряда срещу четвъртък. Цанко Цолов", "date": "2017.09.02", "title": "AFP: Гъст дим се издига от наводнен химичен завод в Тексас"}
{"url": "http://www.focus-news.net/news/2017/09/02/2431698/tsvetan-tsvetanov-gerb-predsedatelstvoto-na-saveta-na-es-shte-bade-mnogo-silna-emblema-za-stranata-ni.html", "text": "Председателството на Съвета на ЕС ще бъде много силна емблема за страната ни. Това заяви пред журналисти във Варна председателят на парламентарната група и зам.-председател на партия ГЕРБ Цветан Цветанов, който ще вземе участие в десетото юбилейно издание на Летния университет на МГЕРБ, предаде репортер на Радио „Фокус“ – Варна. Според Цветанов лидерството на премиера Борисов - да бъде избран за трети пореден път за министър-председател на България, означава много. \"Що се касае до усилията, които полага премиерът за това силно председателство, което предстои за България, мога да ви уверя, че министър-председателят се очерта като един истински лидер и съм убеден, че с това, което направи правителството - да фигурират Западните Балкани, е много важен акцент за региона, за сигурността и стабилността. Силният глас на България се чува с лидера Борисов и с парламентарното мнозинство, което имаме днес в България. Но е много важно, че ние винаги ще се съобразяваме и с различното мнение, и с опозицията, защото и те са част от успеха на България. Не трябва да бъдем високомерни, не трябва да бъдем толкова провокативни. Но когато има опити за провокация с някакъв въпрос, с който се иска да се отклоним от ежедневните теми и това, което прави държавата, трябва да запазим хладнокръвие и да отговорим с усмивка“, подчерта Цветан Цветанов. \r\nМарияна ВАЛЕНТИНОВА", "date": "2017.09.02", "title": "Цветан Цветанов, ГЕРБ: Председателството на Съвета на ЕС ще бъде много силна емблема за страната ни"}
{"url": "http://www.focus-news.net/news/2017/09/02/2431699/mvr-petima-dushi-sa-zaginali-a-trima-sa-s-opasnost-za-zhivota-sled-katastrofi-prez-izminaloto-denonoshtie.html", "text": "Петима души са загинали, а трима са с опасност за живота след катастрофи през изминалото денонощие. Това съобщиха от пресцентъра на МВР. Общо в страната са регистрирани 17 произшествия, като при тях 19 души са ранени. В София са станали 138 леки и едно тежко пътно произшествие, при което има един пострадал.", "date": "2017.09.02", "title": "МВР: Петима души са загинали, а трима са с опасност за живота след катастрофи през изминалото денонощие"}
{"url": "http://www.focus-news.net/news/2017/09/02/2431700/kmetat-na-kavarna-nina-stavreva-mideniyat-i-riben-fest-e-edno-sabitie-koeto-se-e-prevarnalo-v-traditsiya.html", "text": "Миденият и рибен фест е едно събитие, което се е превърнало в традиция. Тази година се провежда неговото 13-то поред издание. Това заяви кметът на Каварна Нина Ставрева, предаде кореспондент на Радио „Фокус” – Варна. „Приемствеността е хубаво качество. Хората харесват това тридневно мероприятие в Каварна. Стават свидетели на изключително интересни събития. Има не само концерти, но се предлагат изключително вкусни ястия от морски деликатеси – риби и миди“, коментира Нина Ставрева. Вчера в следобедните часове бе поставено началото на феста. Талантливите деца на морския град откриха Детска работилница, където имат възможност да творят с морски материали. Инициативата е от миналата година и е нещо ново, обогатяващо събитието в Каварна. Фолклорни състави от Латвия, Украйна и Словакия, участници в световния фестивал „Животът е прекрасен“, който се провежда във Варна, са специални гости на събитието. Изкусни майстори приготвят морски специалитети от риба и миди по старинни рецепти. Шеф Иво Петков е човекът, който следи процеса на готвене и също е специален гост на феста. В първия му ден помощник на шеф Петков е бил и зам.-кметът на Община Каварна Митко Недев. Активно се включват в мероприятията членовете на Общинското туристическо дружество на хотел „Каварна“, както и членовете на пенсионерските клубове в града със своите стародавни готварски рецепти от морето. \r\nЖулиета НИКОЛОВА", "date": "2017.09.02", "title": "Кметът на Каварна Нина Ставрева: Миденият и рибен фест е едно събитие, което се е превърнало в традиция"}
{"url": "http://www.focus-news.net/news/2017/09/02/2431701/pazardzhik-mostat-v-selo-boshulya-ostava-zatvoren-za-tovarni-avtomobili-nad-10-tona.html", "text": "Спокоен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.09.02", "title": "Пазарджик: Мостът в село Бошуля остава затворен за товарни автомобили над 10 тона"}
{"url": "http://www.focus-news.net/news/2017/09/02/2431702/tsvetan-tsvetanov-gerb-skandalite-i-falshivite-novini-ne-sa-politiki.html", "text": "Скандалите и фалшивите новини не са политики. Това заяви пред журналисти във Варна председателят на парламентарната група на ГЕРБ и зам.-председател на партията Цветан Цветанов, който участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. „През летните месеци, докато правителството работеше и народните представители бяха в избирателните си райони и създаваха възможност за предпоставка за един силен политически сезон, БСП търсеше някаква изява, която да им даде някаква легитимност и идентичност, но тя отново не е полезна за обществото, защото скандалите и фалшивите новини не са политики. Политиките са това, което правим в момента от политическа партия ГЕРБ. Днес символично ние откриваме и политическия сезон с младежката академия, която е десета поред във всички тези десет години. Това показва, че имаме история“, подчерта Цветан Цветанов. Той благодари на всички парламентарни групи и на техните председатели за декларациите в началото на новата пленарна сесия. „Усети се разум и ако всички са били достатъчно искрени във вчерашните си послания, аз съм обнадежден, че ще можем да се подготвим сериозно за предстоящото председателство на Съвета на ЕС и ще дадем по-голямо спокойствие на българските граждани. От приоритетите по време на председателството ще можем да извлечем политически дивиденти за страната ни, да представим България в една по-добра светлина и същевременно българските граждани да повярват не само в България и в българските политики, но да възприемем много по-достойно и с уважение европейските институции“, добави Цветан Цветанов. \r\nМарияна ВАЛЕНТИНОВА", "date": "2017.09.02", "title": "Цветан Цветанов, ГЕРБ: Скандалите и фалшивите новини не са политики"}
{"url": "http://www.focus-news.net/news/2017/09/02/2431703/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Ексдепутатът Ил. Попов си купи стара къща и младо лозе в Ощава“. Друго заглавие е „Арестуваха бивш военен след сигнал за стрелба, полицаи откриха оръжеен склад и ценни монети в дома му“. В статията пише още, че инцидентът е станал в Дупница. В ежедневника има и статия за това, че в Разлог са ексхумирали трупа на загиналия в катастрофа Васил Марценков, само 2 седмици след погребението. Друго заглавие от ежедневника е „Сватбата на дъщерята на кмета на Благоевград Ат. Камбитов – Елена, и сина на ексгубернатора К. Хаджигаев – Върбан, първото частно събитие в новия парк „Македония“. Друга статия е за това, че общинските съветници в Банско не са приели предложението на кмета Георги Икономов да увеличат с 50 ст. цената на купоните за млечната кухня.", "date": "2017.09.02", "title": "Преглед на основните теми в благоевградския печат"}
{"url": "http://www.focus-news.net/news/2017/09/02/2431704/smolyan-sabor-na-narodnoto-tvorchestvo-shte-se-provede-v-mestnostta-nivishteto-kray-selo-yagodina.html", "text": "Събор на народното творчество „Ягодина пее и танцува“ се провежда днес и утре (3 септември), в село Ягодина, съобщиха организаторите. Туристическо дружество „Родопея“, Община Борино и кметство Ягодина организират ежегодния празник на село Ягодина в местността Нивището. Програмата започва от 11.00 часа днес с оркестър „Славяни“ – Стара Загора. От 14.00 часа започва надпяване и надиграване на съставите от Община Борино. Официалното откриване на празника и приветствията от кмета на Борино и кмета на Ягодина са от 20.00 часа. Програмата продължава с гайдарско надсвирване и заря. Народното веселие на 3 септември ще започне в 11.00 часа. Водещ на празничната програма ще е Веселина Бабаджанкова. Организатори на проявата са: Туристическо дружество „Родопея“ – Ягодина“, Община Борино и Кметство Ягодина.", "date": "2017.09.02", "title": "Смолян: Събор на народното творчество ще се проведе в местността Нивището край село Ягодина"}
{"url": "http://www.focus-news.net/news/2017/09/02/2431706/tsvetan-tsvetanov-za-antikoruptsionniya-zakon-ne-iskame-prezidentska-republika.html", "text": "Не искаме президентска република. Това каза във Варна председателят на парламентарната група на ГЕРБ и зам.-председател на партията Цветан Цветанов, който участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. Цветанов отбеляза, че през всички тези години винаги, когато партията е обсъждала антикорупционно законодателство, е била с протегната ръка. „Правили сме го заедно с всички парламентарни групи, които са били в парламента. Антикорупционният закон мина на първо четене в 43-тото Народно събрание. Беше пред гледане на второ четене в пленарна зала, поради определени текстове, които провокираха несъгласие в някои от политическите сили и предсрочно прекратяване на мандата на парламента, не можахме да го приемем. В момента най-лесно беше и ние като БСП да направим - народните представители да внесат законопроекта и да мине на съгласувателна процедура, с която да демонстрираме, че всъщност предлагаме нещо, което би могло да консолидира всички останали. Най-правилното, което бяхме предприели в този антикорупционен закон е да мине през процедура, която да даде възможност за по-широко обсъждане. Работната група, която беше сформирана от министър Цачева, даде възможност да бъдат поканени да участват активно с институции, неправителствени организации. Това даде възможност по законопроекта, който вчера беше представен от г-жа Цачев, да се изчистят всички внушения или неразбиране, което имаше в обществото. Ние винаги сме били за диалог и съм убеден, че между първо и второ четене ще има сериозна дискусия и ще може да бъдат взети, ако има, и добри предложения от законопроекта, който предлага БСП““, каза още Цветан Цветанов. \r\n„Днес ако си направите труда да сравните техния и нашия законопроект, ще видите, че те са направили копи-пейст и са преписали около 70-75% от законопроекта. Останалите проценти са това да дадат правото на президента да назначава председателя на този антикорупционен орган. Ние не искаме президентска република. Ние знаем, че единственото място, където може да се води смислен политически дебат постоянно и да се осъществява необходимия парламентарен контрол върху изпълнителната власт, е българският парламент“, заяви Цветанов.\r\nМарияна ВАЛЕНТИНОВА", "date": "2017.09.02", "title": "Цветан Цветанов за антикорупционния закон: Не искаме президентска република"}
{"url": "http://www.focus-news.net/news/2017/09/02/2431707/ministar-ekaterina-zaharieva-nashata-osnovna-tsel-vav-vanshnata-politika-e-vsichki-strani-ot-zapadnite-balkani-da-badat-chlenove-na-es.html", "text": "Нашата основна цел във външната политика е всички страни от Западните Балкани, когато са готови, да бъдат членове на ЕС. Това заяви пред журналисти във Варна вицепремиерът и министър на външните работи Екатерина Захариева, която участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. “Регионът все още не е стабилен и се радвам, че един от основните приоритети на Европейската външна служба е Балкани - за първи път от 11 години, което означава, че когато ние покажем, че сме фокусирани, и България може да прави външна политика. Фактът, че Балканите са един от петте приоритета на Европейската служба по външна политика показва, че когато сме организирани, можем. Това е и тема на българското председателство, но е много по-дългосрочна цел“, отбеляза Екатерина Захариева. По отношение на бежанската криза тя коментира, че Европейският съюз е семейство. „В едно семейство трябва да се подкрепяме и в трудните, и в добрите моменти. Това е и целта на нашия премиер. Той е много активен в ЕС и неговият глас се чува. Не трябва да си затваряме очите пред трудностите, не трябва да си затваряме очите, че това не са бежанци, а вече са нелегални мигранти“, каза Министър Захариева. По думите ѝ трябва да се предприемат общи мерки, фокусирани върху държавата на произход и държавите на транзит. „Да покажем ясно на тези хора, че само по правилата те ще имат шанс да живеят в ЕС. Трябва заедно в диалог да решаваме нещата. Смисълът на Европа е солидарност и ценности, не само фондове“, подчерта Екатерина Захариева. \r\nМарияна ВАЛЕНТИНОВА", "date": "2017.09.02", "title": "Министър Екатерина Захариева: Нашата основна цел във външната политика е всички страни от Западните Балкани да бъдат членове на ЕС"}
{"url": "http://www.focus-news.net/news/2017/09/02/2431708/pazardzhik-saprugat-na-ubitata-41-godishna-zhena-v-peshtera-e-obyaven-za-obshtodarzhavno-izdirvane.html", "text": "Заподозреният за жестокото убийство на 41-годишна жена в Пещера е обявен за общодържавно издирване. Това каза за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че това е съпругът на жертвата. „Всички полицейски екипи в област Пазарджик на пътна и криминална полиция са вдигнати на крак. По входовете и изходите на Пазарджик и Пещера има засилено полицейско присъствие“, добави Стоянов.„Фокус“ припомня, че 41-годишната жена от Пазарджик е убита снощи в Пещера. Смъртта на жената е настъпила в резултат на наранявания с остър предмет по тялото. В хода на разследването е изяснено, че по всяка вероятност семеен скандал между жертвата и съпруга и е в основата на спречкването и последвалото намушкване. Нападателят е успял да избяга с автомобил и се издирва от полицията.\r\nВаня НИКОЛОВА", "date": "2017.09.02", "title": "Пазарджик: Съпругът на убитата 41-годишна жена в Пещера е обявен за общодържавно издирване"}
{"url": "http://www.focus-news.net/news/2017/09/02/2431709/tsvetan-tsvetanov-bsp-ne-mogat-da-prostyat-na-gerb-prozrachnoto-upravlenie-i-evropeyskite-fondove-kadeto-se-provaliha.html", "text": "ГЕРБ промени България за последните десет години в позитивен план. БСП не могат да простят на ГЕРБ прозрачното управление на всички нива и европейските фондове, които получава страната ни, благодарение на доверието на европейските ни партньори към правителствата на Бойко Борисов. БСП се провалиха точно по тази линия - във всяко тяхно управление европейското финансиране спира. Това каза председателят на Парламентарната група на ГЕРБ и зам.-председател на партията Цветан Цветанов по време на официалното откриване на десетата юбилейна Лятна академия на МГЕРБ, която се провежда във Варна, съобщиха от пресцентъра на ПП ГЕРБ. На форума присъстват над 250 младежи от ГЕРБ от цялата страна.\r\nветанов бе категоричен, че въпреки съпротивата на опонентите на ГЕРБ, европейските лидери и българските граждани дават своята позитивна оценка за управлението на правителството и на парламентарното мнозинство. \r\n\"Политическите ни опоненти нямат смислени аргументи срещу политиката за хората, която провеждаме и срещу високия икономически растеж, който постигнахме. Другите партии нямат реален политически живот. В последните 11 години ГЕРБ функционира постоянно, всички наши структури са активни. Не се сещаме за българските граждани само по време на избори\", заяви Цветан Цветанов. По думите му, който не работи, той не допуска грешки. \"Когато грешим, веднага посочваме проблема и го решаваме незабавно. \r\nТрябва да противодействаме на фалшивите внушения в обществото\", призова присъстващите зам.-председателят на ГЕРБ.\r\nПредседателят на ПГ на ГЕРБ обясни, че БСП правят пленум, на който ще обсъждат антикорупционното законодателство сред техните симпатизанти. \r\n\"Ние вече сме го направили още в 43-тото Народно събрание - имаше обществено обсъждане, проведоха се работни групи. Дебатите бяха проведени. Законопроектът мина на първо четене, но работата на парламента бе прекъсната преждевременно заради изборите и не се стигна до второ гласуване\", посочи той. Цветан Цветанов подчерта, че само преди няколко месеца БСП са били на коренно различна позиция и са били против приемането на антикорупционно законодателство. \"Ако погледнете сега техните предложения, те са над 70% копирани от другия законопроект. За разлика от БСП ние не искаме да създаваме президентска република. \r\nЕдинственото смислено място за дебат и контрол над изпълнителната власт е Народното събрание\", категоричен бе Цветанов.\r\nЦветан Цветанов изтъкна, че силата на ГЕРБ е в толерантността и уважението към различното мнение. \"Ние знаем, че многообразието от етноси и религии е богатството на България и не делим общините и хората в страната на наши и ваши\", обясни председателят на ПГ на ГЕРБ. Той даде пример с политическата дейност на Цвета Караянчева в Кърджали. \"Мъжкото момиче на ГЕРБ Цвета доказа, че за ГЕРБ политиката е отговорност. Тя е ежедневно сред хората в този труден смесен регион и благодарение на това в Кърджали няма други политически сили, освен ГЕРБ и ДПС\", обясни Цветанов. Зам.-председателят на ГЕРБ изтъкна, че на младежкия форум присъстват представители на МГЕРБ от всички смесени региони в страната. \r\n\"ГЕРБ е единствената партия, която дава равен старт на всички - без значение от пол, възраст и религия. Всички вие имате равни възможности да бъдете номинирани за общински съветници, кметове, да бъдете част от местната, изпълнителната и законодателната власт\", каза той.\r\nЦветанов призова младежите от ГЕРБ да бъдат истински европейски граждани, защото единственият възможен път за развитие на България е европейският. По думите му, Европа е доста по-спокойна, отколкото преди две години. Според Цветан Цветанов избирането на третото правителство с премиер Бойко Борисов е много силен знак, че българските граждани отстояват принципната си позиция. \"За трети път ние избрахме министър-председател Бойко Борисов - това означава респект към страната ни\", подчерта той. Зам.-председателят на ГЕРБ изтъкна изключително силното представяне на страната ни във външнополитически план като даде за пример подписването на договора за добросъседство с Македония. \r\n\"Когато съседите ни са добре и ние ще бъдем добре. Държавите в Западните Балкани знаят, че българското правителство настоява пред европейските си партньори да се даде възможост за европейската перспектива за съседните ни държави, което ще им гарантира сигурност и икономически просперитет\", обясни Цветанов.\r\nЦветан Цветанов подчерта, че силната младежка структура на ГЕРБ е локомотивът на партията. Той заяви, че е недопустимо младостта да се изтъква като порок и даде за пример нелепите доводи, които БСП декларираха срещу зам.-министъра на външните работи Георг Георгиев, който е изключително отговорен и подготвен млад човек. \"Политическите ни опоненти, когато нямат аргументи, излагат като порок младостта. Промяна в БСП трудно ще има. Така е устроена и така функционира тази партия. \r\nВсички вие сте ГЕРБ и сте лицето на днешното управление\", обърна се Цветанов към присъстващите над 250 младежи от ГЕРБ.\r\nСвоите приветствия към присъстващите по време на официалното откриване на форума отправиха евродепутатът от ГЕРБ/ЕНП Емил Радев, председателят на МГЕРБ и зам.-министър на външните работи Георг Георгиев, кметът на Варна Иван Портних и Богдан Мирчев от фондация \"Ханс Зайдел\".", "date": "2017.09.02", "title": "Цветан Цветанов: БСП не могат да простят на ГЕРБ прозрачното управление и европейските фондове, където се провалиха"}
{"url": "http://www.focus-news.net/news/2017/09/02/2431710/pazardzhik-132-godini-ot-obyavyavaneto-na-saedinenieto-shte-badat-otbelyazani-v-panagyurishte-s-blagodarstven-moleben-na-ploshtad-20-ti-april.html", "text": "Панагюрище отбелязва годишнина от Съединението на 2 септември, съобщи за Радио „Фокус“ – Пазарджик Радка Костуркова от Община Панагюрище. Тя обясни, че 132 години от обявяването на Съединението в Панагюрище ще бъдат отбелязани с благодарствен молебен на площад „20-ти април”, който ще започне в 11.00 часа. „С минута мълчание, поднасяне на цветя на паметната плоча ще бъде почетена паметта на загиналите за обединението на България. Програмата ще продължи с концерт на Духов оркестър „Делчо Радивчев” при Народно читалище „Виделина - 1865”, уточни Костуркова.\r\nВ Панагюрище Съединението е провъзгласено на 2 септември 1885 година от комитетските дейци Събко Милков, Андон Оряшков и Тодор Хаджикирилов, които издигат знамето на обединението на сградата на конака. Те са арестувани, но след това освободени под натиска на жителите на града. За първи път на 2 септември се чуват възгласите „Долу Румелия!” „Да живее Съединението!” и така се провъзгласява дълго чаканото обединение.\r\nВаня НИКОЛОВА", "date": "2017.09.02", "title": "Пазарджик: 132 години от обявяването на Съединението ще бъдат отбелязани в Панагюрище с благодарствен молебен на площад „20-ти април”"}
{"url": "http://www.focus-news.net/news/2017/09/02/2431711/tass-arabo-kyurdski-otryadi-vodyat-boeve-za-oshte-shest-kvartala-na-rakka.html", "text": "Въоръжените отряди на „Сирийските демократични сили“ продължават боевете срещу Ислямска държава в Ракка, предава ТАСС, позовавайки се официални данни на коалицията, съобщени за агенция ANF. \r\nШест от кварталите на града все още се намират в ръцете на терористите, но бойците на Ислямска държава са изгонени от останалите 14. \r\nСпоред информацията, ислямистите са изтласкани напълно от старинната част на града. По думите на говорителката и лидер на кюрдските сили Джихан Ахмад, „часът на освобождението на Ракка наближава“. Цанко Цолов", "date": "2017.09.02", "title": "ТАСС: Арабо-кюрдски отряди водят боеве за още шест квартала на Ракка"}
{"url": "http://www.focus-news.net/news/2017/09/02/2431712/api-dvizhenieto-se-osashtestvyava-v-aktivnata-lenta-po-sofiyski-okolovrasten-pat-pri-paten-vazel-simeonovo-v-posoka-pernik-zaradi-remont-na-fugi.html", "text": "До 5 септември 2017 г. движението по Софийски околовръстен път, при пътен възел \"Симеоново\", в посока Перник, се осъществява само в активната лента, поради ремонтни дейности на фуга. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017.09.02", "title": "АПИ: Движението се осъществява в активната лента по Софийски околовръстен път, при пътен възел \"Симеоново\", в посока Перник, заради ремонт на фуги"}
{"url": "http://www.focus-news.net/news/2017/09/02/2431713/blagoevgrad-shahmaten-turnir-shte-se-provede-v-petrich.html", "text": "Започва провеждането на шахматен турнир в Петрич. Това каза за Радио „Фокус“ - Пирин Георги Григоров, председател на шахматния клуб в Петрич. Той посочи, че турнирът ще продължи 2 дни – днес и утре. Григоров отбеляза, че миналата година е било първото издание на този турнир, но въпреки това участниците тази година няма да са по-малко от 50. Те са от Македония, Гърция, България и Сърбия. По думите му миналата година са взели участие и грос-майстори, както и международни майстори, а сега очакват още по-голям интерес. Той уточни, че няма да има възрастово разделение при шахматните срещи. Григоров обясни, че турнирът е общ, а наградите са разпределени на групи, така че да има награда за деца, за пенсионери, за местни създатели, и да участват и хора с по-ниски рейтинги, за да не са пренебрегнати и да има по-голяма масовост.\r\nНатали СТЕФАНОВА", "date": "2017.09.02", "title": "Благоевград: Шахматен турнир ще се проведе в Петрич"}
{"url": "http://www.focus-news.net/news/2017/09/02/2431714/sliven-chetirima-dushi-sa-zaginali-a-dve-zheni-i-momiche-sa-s-opasnost-za-zhivota-sled-katastrofa-na-pat-iii-662-v-rayona-na-selo-korten.html", "text": "Четирима души са загинали, а две жени и момиче са с опасност за живота след катастрофа на път III-662, в района на село Кортен. Това съобщиха от ОДМВР - Сливен. Катастрофата е станала на 1 септември, в 21.00 часа, на около 300 метра преди село Кортен. Лек автомобил „Роувър”, управляван от мъж на 32 години от Нова Загора се е ударил челно в насрещнодвижещия се лек автомобил „Фиат”, управляван от водач на 31 години от село Любенова махала. От произшествието на място са загинали водачите на двата автомобила и пътуващите с тях на предна седалка жена на 28 години (от лекия автомобил „Роувър”) и мъж на 40 години (от лекия автомобил „Фиат”). С опасност за живота в МБАЛ - Сливен са откарани две жени на 35 и 34 години и момиче на 12 години, пътници в лекия автомобил „Фиат”. По случая в РУ - Нова Загора е образувано досъдебно производство.", "date": "2017.09.02", "title": "Сливен: Четирима души са загинали, а две жени и момиче са с опасност за живота след катастрофа на път III-662, в района на село Кортен"}
{"url": "http://www.focus-news.net/news/2017/09/02/2431715/voa-donald-tramp-poiska-8-mlrd-dolara-za-vazstanovyavane-na-teksas.html", "text": "Президентът на САЩ Доналд Тръмп поиска от Конгреса 8 млрд. долара, които да послужат за възстановяване на ударения от ураган щат Тексас. Това съобщава радио Voice of America, добавяйки, че според Тръмп, това е само първоначалния пакет от нужната сума. \r\nАмериканският президент и неговата съпруга ще посетят в събота Хюстън, за да се срещнат с пострадали от природното бедствие и да видят нанесените от наводнението щети. Това ще бъде второто им посещение тази седмица. \r\nПо-рано се очакваше Белия дом да поиска шест млрд. за хуманитарна помощ.  Цанко Цолов", "date": "2017.09.02", "title": "VOA: Доналд Тръмп поиска 8 млрд. долара за възстановяване на Тексас"}
{"url": "http://www.focus-news.net/news/2017/09/02/2431716/agentsiya-fokus-izlachva-na-zhivo-vav-feysbuk-zasedanie-na-natsionalniya-savet-na-bsp.html", "text": "Агенция „Фокус“ излъчва на живо във \"Фейсбук\" заседание на Националния съвет на БСП. \r\nВидео от доклада на лидера на партията Корнелия Нинова може да гледате на страницата на ИА „Фокус“ във „Фейсбук“", "date": "2017.09.02", "title": "Агенция „Фокус“ излъчва на живо във \"Фейсбук\" заседание на Националния съвет на БСП"}
{"url": "http://www.focus-news.net/news/2017/09/02/2431717/tsveta-karayancheva-zam-predsedatel-na-44-toto-narodno-sabranie-gerb-promeni-oblika-na-darzhavata.html", "text": "ГЕРБ промени облика на държавата. Това заяви зам.-председателят на 44-тото Народно събрание Цвета Караянчева на откриването на десетото юбилейно издание на Летния университет на МГЕРБ във Варна, предаде репортер на Радио „Фокус“ – Варна. „Радвам се че съм част от партия ГЕРБ, защото това е партията, която дава равен старт на всички, които знаят и могат. Партията е жива, има много големи възможности да приобщава към себе си, най-вече млади хора. Вие ще бъдете посланиците на нашите идеи, на нашата политика, защото от говорене във фейсбук политика не става, както правиха някои наши „приятели“, които вече ги няма в парламента. Когато си постоянен, когато си сред хората, когато си искрен, нещата се получават. Ние сме хора със сърца и когато говорим, говорим истински. Ние можем да плачем, да се смеем, но когато сме край хората, трябва да имаме доблестта да ги гледаме в очите. Това е най-важното и най-ценното“, подчерта Цвета Караянчева. В качеството си на зам.-председател на 44-тото Народно събрание тя запозна присъстващите на университета младежи с началото на парламентаризма в страната ни, функциите на Народното събрание и на президентската институция. „Казват, че Народното събрание няма висок рейтинг. Смятам, че точно тази публичност, при която понякога се вадят неща и от „кухнята“, води до намаляване на рейтинга - когато в това Народно събрание се говори на хамалски език, както нашите опоненти, когато не се търсят истинските причини или доводи за нещо, а има просто елементарно заяждане при включването на камерите“, коментира Цвета Караянчева. По думите ѝ България върви напред, има икономически растеж, безработицата намалява. „Стигаме до момента, в който нямаме кадри, инвестициите започват да нарастват, започваме да мислим за усъвършенстване на образованието. Това показва, че държавата се движи напред“, каза още Цвета Караянчева. \r\nМарияна ВАЛЕНТИНОВА", "date": "2017.09.02", "title": "Цвета Караянчева, зам.-председател на 44-тото Народно събрание: ГЕРБ промени облика на държавата"}
{"url": "http://www.focus-news.net/news/2017/09/02/2431718/pazardzhik-osvobodiha-ot-aresta-predsedatelya-na-obshtinskiya-savet-v-septemvri-s-chiyto-pistolet-6-godishno-dete-ubi-sobstvenik-na-zavedenie-v-selo-vinogradets.html", "text": "Освободен от ареста е председателят на Общинския съвет в Септември, с чийто пистолет 6-годишно дете уби собственик на заведение в село Виноградец. Това съобщи за Радио „Фокус“ – Пазарджик говорителят на Окръжната прокуратура в Пазарджик Димитрия Ганчева. Тя обясни, че той е бил задържан от полицията за 24 часа. „Към момента той все още не е привлечен като обвиняем и няма как да бъде задържан за 72 часа от прокурора“, коментира Ганчева. Тя добави, че в момента се изяснява какво точно се е случило по време на тържеството, когато е станал трагичният инцидент, като се работи и по двете версии – за неволно убийство, извършено от 6-годишното дете и за опит за прикриване на убийство.\r\nВаня НИКОЛОВА", "date": "2017.09.02", "title": "Пазарджик: Освободиха от ареста председателя на Общинския съвет в Септември, с чийто пистолет 6-годишно дете уби собственик на заведение в село Виноградец"}
{"url": "http://www.focus-news.net/news/2017/09/02/2431719/tass-otnosheniyata-mezhdu-sasht-i-rusiya-sa-dostignali-nedopustimo-nisko-nivo.html", "text": "Постоянният представител на Русия в ООН Василий Небензя, заяви пред журналисти, че отношенията между Русия и САЩ са достигнали „недопустимо ниско ниво“, предава ТАСС. \r\nСпоред него, това влияе негативно върху международната ситуация, а добрите взаимоотношения ще бъдат „от полза не толкова за нас, но за целия свят“, добави Небензя. Цанко Цолов", "date": "2017.09.02", "title": "ТАСС: Отношенията между САЩ и Русия са достигнали „недопустимо ниско ниво“"}
{"url": "http://www.focus-news.net/news/2017/09/02/2431720/korneliya-ninova-bsp-pravitelstvoto-na-boyko-borisov-i-valeri-simeonov-startira-politicheskiya-sezon-s-programa-koyato-e-otstaplenie-ot-predizbornite-im-obeshtaniya.html", "text": "Правителството на Бойко Борисов и Валери Симеонов стартира политическия сезон с програма, която е отстъпление от предизборните им обещания. Това каза лидерът на БСП Корнелия Нинова по време на заседанието на Националния съвет на партията, предаде репортер на Агенция „Фокус“. Нинова посочи, че правителството най-накрая, след три месеца отсъствие, излиза с програма. „Програмата е отстъпление от предизборни обещания. Десетки приоритети т.е. липса на приоритети. Стотици мерки, които не са съобразени една с друга“, коментира Нинова. Тя заяви, че БСП продължава изпълнението на своята програма без отстъпление от това, с което са се ангажирали пред хората в предизборната кампания. Нинова предложи на Националния съвет на партията да си поставят стратегическа цел – справяне с бедността, и обяви, че освен това в новия политически сезон БСП ще предложи нов Закон за банката за развитие, тъй като към момента тази банка се е превърнала в инструмент за финансиране на 6-7 големи фирми в България. Нинова отчете, че през изминалия сезон от БСП са се ангажирали с политики за държавната и общинска собственост, политики за малки и средни предприятия, Закон за храните, Закон за ЧСИ, който представлява част от политиката на партията за борба с монополите, грижа за доходите и слабите хора.\r\nДеница КИТАНОВА", "date": "2017.09.02", "title": "Корнелия Нинова, БСП: Правителството на Бойко Борисов и Валери Симеонов стартира политическия сезон с програма, която е отстъпление от предизборните им обещания"}
{"url": "http://www.focus-news.net/news/2017/09/02/2431721/todor-chobanov-zam-kmet-na-sofiya-stolichna-obshtina-polaga-sistemni-usiliya-za-da-podobri-park-vrana-i-da-go-varne-kam-negovite-koreni.html", "text": "От няколко години Столична община полага системни усилия, за да подобри парка и да го върне към неговите корени. Във втората половина на 20 век той е загубил много от оригиналните си черти. Това каза пред журналисти в парк „Врана“ зам.-кметът на София по направление „Култура, образование, спорт и превенция на зависимости“ доц. д-р Тодор Чобанов, предаде репортер на Агенция „Фокус“. „Стъпка по стъпка възстановяваме оригиналния облик на парка и подобряваме средата - засаждаме различни редки видове, каквато е оригиналната идея на този парк“, обясни той. „Историческият парк „Врана“ е едно от най-интересните, но същевременно най-слабо познати кътчета на София“, заяви зам.-кметът. „За голяма радост на децата с нашите партньори от „Зелени Балкани“ днес пускаме 12 зеленоглави патици, които ще живеят в добре познатото на всички посетители на парка езеро с лилии“, посочи Тодор Чобанов и добави, че в бъдеще ще има най-различни малки и големи подобрения, за които обществеността ще научава своевременно. „Днес ще пуснем и 4 керкенеза, които са местни птици за София и околностите. Те също ще живеят в парка постоянно“, каза още зам.-кметът.\r\nБиляна ИВАНОВА", "date": "2017.09.02", "title": "Тодор Чобанов, зам.-кмет на София: Столична община полага системни усилия, за да подобри парк „Врана“ и да го върне към неговите корени"}
{"url": "http://www.focus-news.net/news/2017/09/02/2431722/kmetat-na-koprivshtitsa-gencho-gerdanov-otkri-festivala-zlatna-balgarska-gayda-i-obeshta-tova-da-ne-e-poslednoto-mu-izdanie.html", "text": "Горд съм, че на тази местност се провежда Петото поредно издание на „Златна българска гайда” Копривщица 2017. Това каза кметът на Копривщица Генчо Герданов на откриването на събитието, предаде репортер на Агенция „Фокус”. „Ще се помъча така, че да не е последно. Такива мероприятия трябва да има в Копривщица. Добре сте дошли и живи и здрави да бъдем всички”, пожела още кметът. Изказването му дойде след като организаторът обяви, че това ще е последното издание на фестивала, защото не срещат подкрепа и вече им е трудно да го организират.\r\nМеждувременно десетки хора започнаха да се събират в ЕкоФест Парк „Кулата”, където върху 30 000 кв. м. се провежда гайдарското надсвирване. Събитието се провежда два дни - днес и утре. Обособени са зони за палатков лагер, забавления, паркинг и зона за кулинарни изненади. На Гайдарското надсвирване \"Златна Българска Гайда\" Копривщица 2017 в Юнашкия тиган на България, за първи път ще се приготви рецепта от времето на траките. Ще се съберат деца, баби и родители в опит да поставят нов Балкански рекорд за „Най-много деца, месещи безквасен хляб в България“. В продължение на 24 часа на кръгли часове, всички ще месят безквасен хляб по стара българска традиция. На специално изработени маси на всеки кръгъл час до 300 участници ще започват общностно месене на безквасни питки. На специално изработени 35 ниски кръгли маси „паралии“ ще се възстанови ритуалът за изработка на селски хляб. В Двора на Традициите, ще се проведе Трети национален конкурс „Народен готвач на България“. Представители на Банатските българи от село Асеново, Община Никопол ще приготвят специфични местни банатски рецепти. Кулинарният отбор на село Антимово ще приготви на живо Влашка саламура, дунавска риба на тенекия и три вида качамак. Кулинарния експерт на северозапада Цветан Дочев /Дедо Скръц/ ще приготвя Врачанска ютика и зеленчукови селски разядки. Ще представи и новата си книга за храната и зевзеците на Северозапада. Екип от исторически възстановчици ще представи римска кухня и напитки. Баба Цонка от Копривщица ще приготви Юнашка лютеница в Чорбаджийския казан. Малките моми и юнаци ще се надяждат с гореща лютеница и топли хлебчета. Ангел Ангелов, ръководител на Академия „Кулинарен историк“ ще представи неолитна кухня с овнешко, лимец, черна ряпа и билки. Всички заедно ще приготвят Гайдарски кебап за 1500 човека с обезкостена свинска плешка, гъби, лук и зеленчуци в най-големия български тиган „Юнашкия тиган“. На Юнашките скари ще се приготвят непознати специалитети от месо и зеленчуци. На сцената на „Златна Българска Гайда“ ще се надсвирват представители на Джура и Каба гайди. На една сцена ще засвирят всички видове гайди. Няма ограничение за възраст на участниците и вида на гайдите. По традиция ще гостуват представители на Западните покрайнини с гайдари, певци и тамбурджии. Занаятчии и майстори на народни занаяти ще демонстрират уменията си. Привечер на първия ден на надсвирването ще започне концерт на народната певица Гуна Иванова. Програмата ще продължи с концерт на Антимовската духова музика и Голямото Юнашко хоро Денят ще завърши с възстановка на нестинарско шествие, игра в огъня и Нестинарско хоро. Втория ден на надсвирването ще продължи с концерт на победителите гайдари, месене на безквасен хляб за Балканския рекорд и надяждане с Юнашка лютеница за малките моми и юнаци. На обяд ще започне игра, в която участниците ще търсят съкровището на „Тракийско светилище Кулата“ по карта със знаци и нишани из цялата местност. Организатор на събитието е Фондация „Национален тръст за съхранение на културно историческото наследство България “ и „Музей на хляба и традиционните храни“ Копривщица.\r\nЛюба АЛЕКСИЕВА", "date": "2017.09.02", "title": "Кметът на Копривщица Генчо Герданов откри фестивала „Златна българска гайда” и обеща това да не е последното му издание"}
{"url": "http://www.focus-news.net/news/2017/09/02/2431723/pazardzhik-v-grada-se-provezhda-mladezhkoto-izlozhenie-pazardzhik-ekspo.html", "text": "В града се провежда младежкото изложение „Пазарджик Експо“. То беше открито в 11.00 часа днес и ще продължи до 3 септември в Пазарджик. Това съобщиха за Радио „Фокус“ – Пазарджик организаторите на проявата. Неговата основна цел е  да представи организации, развиващи младежка дейност и работа с деца и младежи. Първото по рода си младежко изложение се провежда на площад „Константин Величков“ като част от планираните прояви на „Плюс Фестивал 2017“. Участват пазарджишки организации от сферите на спорта, изкуството, младежката ангажираност, неформалното образование и други. Всеки участник има своя зона, в която да се презентира и да представи дейността си. Събитието цели да информира местната общност за възможностите за ангажименти в свободното време, които предоставя град Пазарджик.\r\nВаня НИКОЛОВА", "date": "2017.09.02", "title": "Пазарджик: В града се провежда младежкото изложение „Пазарджик Експо“"}
{"url": "http://www.focus-news.net/news/2017/09/02/2431724/zam-kmetat-todor-chobanov-parkat-vrana-veche-e-turisticheska-atraktsiya-s-nad-40-hil-posetiteli-godishno.html", "text": "Паркът „Врана“ вече е туристическа атракция с над 40 хил. посетители годишно. Това каза пред журналисти в парк-музей „Врана“ зам.-кметът на София по направление „Култура, образование, спорт и превенция на зависимости“ доц. д-р Тодор Чобанов, предаде репортер на Агенция „Фокус“. „Убедени сме, че нашите усилия ще увеличат броя на гостите“, коментира той. „Работим с фондация „Цар Борис III и Царица Йоана“ за отваряне на самия музей в историческата дворцова сграда“, посочи Тодор Чобанов. „Усилията там са много напред, почти е приключила реставрацията на части от сградата и се работи по възстановяване на съществувалите в нея два храма“, уточни зам.-кметът. „Работим и в тази посока и се надявам до няколко години, както всички големи европейски градове и столици да предложим тази толкова важна за нашите жители и гости атракция - исторически парк с исторически музей“, заяви той.\r\nБиляна ИВАНОВА", "date": "2017.09.02", "title": "Зам.-кметът Тодор Чобанов: Паркът „Врана“ вече е туристическа атракция с над 40 хил. посетители годишно"}
{"url": "http://www.focus-news.net/news/2017/09/02/2431725/dobrich-morski-delikatesi-shte-se-predlagat-tselodnevno-po-vreme-na-mideniya-i-riben-fest-v-kavarna.html", "text": "Морски деликатеси ще се предлагат целодневно по време на Мидения и рибен фест в Каварна. Това заяви кметът на морския град Нина Ставрева, предаде кореспондент на Радио „Фокус” – Варна. Една от местните фирми, която произвежда миди, с управител Найден Станев, осигурява продуктите за фестивала и по този повод кметът на Каварна Нина Ставрева отправи думи на благодарност за доброто сътрудничество. В първата фестивална вечер обичаният от българската публика Миро е поздравил със своите изпълнения публика и гости на събитието. Концертът днес започва в 21.00 часа. В него ще участват Стефан Вълдобрев и група „Обичайните заподозрени“, а в утрешния, последен ден от феста, гостите ще могат да се насладят на изпълненията на Тони Димитрова. „И с това издание на Мидения и рибен фест Община Каварна категорично заявява своята подкрепа за българската музика. Стартирахме още от март тази година с покана към Георги Христов, което беше специален подарък за всички жени на Каварна. Целият туристически сезон досега сме залагали на утвърдени български изпълнители, които са наистина удоволствие за всички каварненци и гости на нашия прекрасен град“, каза Нина Ставрева. Тя добави, че в рамките на инициативата Детска работилница децата имат шанса да рисуват върху камъчета, миди и рапани и да изработват много красиви неща. Със задоволство кметът на Каварна изрази своята увереност, че през фестивалните дни на площада в морския град ще могат да се забележат усмихнати и щастливи хора, което е знак, че поетият от Общината път е верният и всички положени усилия да бъде организиран феста не са напразни. Нина Ставрева посочи, че за момента туристическият сезон може да бъде определен като успешен, каквито са били очакванията на Общината. Надеждата е, че туристи ще има до края на месец септември. „Силно се надявам и времето да е с нас, да има още слънчеви дни, така че плажът на Каварна да е пълен, както беше през изминалите летни месеци“, каза Нина Ставрева.\r\nЖулиета НИКОЛОВА", "date": "2017.09.02", "title": "Добрич: Морски деликатеси ще се предлагат целодневно по време на Мидения и рибен фест в Каварна"}
{"url": "http://www.focus-news.net/news/2017/09/02/2431726/liderat-na-legalnata-kyurdska-partiya-v-turtsiya-tochno-nie-shte-opredelim-politicheskoto-badeshte-na-stranata.html", "text": "Съпредседателят на легалната и парламентарно представена кюрдска Демократическа партия на народите (ПНД) Селяхаттин Демирташ, изпрати послание по повод Курбан байрама, предаде информационната агенция Догу хабер ажансъ (ДХА). От 4 ноември 2016 год. кюрдският лидер и депутат в Меджлиса се намира в затвор в Одрин в рамките на разследване на Републиканската главна прокуратура в Диарбекир.\r\n„Народът ни трябва да бъде сигурен в едно: Дори и доста от нас да сме арестувани; точно ПНД е партията, която ще определи политическото бъдеще на тази страна. Без нас просто не е възможно да се установи демократичното бъдеще на Турция. Онези, които предположиха, че като ни държат в затвора като заложници ще ни ликвидират от политиката, съвсем скоро ще видят огромната си грешка и заблуждение.”, подчертава  Селяхаттин Демирташ, цитиран от ДХА. Георги Димов", "date": "2017.09.02", "title": "Лидерът на легалната кюрдска партия в Турция: Точно ние ще определим политическото бъдеще на страната"}
{"url": "http://www.focus-news.net/news/2017/09/02/2431727/korneliya-ninova-bsp-ne-pravim-antikoruptsionen-zakon-za-edno-pravitelstvo-i-edin-prezident-dnes-pravitelstvoto-e-na-boyko-borisov-utre-shte-e-nashe.html", "text": "Има в историята едно събитие по конкретен повод, но исторически се е насложил един израз, който е ключов за такива моменти. Той е латински и е „Зарът е хвърлен и няма връщане назад“. В такъв момент се намираме, другарки и другари. Или започваме истинска борба с корупцията и го разбираме това, или за пореден път има имитация. Това каза лидерът на БСП Корнелия Нинова по време на заседанието на Националния съвет на партията, предаде репортер на Агенция „Фокус“. „Управляващите предлагат поредната имитация на борба с корупцията за отчет пред предстоящия мониторингов доклад. Защо имитация? Тяхното предложение е орган, който събира информация, констатира административни нарушения и издава предписания“, заяви Нинова. По думите ѝ предлаганият от ГЕРБ антикорупционен законопроект не предвижда единният орган да се бори с корупционни престъпления, нито да има разследване. Нинова посочи, че през всички години на прехода е имало имитации за борба с корупцията, но резултат  – никакъв. \r\nПо думите ѝ днешното заседание на Националния съвет на БСП е ключово и попита членовете на партията дали тръгват единни като юмрук в битката с паралелната държава. „Опитват се в последните дни по различни начини да ни внушават, че трябва да направим общ законопроект, да вземем от двата най-доброто, да се обединим и в името на България да спрат политическите дразги и веднъж завинаги да решим проблема с корупцията. Ще го направим при три условия. Първото е този орган да се занимава с разследване, а не с констатации, т.е. истинско събиране на доказателства. Този орган да се занимава с корупционни престъпления по високите етажи на властта, а не с констатиране. Този орган да има председател, назначен от президента на Републиката. Ние не правим закон за едно правителство и за един президент. Ние сме сериозна партия и предлагаме трайно законодателство. Днес правителството е на Бойко Борисов, утре ще е наше“, каза Нинова. \r\nДеница КИТАНОВА", "date": "2017.09.02", "title": "Корнелия Нинова, БСП: Не правим антикорупционен закон за едно правителство и един президент - днес правителството е на Бойко Борисов, утре ще е наше"}
{"url": "http://www.focus-news.net/news/2017/09/02/2431728/d-r-rusko-petrov-zeleni-balkani-blagodarim-na-stolichna-obshtina-za-predostavyanite-vazmozhnosti-da-osvobodim-razlichnite-vidove-ptitsi-koito-sa-nashi-patsienti.html", "text": "От Спасителния център на „Зелени Балкани“ благодарим на Столична община за възможностите, които постоянно ни представят, за да можем да освободим различните видове птици, които са наши пациенти. Това каза пред журналисти в парк „Врана“ д-р Руско Петров от „Зелени Балкани“, предаде репортер на Агенция „Фокус“. „Много са радващи всички дейности, които се правят в София както за алеите, така и за парковете“, коментира той. „От Спасителния център ще се опитваме да работим заедно със Столична община и да обогатяваме с биоразнообразие парковете с видове, които има в околностите на София“, каза още д-р Петров.\r\nБиляна ИВАНОВА", "date": "2017.09.02", "title": "Д-р Руско Петров, „Зелени Балкани“: Благодарим на Столична община за предоставяните възможности да освободим различните видове птици, които са наши пациенти"}
{"url": "http://www.focus-news.net/news/2017/09/02/2431729/georgi-ikonomov-kmet-na-obshtina-bansko-bansko-balkan-fest-e-edin-festival-koyto-ima-mnogo-badeshte.html", "text": "Продължава фестивалът за балканска музика „Банско Балкан Фест“. Това каза за Радио „Фокус“ - Пирин кметът на Община Банско Георги Икономов. По думите му днес е втората фестивална вечер, в която за жителите и гостите на Банско, на сцената ще излезе голямата звезда на тазгодишното издание на фестивала Драгана Миркович. Кметът обясни, че фестивалът се провежда от 3 години, като първите две от тях името му е било „Банско Бохеми“. Икономов посочи, че още първоначалната идея за организирането на мероприятието е била това да бъде балкански фестивал и според него новото му име е най-подходящо. „Първата година го проведохме в началото на юли, а вече 2 години подред го провеждаме в началото на септември. Целта на това наше решение е да се удължи туристическият сезон, тъй като времето е хубаво. Аз мисля, че това е един фестивал, който има много бъдеще. Специално за това издание сме заложили на гръцка и сръбска музика, като разбира се има и български изпълнители“, добави той. Икономов подчерта, че благодарение на фестивалите през целия сезон почти цялата леглова база в курортния град е запълнена.\r\nНатали СТЕФАНОВА", "date": "2017.09.02", "title": "Георги Икономов, кмет на Община Банско: „Банско Балкан Фест“ е един фестивал, който има много бъдеще"}
{"url": "http://www.focus-news.net/news/2017/09/02/2431730/milena-vaseva-stolichna-obshtina-parkat-vrana-e-na-nad-100-godini-i-e-svoeobrazna-botanicheska-gradina.html", "text": "Паркът „Врана“ е паметник на парковото изкуство, отворен е събота и неделя от 10.00 до 16.00 часа и има екскурзоводи. Това каза пред журналисти в парк „Врана“ директорът на Общинското предприятие „Паркове и градски градини“ Милена Васева, предаде репортер на Агенция „Фокус“. „Освен с историческата си стойност паркът е интересен с това, че е над 100 годишен и е една своеобразна ботаническа градина“, посочи тя и уточни, че паркът е отворен за първи път за посещение от гражданите през 2013 година. „Столична община е осигурила автобусна линия номер 505, която води до входа на парка, и тръгва от „Орлов мост“, обясни Милена Васева. „Във връзка с пускането на патиците днес входът ще бъде свободен за гражданите“, каза още Васева.\r\nБиляна ИВАНОВА", "date": "2017.09.02", "title": "Милена Васева, Столична община: Паркът „Врана“ е на над 100 години и е своеобразна ботаническа градина"}
{"url": "http://www.focus-news.net/news/2017/09/02/2431731/vidin-6-km-kolona-ot-tezhkotovarni-avtomobili-se-e-obrazuvala-na-gkpp-dunav-most-2-na-izhod-ot-stranata.html", "text": "6 км колона от тежкотоварни автомобили се е образувала на ГКПП „Дунав мост 2\", на изход от страната, съобщи слушател на Радио „Фокус“.", "date": "2017.09.02", "title": "Видин: 6 км колона от тежкотоварни автомобили се е образувала на ГКПП „Дунав мост 2\", на изход от страната"}
{"url": "http://www.focus-news.net/news/2017/09/02/2431732/korneliya-ninova-bsp-osven-paralelna-darzhava-zhiveem-i-v-dva-paralelni-svyata-na-upravlyavashtite-i-na-realniya-zhivot.html", "text": "Освен паралелна държава, живеем и в два паралелни свята – на управляващите и на реалния живот. Това каза  лидерът на БСП Корнелия Нинова по време на заседанието на Националния съвет на партията, предаде репортер на Агенция „Фокус“. „Говорили сме си за паралелната държава, която краде по независими експертизи 10 млрд. лв. годишно от джоба на всеки българин. Само да припомня, че преизчислението на всички пенсии годишно струваше около 1 млрд. лв. Помощта за децата с увреждания струва 70 млн. лв. Виждате какво говорим на фона на 10 млрд.“, заяви Нинова. „Освен, че живеем в паралелна държава, като че ли живеем в два паралелни свята - на управляващите и на реалния живот. Бих искала да ви цитирам няколко неща само от вчерашния ден, за да видите двете реалности. Управляващите сутринта в Парламента: „Добрите новини бележат началото на новия политически сезон. Няма да отстъпим, както и досега от политиките за ликвидиране на неграмотността. Укрепването на обществения ред и сигурността продължават да бъдат сред законодателните ни приоритети. Няма да си затваряме очите пред криминогенната обстановка в страната“, цитира откъс от декларацията на Цветан Цветанов лидерът на БСП Корнелия Нинова. Тя посочи, че на фона на картината, която е очертал Цветан Цветанов в парламента, вечерта по новините са съобщили за инцидент в Пазарджишко с 6-годишно дете, застреляло собственик на заведение; за баща, който се е дрогирал пред детето си в заведение; за агресия в метрото на София; за издирване на двама маскирани и други. „Обществото очаква алтернатива на това управление. И нека този политически сезон да бъде сезонът на алтернативата за „БСП за България“. Да започнем с антикорупционното законодателство, защото разбирам, че не можем да направим нищо друго, ако не спрем политико-бизнес-олигархичната мафия, която краде тези 10 млрд. лв., за да ги разпределим към онези социални слоеве, които имат нужда от тези пари. Антикорупционният закон е част от тази битка с паралелната държава“, допълни лидерът на БСП.\r\nДеница КИТАНОВА", "date": "2017.09.02", "title": "Корнелия Нинова, БСП: Освен паралелна държава, живеем и в два паралелни свята – на управляващите и на реалния живот"}
{"url": "http://www.focus-news.net/news/2017/09/02/2431733/reuters-islyamska-darzhava-izgubi-poslednata-si-baza-v-tsentralna-siriya.html", "text": "Последната база на Ислямска държава в Централна Сирия е превзета от правителствените сили, предава Reuters, като се позовава на информация от военен репортер. Става въпрос за селището Акербат, разположено в близост до главен път между градовете Хомс и Алепо.\r\nОт агенцията припомнят, че в района се водеха боеве в продължение на няколко месеца. Цанко Цолов", "date": "2017.09.02", "title": "Reuters: Ислямска държава изгуби последната си база в Централна Сирия"}
{"url": "http://www.focus-news.net/news/2017/09/02/2431735/premierat-boyko-borisov-edna-partiya-se-otsenyava-kogato-e-na-vlast-prez-2008-g-bsp-prieha-zakon-s-koyto-onevinyavat-vsyaka-koruptsiya-v-darzhavata.html", "text": "Една партия се оценява, когато е на власт -  през 2008 г. БСП приеха закон, с който оневиняват всяка корупция в държавата. Това каза премиерът Бойко Борисов във Варна, където участва в десетото юбилейно издание на Летния университет на МГЕРБ, предаде репортер на Радио „Фокус“ – Варна.  С БСП няма да влизате в спор за антикорупционния закон. Една партия се оценява, когато е на власт, не когато е опозиция. Когато всички инструменти за управление са в нея. БСП, когато имаха на два пъти, поне откакто аз съм в политиката, възможност да приемат и приложат тези закони, приеха само един закон, който по своята същност е закон, защитаващ корупцията през 2008г. Задължавам всички от МГЕРБ и ПГ на ГЕРБ да прочетат и научат този закон, защото той показва истинската същност на БСП. След управлението на Тройната коалиция, те приеха закон, с който  оневиняват всяка корупция в държавата по време на тяхното управление“, заяви Борисов. „Когато спорите за такъв закон, казвате: „Много ви обичаме, много сте хубави, много сте умни, по-добри сте от нас, но когато ви се даде властта, вие приемате такъв закон“. Сега нашия - лош-хубав, го консултираме с Европа, с неправителствени организации и мислим, че предлагаме нещо добро. \r\nАз не съм ги чул те да излязат и както в църквата да кажат „Отричаш ли се от Сатаната? Отричам се!“ Три пъти да излезе г-жа Нинова, да се отрече от Сатаната, сиреч от закона си от 2008 г. и да каже „Сега като сме се отрекли, и сме чисто нови, не сме 130-годишни, предлагаме този закон“ с радост ще я изслушам“, каза още премиерът.", "date": "2017.09.02", "title": "Премиерът Бойко Борисов: Една партия се оценява, когато е на власт -  през 2008 г. БСП приеха закон, с който оневиняват всяка корупция в държавата"}
{"url": "http://www.focus-news.net/news/2017/09/02/2431736/korneliya-ninova-bsp-prez-avgust-pravitelstvoto-razpredeli-20-mln-lv-za-31-obshtini-na-dps-10-mln-lv-za-14-obshtini-na-gerb-i-1-mln-lv-za-2-na-bsp.html", "text": "През август месец само с едно постановление 20 млн. за 31 общини на ДПС, 10 млн. за 14 общини на ГЕРБ и 1 млн. за 2 общини на БСП. Това каза лидерът на БСП Корнелия Нинова по време на заседанието на Националния съвет на партията, предаде репортер на Агенция „Фокус“. Нинова поясни, че до края на годината от БСП ще се занимаят със секторни политики – изпълнението на Националната здравна стратегия 2014-2020, обсъждане на състоянието на енергетиката, позиция на Националния съвет за влизането на България в ERM 2, по Шенген и приоритетите в областта на отбраната и въоръжените сили и социална политика. Нинова обърна внимание на темата за политиката на правителството по отношение на местна власт и общини. „Ясни са ни грешките, които бяха направени досега, и многократно сме ги отбелязвали – прехвърляне на задължение към общините без финансова обосновка за това и без гарантиране на финанси в бюджета на общините, за да могат да изпълняват функциите си. Обсъжда се нов Закон за публичните финанси, който представлява нов удар за общините с мотивите, че трябва да се дисциплинират кметовете, които злоупотребяват със средства“, коментира Нинова. По думите ѝ това дисциплиниране много променя картината местната власт на страната. „Криейки се зад това дисциплиниране, правителството налага забрани за всички кметове, но го заобикаля с решение на МС и постановления, с които компенсира своите или онези, които сметне за добре“, коментира Нинова. Лидерът на БСП подчерта, че във всички общини на България живеят български граждани с равни права и би трябвало на прага на приемането на бюджета за 2018 г. напълно да се преосмисли бюджета за местната власт. Според нея правителствата на Бойко Борисов планират занижени приходи, реализират излишъци, не ги вкарват за обсъждане в Народното събрание и ги разпределят с постановление на Министерски съвет. „Това е още един начин за разделяне на българските граждани“, каза още Нинова. По думите ѝ подобна политика задълбочава различията в регионите. Тя призова членовете на Националния съвет до края на годината да влязат в сериозен контакт с хората по места и да обсъдят тези проблеми и да ги изнесат пред обществото, за да се намери тяхното решение в Народното събрание. Нинова добави, че кметове на БСП са подложени на натиск с условие или влизат във Водните асоциации, или ще им спрат парите по другите проекти. Лидерът на БСП определи това като рекет.\r\nДеница КИТАНОВА", "date": "2017.09.02", "title": "Корнелия Нинова, БСП: През август правителството разпредели 20 млн. лв. за 31 общини на ДПС, 10 млн. лв. за 14 общини на ГЕРБ и 1 млн. лв. за 2 на БСП"}
{"url": "http://www.focus-news.net/news/2017/09/02/2431737/blagoevgrad-kmetat-d-r-atanas-kambitov-vrachi-kupite-na-otborite-na-pobeditelite-v-mezhdunarodniya-detski-futbolen-turnir-kupite-na-obshtina-blagoevgrad.html", "text": "Кметът на Община Благоевград  д-р Атанас Камбитов награди победителите в петото издание на Международен детски футболен турнир „Купите на Община Благоевград“. Това съобщиха от пресцентъра на Община Благоевград. Кметът отличи класиралите се на първо място.\r\n„Днес беше кулминацията на V Mеждународен детски турнир. Тук е мястото да поздравя  всички футболисти за добрата игра. Да благодаря на треньорите, ръководството, организаторите, и на всички, които помогнаха този турнир да се реализира. Следващата година Ви очакваме по същото време за силна игра и нови победи. Тогава ще има още един терен, почти със същите размери, което ще направи условията още по-добри”, каза в приветственото си слово кметът Камбитов. \r\n На официалното закриване на турнира присъстваха още областният управител Бисер Михайлов, председателят на Общинския съвет Радослав Тасков, заместник-кметът по култура и хуманитарни дейности Христина Шопова, Валентин Чакъров - шеф на ЗС на БФС, Венко Попов - управител на ОФК „Пирин”, Захари Хаджийски - директор на Общинска банка. Купите на Община Благоевград за първо място грабнаха отборите на ФК „Войводина” и в двете възрастови групи. Второ място за набор 2003 година бе за отбора на ФК „Цървена звезда”, а за родените през 2004 година за ПФК „Левски”. На трето място се класираха отборите на ФК „Динамо Загреб” за футболистите и от двете възрастови категории.\r\nКметът д-р  Камбитов връчи още юбилейна грамота на дъщерята на легендата Христо Христов-Бараката и поднесе също и плакети на Валентин Чакъров и Борислав Михайлов, в знак на благодарност за съвместната работа.\r\nЗа класиралите се на местата от 4 до 8 бяха подготвени медали и грамоти, които бяха връчени от официалните гости. В индивидуални категории футболистите получиха призове за най-добър вратар, най-добър защитник, най-добър полузащитник и голмайстор. \r\nПетото юбилейно издание на Международния футболен детски турнир протече под голям интерес, силни емоции и интересна игра. През изминалите дни в турнира не липсваха наказателни картони, дузпи, нарушения и много голове. В тазгодишното издание на турнира  участие взеха отборите на ФК „Цървена звезда“ - Белград, Сърбия; ФК „Динамо Загреб“ – Хърватска; ФК „Тампа Брашов“ - Румъния; ФК „Войводина“ – Нови Сад, Сърбия; ФА „Дит“ – София, България; ПФК „Левски“ - София, България; ПФК „Славия“ - София, България; ОФК „Пирин“ - Благоевград, България; ФК „Апоел“ – Никозия и над 320 футболисти от страната и Европа. \r\nФутболният детски турнир е в памет на легендарния вратар на “Пирин” – Христо Христов – Бараката. Основната цел на Община Благоевград е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие. Спортната инициатива се организира от Община Благоевград, съвместно със ЗС на БФС. Той е за таланти, родени през 2003 и 2004 година и с всяка изминала година, събитието става все по-мащабно и към него проявяват интерес все повече български и чужди отбори. Турнирът е единственият напълно безплатен в цяла България.\r\nМеждународният турнир „Купите на Община Благоевград“ се провежда под егидата на кмета на Община Благоевград  д-р Атанас Камбитов и е поредното доказателство за добре водената му политика насочена към развитието на спорта и младите таланти.", "date": "2017.09.02", "title": "Благоевград: Кметът д-р Атанас Камбитов връчи купите на отборите на победителите в Международния детски футболен турнир „Купите на Община Благоевград“"}
{"url": "http://www.focus-news.net/news/2017/09/02/2431738/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa-na-3-septemvri.html", "text": "На 3 септември, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2017.09.02", "title": "Пазарджик: Константийският епископ Яков ще оглави архиерейска света Литургия в катедрален храм \"Успение на Пресвета Богородица\" на 3 септември"}
{"url": "http://www.focus-news.net/news/2017/09/02/2431739/korneliya-ninova-bsp-prez-oktomvri-plenumat-na-bsp-shte-prieme-pozitsii-koito-shte-predlozhim-da-se-vklyuchat-v-razgovorite-na-balgarskoto-predsedatelstvoto-na-saveta-na-es.html", "text": "През октомври Пленумът на БСП ще приеме позиции, които ще предложим да се включат в разговорите на Българското председателството на Съвета на ЕС. Това каза  лидерът на БСП Корнелия Нинова по време на заседанието на Националния съвет на партията, предаде репортер на Агенция „Фокус“. Нинова предложи планът за работа на партията да се съсредоточи в няколко теми. „Новият сезон започва на основата на две големи събития за страната. Това е председателството на Съвета на ЕС и приемането на бюджета за 2018 г., който е израз на всички политики, които искаме да заложим в него. По отношение на председателството, имаме работна група с ръководител Сергей Станишев. Колегите работиха в последните месеци и предвиждаме през октомври НС на БСП да приеме позиции, приоритети за председателството, които парламентарната група да предложи в Народното събрание и на правителството и те да бъдат включени в двустранните и многостранни разговори, които ще се провеждат догодина“, коментира Нинова. Лидерът на БСП заяви, че партията ще изработи своя алтернативен бюджет, на който ще заложат всичко, което имат в своята политическа програма и с което са се ангажирали в предизборната кампания към българските граждани. Нинова отчете, че до края на годината ще се състоят и трите големи леви дискусии за това какво се е случило в лявото в света, в Европа и в България. „Планът е начертан, започваме в края на септември и началото на октомври с първата дискусия, която обхваща Великобритания, Германия и Франция и левия проект на България. След това ще продължим с втората, която е Югоизточна Европа и третата е на Балканите и проекта на БСП за развитие на лявото“, добави лидерът на БСП. \r\nДеница КИТАНОВА", "date": "2017.09.02", "title": "Корнелия Нинова, БСП: През октомври Пленумът на БСП ще приеме позиции, които ще предложим да се включат в разговорите на Българското председателството на Съвета на ЕС"}
{"url": "http://www.focus-news.net/news/2017/09/02/2431740/afp-sasht-planirat-poveche-morski-patruli-v-yuzhnokitaysko-more.html", "text": "Пентагонът планира провеждане на повече редовни морски патрули във водите на Южнокитайско море, предава AFP, като се позовава на информация от The Wall Street Journal. \r\nСпоред информацията, ще бъдат осъществявани два до три патрула месечно, с цел осигуряване свобода на корабоплаването в спорните води. \r\nОт Вашингтон са отказали да дадат информация относно това кога и къде ще бъдат провеждани патрулите, но в тях биха могли да участват не само кораби, а части на авиацията. \r\nОт агенцията припомнят претенцията на Китай, че тези води са част от територията му. През тях минават товари, които представляват ок. пет трилиона долара от международната търговия, а според последните изследвания, те са богати на нефт и газ.Цанко Цолов", "date": "2017.09.02", "title": "AFP: САЩ планират повече морски патрули в Южнокитайско море"}
{"url": "http://www.focus-news.net/news/2017/09/02/2431741/premierat-boyko-borisov-koe-nalaga-nay-bednata-darzhava-da-kupuva-nay-skapata-vazmozhna-voenna-tehnika.html", "text": "Кое налага най-бедната държава да купува най-скъпата възможна военна техника. Това попита премиерът Бойко Борисов във Варна, където участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. „Чух, че трябва да купим най-скъпото, което се продава на пазара. Кое налага да купим най-скъпия възможен хеликоптер, най-скъпия възможен самолет и най-скъпия изтребител? Ние, когато провеждаме търгове и обществени поръчки за дружества и организации – едни купуват „Шкода“, други - „Дачия“, трети купуват „Фолксваген“. Не се хвърлят всички на „Мерцедес“ и „Пасат“, коментира Борисов.\r\nИма и друг тип самолети, друг тип бронетранспортьори, които струват много по-малко пари. Това са 1,5 млрд. без въоръжението по тях. Пак ще напомня – лесно и популистко е да се говори. Искам и аз всички да са добре в тази държава, само че миналата година платихме 1,2 млрд. по „Белене“, 1,3 млрд. по американските централи, 3,7 млрд. за КТБ – 6,5 млрд. живи пари излязоха от България без да го усетят хората. Нито един от тези договори не е подписан от ГЕРБ – ГЕРБ не ги е имало тогава, каза още Борисов.\r\n„За хубаво или лошо партиите, когато управляват, носят отговорност и за доброто, което правят и за лошото, което се е случило през техния период. Не може да носиш отговорност само за една година, откакто си председател на партия - носиш 130 години назад, като искаш да си председател на тази партия“, добави Бойко Борисов.", "date": "2017.09.02", "title": "Премиерът Бойко Борисов: Кое налага най-бедната  държава да купува най-скъпата възможна военна техника"}
{"url": "http://www.focus-news.net/news/2017/09/02/2431742/plovdiv-vremenno-e-ogranicheno-dvizhenieto-v-edna-ot-lentite-po-pat-i-6-karlovo-kalofer-poradi-patnotransportno-proizshestvie.html", "text": "Временно е ограничено движението в една от тритe ленти по път I-6 Карлово - Калофер поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост в свободните две ленти, спазвайки указанията на служителите на \"Пътна полиция\".", "date": "2017.09.02", "title": "Пловдив: Временно е ограничено движението в една от лентите по път I-6 Карлово - Калофер поради пътнотранспортно произшествие"}
{"url": "http://www.focus-news.net/news/2017/09/02/2431743/pregled-na-mezhdunarodnite-novini-do-13-chasa-agentsiya-fokus.html", "text": "Последната база на Ислямска държава в Централна Сирия е превзета от правителствените сили. Става въпрос за селището Акербат, разположено в близост до главен път между градовете Хомс и Алепо.\r\nБоевете в района се водеха в продължение на няколко месеца.\r\n***  Съпредседателят на легалната и парламентарно представена кюрдска Демократическа партия на народите (ПНД) Селяхаттин Демирташ, изпрати послание по повод Курбан байрама. От 4 ноември 2016 год. кюрдският лидер и депутат в Меджлиса се намира в затвор в Одрин в рамките на разследване на Републиканската главна прокуратура в Диарбекир.\r\n„Народът ни трябва да бъде сигурен в едно: Дори и доста от нас да сме арестувани; точно ПНД е партията, която ще определи политическото бъдеще на тази страна. Без нас просто не е възможно да се установи демократичното бъдеще на Турция. Онези, които предположиха, че като ни държат в затвора като заложници ще ни ликвидират от политиката, съвсем скоро ще видят огромната си грешка и заблуждение.”, подчертава  Селяхаттин Демирташ.\r\n*** Президентът на САЩ Доналд Тръмп поиска от Конгреса 8 млрд. долара, които да послужат за възстановяване на ударения от ураган щат Тексас. Според Тръмп, това е само първоначалния пакет от нужната сума. \r\nАмериканският президент и неговата съпруга ще посетят в събота Хюстън, за да се срещнат с пострадали от природното бедствие и да видят нанесените от наводнението щети. Това ще бъде второто им посещение тази седмица. \r\nПо-рано се очакваше Белия дом да поиска шест млрд. за хуманитарна помощ.  \r\n*** Въоръжените отряди на „Сирийските демократични сили“ продължават боевете срещу Ислямска държава в Ракка.\r\nШест от кварталите на града все още се намират в ръцете на терористите, но бойците на Ислямска държава са изгонени от останалите 14. \r\nИслямистите са изтласкани напълно от старинната част на града. По думите на говорителката и лидер на кюрдските сили Джихан Ахмад, „часът на освобождението на Ракка наближава“.\r\n*** Пентагонът планира провеждане на повече редовни морски патрули във водите на Южнокитайско море.\r\nЩе бъдат осъществявани два до три патрула месечно, с цел осигуряване свобода на корабоплаването в спорните води. \r\nОт Вашингтон са отказали да дадат информация относно това кога и къде ще бъдат провеждани патрулите, но в тях биха могли да участват не само кораби, а и части на авиацията. \r\nСпоред Китай, тези води са част от неговата територия. През тях минават товари, които представляват ок. пет трилиона долара от международната търговия, а според последните изследвания, те са богати на нефт и газ.\r\n*** Гъст дим се издига от ударен след урагана „Харви“ химичен завод в Тексас.\r\nЗаради евакуацията предизвикана от природното бедствие, в завода в Кросби, намиращ се в североизточна посока от Хюстън, са оставени без надзор девет големи контейнера, съдържащи летлив газ. Според официалните лица, ураганът е направил невъзможно функционирането на тяхната охлаждаща система. \r\nМестни телевизии показаха кадри в петък, на които се вижда издигащ се над завода гъст дим.\r\nСпоред данни на властите, това е било очаквано и са взети навременни мерки, а районът е евакуиран.\r\n*** Губернаторът на Калифорния Джери Браун обяви бедствено положение в петък, заради бушуващ в северната част на щата пожар. Пожарникарите се борят с горящата огнена стихия, която в момента е овладяна на 40%. \r\nВ петък бе повдигнато обвинение за палеж на Джон Баленджър, който е застрашен от затвор до седем години и осем месеца, ако бъде признат за виновен. Според властите, той е лагерурал в имот на семейството си и поддържал постоянен лагерен огън, горящ в продължение на дни. До този момент са засегнати над 1,5 хил. хектара гора и са евакуирани около 500 семейства в региона. \r\nИма информация за нов пожар, разгорял се на ок. 640 километра южно от този.\r\n*** Земетресение с магнитуд от 4,8 по скалата на Рихтер удари турския курортен град Мармарис в петък вечерта.\r\nТрусът е бил усетен в 19:48 часа в петък в курорта и съседните градове. Епицентърът му се намира на 11 км от гръцкото село Лардос, разположено на о. Родос. \r\nЗа сега няма информация за разрушения или пострадали.\r\n*** Семействата на терористите да подлежат на арест, ако не успеят да предупредят властите за възможни атентати. Такова е мнението на Макс Хил, независим рецензент към Британското правителство по въпросите за законодателството, свързано с тероризма. \r\nХил, който е участвал в процеси срещу членове на ИРА, Ал Кайда и Ислямска държава, се позова на член 38Б от Международния закон за тероризма от 2000 г., според който несподелянето на информация или подозрения относно предполагаеми терористични актове е определено като престъпление.\r\n***", "date": "2017.09.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/09/02/2431744/afp-atentatori-ubiha-sedem-dushi-sled-ataka-sreshtu-irakska-elektrotsentrala.html", "text": "Атентатори убиха седем души след атака срещу електроцентрала в Ирак рано сутритна в събота, съобщава AFP, позовавайки се на данни от официално лице. Още 12 души са ранени. \r\nВъоръжени с гранати и колани с експлозиви, трима души са влезли в съоръжението, намиращо се в град Самара, на около 100 километра северно от столицата и са атакували служителите. \r\nНа мястото веднага са пристигнали охранители, които се спряват с двама от нападателите и евакуират персонала. \r\nЗасега никой не е поел отговорност за атаката. Цанко Цолов", "date": "2017.09.02", "title": "AFP: Атентатори убиха седем души след атака срещу иракска електроцентрала"}
{"url": "http://www.focus-news.net/news/2017/09/02/2431745/prof-lazar-koprinarov-politolog-v-balgariya-prez-poslednite-dni-sashtestvuvat-diametralno-protivopolozhni-otsenki-za-vizitata-na-frenskiya-prezident-emanyuel-makron.html", "text": "В България през последните дни съществуват диаметрално противоположни оценки за визитата на френския президент Еманюел Макрон. Това каза за Радио „Фокус“ - Пирин политологът проф. Лазар Копринаров. „Има политици, които са склонни да определят това посещение като историческо. Те казват, че заради това, че 10 години френски президент не е стъпвал в България, щом сега е дошъл - това е историческо. Може и това да е вярно, но ми се струва малко повърхностно всяко подобно посещение да бъде определяно като историческо. Съществува и абсолютно противоположно мнение. Един български евродепутат каза, че с това посещение сме си издействали само няколко снимки по морето“, посочи Копринаров. Той отбеляза, че говорители дори в една и съща политическа фамилия, са противоречиви в оценките си за посещението на френския президент, като например лидерът на българските социалисти се е изказал в твърде негативен тон, а в същото време председателят на европейските социалисти – Сергей Станишев, е нарекъл това посещение „полезно за България“. Според политолога очевидно мнението между лидера на българските социалисти и лидера на европейските социалисти, макар и двамата да са българи, се оказва твърде различно, а когато е на лице едно такова разноречие възниква естествено въпросът къде е източникът и кое кара политиците да правят така диаметрални оценки за това посещение.\r\nНатали СТЕФАНОВА", "date": "2017.09.02", "title": "Проф. Лазар Копринаров, политолог: В България през последните дни съществуват диаметрално противоположни оценки за визитата на френския президент Еманюел Макрон"}
{"url": "http://www.focus-news.net/news/2017/09/02/2431746/premierat-boyko-borisov-parite-za-obshtinite-sa-davani-tselevo-i-po-iskane-na-kmetovete.html", "text": "Парите за общините са давани целево и по искане на кметовете. Това каза премиерът Бойко Борисов във Варна, където участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. „Дали сме били пари за смесените райони. За радост или за беда, огромната част от кметовете са от ГЕРБ, другите са от ДПС и тук-таме има някой от БСП“, коментира Борисов обвиненията на БСП, че правителството отпуска пари общини с кметове от ГЕРБ и ДПС. Той заяви, че тези пари целево са давани за улици, за детски градини, за канализация, за чешми и водоснабдяване, за обредни домове, за спортни площадки, за саниране на училища.\r\n„Те са по искане на кметове, по искане на партии. Ние сме минали, разгледали – неотложно е трябвало да бъдат направени и сме ги направили“, обясни Борисов.\r\nПо думите му обвиненията на БСП са политическо говорене, присъщо на опозицията. „И ние да бяхме опозиция и ние така щяхме да говорим“ добави той.\r\n„Говореха за дълга, какъв дълг сме взели – ей го, той си стои във фискалния резерв. Просто парите са евтини и е хубаво държавата да има мазнинка, да има буфер, да има сигурност. Не се знае утре какво ще стане, но парите седят във фискалния резерв и всеки ги вижда“, посочи Борисов.\r\nПремиерът добави, че с усилията, които правителството полага за стабилност и  по отношение на данъчната политика безработицата в страната пада.", "date": "2017.09.02", "title": "Премиерът Бойко Борисов: Парите за общините са давани целево и по искане на кметовете"}
{"url": "http://www.focus-news.net/news/2017/09/02/2431747/plovdiv-48-godishen-mototsikletist-e-zaginal-pri-katastrofa-na-patya-mezhdu-karlovo-i-kalofer.html", "text": "48-годишен мотоциклетист е загинал при катастрофа на пътя между Карлово и Калофер. Това съобщи за Радио „Фокус“ – Пловдив говорителят на Областната дирекция на МВР - Пловдив. Сигналът за инцидента е подаден от очевидци на телефон 112 към 10.45 часа днес. Според подадената информация, мотоциклетът, управляван от 48-годишен мъж, се е подхлъзнал, поднесъл е, след което е паднал в района на местността Стражата, на пътя между Карлово и Калофер. Водачът е загинал на място. Полицейски служители и медицински екип са се отзовали на сигнала, но само са констатирали смъртта на мъжа. Няма данни движението да е било затруднено. Към момента е временно ограничено движението в една от тритe ленти по път I-6 Карлово – Калофер за извършване на огледи. Шофьорите трябва да се движат с повишено внимание и съобразена скорост в свободните две ленти, както и да спазват указанията на служителите на „Пътна полиция“.\r\nТони МИХАЙЛОВ", "date": "2017.09.02", "title": "Пловдив: 48-годишен мотоциклетист е загинал при катастрофа на пътя между Карлово и Калофер"}
{"url": "http://www.focus-news.net/news/2017/09/02/2431748/dzhumhuriet-zadarzhaneto-na-dvamata-germanski-grazhdani-v-turtsiya-e-zaradi-vrazki-s-t-nar-gyulenisti.html", "text": "Стана известно, че задържането в провинция Анталия на двама граждани на Германия е поради техните отношения с т. нар. „Терористична организация на гюленистите/Паралелна държавна структура” (ФЕТО/ПДС), информира електронното издание на вестник „Джумхуриет”. Това е станало в рамките на водено разследване за дейността на ФЕТО/ПДС от Главната републиканска прокуратура в Анталия. Германските граждани от турски произход с инициали К. А. и С. А. (но не са двойни граждани, това вече беше уточнено; по инициалите – най-вероятно семейна двойка или съвсем близки роднини – бел. на „Фокус”) са задържани в четвъртък на летище Анталия при пристигането им от Германия. \r\nПреминали се през медицински прегледи и в момента се водят разпитите им в Отдела за борба с тероризма към областната Дирекция по сигурността.\r\nЗа задържането в Турция на К. А. и С. А. официално е уведомено МВнР на Германия посочва още изданието.Георги Димов", "date": "2017.09.02", "title": "„Джумхуриет”: Задържането на двамата германски граждани в Турция е заради връзки с т. нар. „гюленисти”"}
{"url": "http://www.focus-news.net/news/2017/09/02/2431749/erdogan-ili-shte-umrem-ili-shte-uspeem-i-otseleem.html", "text": "Президентът на Турция Реджеп Тайип Ердоган говори снощи на тържество на управляващата Партия на справедливостта и развитието (ПСР) в Истанбул по повод Курбан байрама и откровено очерта главните предизвикателства пред страната, предаде информационната агенция Догу хабер ажансъ (ДХА). \r\n„На фона на събитията в нашия регион и особено в Сирия и Ирак, ние сме принудени да заемем място и да пренесем нашата борба на тамошен терен, както и да продължим нашите политически и дипломатически усилия. Всяко нападение или избухнала бомба в който и да е град на нашата страна от която и да е терористична организация, по нищо не се различава от това, което става в Сирия и в Ирак. Всичките те са насочени с една единствена цел. Или ще продължим с всичката ни сила борбата, или ще се предадем и ще се съгласим с това, което ни се стоварва на главата. Или ще умрем, или ще оживеем и ще пребъдем – това трябва да ни е целта. Нито един от присъстващите тук другари не може да се предаде. Ще продължим борбата с цяла наша политическа, военна, дипломатическа и икономическа сила.”, заклева и се зарича Ердоган, цитиран от ДХА. Георги Димов", "date": "2017.09.02", "title": "Ердоган: Или ще умрем, или ще успеем и оцелеем"}
{"url": "http://www.focus-news.net/news/2017/09/02/2431750/prof-lazar-koprinarov-politolog-postradali-ot-promyanata-v-direktivata-za-komandirovanite-rabotnitsi-shte-badat-ne-samite-rabotnitsi-a-rabotodatelite-im.html", "text": "Пострадали от промяната в Директивата за командированите работници, ще бъдат не самите работници, а работодателите им. Това каза за Радио „Фокус“ - Пирин политологът проф. Лазар Копринаров. Той подчерта, че става дума не за всички работещи, а само за командированите на работа в Западна Европа. „Има една Директива на ЕС от далечната 1996 година, която казва, че заплатите на работниците, които са командировани в други страни от Европейския съюз, не могат да бъдат по-малки от минималната заплата в приемащата страна, но командированите работници могат да пращат социалните си осигуровки в изпращащата ги държава. Българите, командировани във Франция, могат да плащат социалните си осигуровки в България, а не във Франция. Това е изгодно за нас, защото социалните осигуровки в Източна Европа са много по-ниски, отколкото в Западна Европа и в този смисъл командированите от нашия край на Европа са с по-висока конкурентноспособност от някои западноевропейски колеги“, обясни политологът. Проф. Копринаров отбеляза, че ако анализираме какви са ефектите от евентуалната промяна на тази Директива, означава че печалбата на работодателите и на онези, които ги командироват, ще бъде по-висока ако се запази сегашната система, но ако се промени в посока на това, което иска Франция, то всъщност може да се окаже, че работниците ще бъдат с по-големи привилегии. По думите му командированите във Франция през 2015 година според официалните данни са някъде около 286 000, като огромната част от тези командировани работници идват от Полша, Румъния, Португалия и Испания. Той посочи, че България се нарежда едва след тях и в този смисъл България няма да бъде в никакъв случай най-пострадалата, ако изобщо може да се говори за пострадали от евентуалната промяна. Проф. Лазар Копринаров допълни, че шофьорите и транспортните работници ще бъдат изключени от последиците на тази Директива.\r\nНатали СТЕФАНОВА", "date": "2017.09.02", "title": "Проф. Лазар Копринаров, политолог: Пострадали от промяната в Директивата за командированите работници ще бъдат не самите работници, а работодателите им"}
{"url": "http://www.focus-news.net/news/2017/09/02/2431751/politico-velikobritaniya-obmislya-da-stane-vremenen-chlen-na-evropeyskata-asotsiatsiya-za-svobodna-targoviya.html", "text": "Великобритания обмисля да стане временен член на Европейската асоциация за свободна търговия, подобно на Норвегия и Швейцария. Това заяви водещият преговорите за Брекзит от страна на Великобритания Дейвид Дейвис в петък, предава европейската редакция на Politico.\r\nИзказването си Дейвис е направил по време на среща на Търговската камара на САЩ във Вашингтон. Тази стъпка би намалила икономическата тежест за британската икономика, ако страната се отдели от единния европейски пазар. Дейвис допълни, че това е „нещо, което сме обмисляли, но не е на първо място в списъка ни“.Цанко Цолов", "date": "2017.09.02", "title": "Politico: Великобритания обмисля да стане временен член на Европейската асоциация за свободна търговия."}
{"url": "http://www.focus-news.net/news/2017/09/02/2431752/premierat-boyko-borisov-polozhihme-kartovski-usiliya-balkanite-da-badat-prioritet-na-ek.html", "text": "Положихме къртовски усилия Балканите да бъдат приоритет на ЕК. Това каза премиерът Бойко Борисов във Варна, където участва в десетото юбилейно издание на Летния университет на МГЕРБ, предаде репортер на  Радио „Фокус“ – Варна. „Това е факт, има го. Чуха ни и в Триест, дипломатите знаят как беше включена България там, в Берлинския процес. Гърция и Румъния не бяха включени, а България беше“, посочи той. „Канцлерът Меркел, президентът Макрон и премиерът Джентилони направиха изключение и всички наши предложения бяха включени“, обясни премиерът. „Надявам се в следващите 2 седмици да приемат и за фонда на ЕК за подпомагане на държавите, които ще влизат в еврозоната“, коментира той. На въпрос как е постигнал такива добри взаимоотношения с европейските лидери Бойко Борисов посочи: „Има една рецепта и тя се казва дисциплина, както в училище, така и в университета трябва да си напишеш домашното и да си научиш урока“. „Спазваме Маастрихтските критерии и сме винаги в тройката на Европа. Даже тази година бюджетът ни беше на излишък, виждате колко започна да се работи по „Струма“, „Хемус“, ж.п. линиите. Парите ни трябват да кофинансираме европейските проекти“, заяви той.", "date": "2017.09.02", "title": "Премиерът Бойко Борисов: Положихме къртовски усилия Балканите да бъдат приоритет на ЕК"}
{"url": "http://www.focus-news.net/news/2017/09/02/2431753/gd-granichna-politsiya-kolona-ot-tovarni-avtomobili-s-dalzhina-3-km-se-e-obrazuvala-na-gkpp-dunav-most-2-na-izhod-ot-stranata.html", "text": "На българо-румънската граница трафикът е интензивен на изход. Колона от товарни автомобили с дължина 3 км се е образувала на ГКПП \"Дунав мост 2\", на изход от страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. Интензивен е трафикът на ГКПП \"Калотина\", ГКПП \"Кулата\" и ГКПП \"Маказа\". На останалите пунктове на българо-сръбската и българо-гръцката граница трафикът е нормален. На българо-македонската и българо-турската граница трафикът е нормален на всички гранични контролно-пропускателни пунктове.", "date": "2017.09.02", "title": "ГД \"Гранична полиция\": Колона от товарни автомобили с дължина 3 км се е образувала на ГКПП \"Дунав мост 2\", на изход от страната"}
{"url": "http://www.focus-news.net/news/2017/09/02/2431754/greek-reporter-pozhar-gori-na-o-rodos-ima-opasnost-da-se-razprostrani.html", "text": "Пожар избухна в петък следобед край гръцкия град Родос, столица на едноименния остров, предава Greek Reporter. Огънят все още не е овладян и представлява опасност за живеещите в покрайнините на града.\r\nНа мястото са няколко екипа на пожарната, които разполагат с противопожарен хеликоптер и 20 пожарни автомобила.\r\nПричините за разпалването на пламъците все още се изясняват. \r\nПо времето, в което е избухнал пожара, за кратко е прекъснало електрозахранването в центъра на града.  Цанко Цолов", "date": "2017.09.02", "title": "Greek Reporter: Пожар гори на о. Родос, има опасност да се разпространи"}
{"url": "http://www.focus-news.net/news/2017/09/02/2431755/darzhavniyat-glava-rumen-radev-udostoi-dimitrovgrad-s-pocheten-znak-na-prezidenta-na-republika-balgariya-po-sluchay-70-ata-godishnina-na-grada.html", "text": "Държавният глава Румен Радев удостои Димитровград с Почетен знак на Президента на Република България по случай 70-ата годишнина на града, по повод 70-ата годишнина на градa. Това съобщиха от прессекретариата на държавния глава.\r\n“Преди седемдесет години една безкористна мечта събира младежи от различни краища на родината. Със съзидателен устрем те полагат основите на града, който се е превърнал в символ на своето време и до днес гордо и достойно защитава своето мото „Аз съм и ще бъда“. Вярвам, че онзи плам и стремеж за прогрес и до днес води жителите на Димитровград напред“, се казва в поздравлението на държавния глава.\r\n„Забележителната архитектура и градоустройство дават перспективи за развитие на алтернативен туризъм, а благоприятното географско разположение предполага утвърждаването на града като търговски и транспортен център с важно значение за Южна България“, се посочва още в поздравлението на президента по случай 70 години Димитровград.", "date": "2017.09.02", "title": "Държавният глава Румен Радев удостои Димитровград с  Почетен знак на Президента на Република България по случай 70-ата годишнина на града"}
{"url": "http://www.focus-news.net/news/2017/09/02/2431756/premierat-boyko-borisov-balgariya-vodi-takava-politika-che-s-vseki-ot-sasedite-ni-da-mozhe-da-si-kazhem-samo-dobri-dumi.html", "text": "България води такава политика, че с всеки от съседите ни да може да си кажем само добри думи. Това каза премиерът Бойко Борисов във Варна, където участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. „Сега на 5-и сме се разбрали да се видим и да си поговорим вечерта с Ципрас по разни теми. На 6-и подписваме един коридор Солун-Кавала-Александруполис-Бургас-Варна-Русе. На 5-и октомври румънският премиер с целия си кабинет идва тук във Варна, за да прикачим към това Дунавската стратегия. Искам още един мост на концесия, дори до този на Русе, да се направи – който иска по-бързо да минава, да си плаща“, заяви Борисов. Премиерът каза още, че политическите елити на страните от Балканите трябва да покажат на страните в Европа, че са важни не само  като  външни граници на ЕС, но и по отношение на Берлинския процес, Дунавската и Черноморските стратегии. „Да използваме географското си положение, просперитета си и възможностите да направим инфраструктурни проекти“, добави той.\r\n„Благодарение на нашата много прагматична, много твърдо приятелска политика ние имаме нулев натиск на българо-турската граница. Може да видите от Гърция какво става там и в момента. Ние – спазват дословно нашата уговорка... И този въпрос, който най плашеше българите, ние го решихме и то по най-добрия, прагматичен и добронамерен начин“ каза още Борисов. Той отбеляза, че именно страховете от бежанската вълна са били използвани по време на президентската кампания и даде за пример сблъсъците в Харманли, столичния кв. „Овча купел“ и др. По думите му тези провокации са изчезнали веднага след изборите. Борисов каза още, според унгарския вътрешен министър Шандор Пинтер , който бе на посещение вчера в София,  водената от България политика по отношение на бежанците е правилна. „Понасям някаква критика в България, но важното е да няма бежанци да ни наводнят“, каза още премиерът.     \r\n„През октомври изборите в Германия вече ще са минали и се надяваме през този месец новият канцлер да ни посети, поне такива са ни уговорките – който и да стане. И с двамата кандидати сме в изключителни отношения. И със социалдемократите в лицето на президента Щайнмайер – голям приятел на България, и с Мартин Шулц. И съответно с канцлера Меркел, съответно ХСС и ХДС – това се знае. Така че българо-немските отношения няма да бъдат поставени под риск по никакъв начин - точно обратното“, коментира премиерът.", "date": "2017.09.02", "title": "Премиерът Бойко Борисов: България води такава политика, че с всеки от съседите ни да може да си кажем само добри думи"}
{"url": "http://www.focus-news.net/news/2017/09/02/2431757/plovdiv-zhiteli-na-kv-komatevo-shte-protestirat-zaradi-prodalzhavasht-remont-na-ul-komatevsko-shose.html", "text": "Жители на кв. „Коматево“ в Пловдив ще протестират четири последователни дни, заради продължаващ ремонт на ул. „Коматевско шосе“. Това съобщиха за Радио „Фокус“ – Пловдив от Сдружение „Коматевци за Коматево“, които са основните организатори на предстоящия протест. Жителите на квартала да излязат на протест още на 3 септември. Предвижда се протестите да се провеждат четири поредни дни, за времето между 18.00 и 18.30 часа. Сборният пункт на протестиращите ще бъде последна спирка на ул. „Коматевско шосе“, при обръщалото на автобусите, след което те ще продължат към Околовръстното шосе на града. Жителите са заявили готовност да блокират движението по възловата пътна артерия, за да изразят своята непримиримост и готовност за ефективни протестни действия. От Сдружение „Коматевци за Коматево“ твърдят, че отговорните институции трябва да се ангажират сериозно с ремонта на „Коматевско шосе“. Според тях е продължил прекалено дълго време. Протестиращите настояват още фирмата-изпълнител да спази обещанието си, дадено на 21 август тази година, и да покаже, че рехабилитацията на участъка наистина е приоритет.„Фокус“ припомня, че ремонтът на пътя, свързващ кв. „Коматево“ с град Пловдив, продължава повече от година. Ремонтните дейности са причина за образуването на всекидневни задръствания. От Община Пловдив коментираха, че ремонтът на пътя се е забавил заради открити археологически разкопки и обещаха шосето да е готово до края на месец октомври.\r\nТони МИХАЙЛОВ", "date": "2017.09.02", "title": "Пловдив: Жители на кв. „Коматево“ ще протестират заради продължаващ ремонт на ул. „Коматевско шосе“"}
{"url": "http://www.focus-news.net/news/2017/09/02/2431758/edinodushno-natsionalniyat-savet-na-bsp-odobri-proekta-za-antikoruptsionen-zakon-na-partiyata.html", "text": "Пленумът на БСП одобри проекта за антикорупционен закон на партията, научи репортер на Агенция „Фокус“. С явно гласуване членовете на Националния съвет са одобрили проектозакона единодушно. Със законопроекта за специална агенция „Антикорупция“ се уреждат мерки за противодействие на корупционни прояви на лица, заемащи висши публични длъжности и мерки за превенция на корупцията. Основната цел на законопреокта е създаването на ефективен орган за борба с корупцията. Съгласно проекта на  БСП в органа за борба са корупцията  трябва да се концентрира анализаторски, оперативен и разследващ потенциал. БСП предлага звеното от Сметната палата, свързано с дейността по Закона за публичност на имуществото на лица, заемащи висши държавни и други длъжности, и специализираната дирекция от Държавна агенция „Национална сигурност“, свързана с противодействие на корупционни прояви сред лицата, заемащи висши държавни длъжности  да се слеят по качествено нов начин и при пълна хармония, координация и ефективно взаимодействие между тях в една нова Специална агенция „Антикорупция”. За да се гарантира независимостта на органа и самостоятелността му с проектозакона се  предлага той да се назначава с указ на президента на републиката за срок от пет години, с възможност само за едно последователно подновяване. Предлага се председателят да бъде подпомаган от трима заместници, които да се избират с квалифицирано мнозинство от две трети от Народното събрание. Агенция „Фокус“ припомня:  Още на 20 юли след срещата си с държавния глава Румен Радев лидерът на БСП Корнелия Нинова обяви, че БСП ще предложи собствена концепция за борба с корупцията през септември. Голяма част от идеите за антикорупционното законодателство, подготвено от партията, Нинова представи на Националния събор на левицата „Бузлуджа 2017“, който се проведе на 29 юли. На 14 август БСП представи за обществено обсъждане своя проект на Закон за специална агенция „Антикорупция“. На 24 август БСП започна поредица от срещи с професионалните гилдии по проекта за антикорупционния си закон. От партията осъществиха срещи с представители на Съюза на съдиите в България и с Висшия административен съд. Лидерът на БСП Корнелия Нинова разговаря с главния прокурор Сотир Цацаров, а финалната дискусия по законопроекта бе с държавния глава Румен Радев. \r\nДеница КИТАНОВА", "date": "2017.09.02", "title": "Единодушно Националният съвет на БСП одобри проекта за антикорупционен закон на партията"}
{"url": "http://www.focus-news.net/news/2017/09/02/2431759/montana-zaradi-nadnormeno-sadarzhanie-na-arsen-se-ogranichava-polzvaneto-na-vodata-v-selata-georgi-damyanovo-i-melyane-za-piteyni-nuzhdi-i-prigotvyane-na-hrana.html", "text": "Заради наднормено съдържание на арсен се ограничава ползването на водата в селата Георги Дамяново и Меляне за питейни нужди и приготвяне на храна. Това съобщават от Регионална здравна инспекция-Монтана. Констатирани са отклонения от изискванията към качествата на питейната вода от централното водоснабдяване в селата Георги Дамяново и Меляне. Констатираното отклонение е по показател арсен.По повод установените отклонения на питейната вода от централното водоснабдяване на двете населени места, РЗИ – Монтана е издала предписания, с които задължи „ВиК” ООД гр. Монтана и кмета на Община Георги Дамяново следното:\r\n- Да се информира населението на с. Георги Дамяново и с. Меляне, че водата от централно водоснабдяване към момента е негодна за питейни цели и приготвяне на храна;   \r\n- Да се извърши почистване и дезинфекция на водоемите и водопроводната мрежа в с. Георги Дамяново и с. Меляне;\r\n- Да се ограничи ползването на питейната вода от населението на с. Георги Дамяново и с. Меляне за питейни нужди и приготвяне на храна;\r\n- Да се възстанови водоподаването на питейна вода от централен водоизточник – каптаж – „Помеждинска бара“ с. Георги Дамяново;\r\n- За питейни нужди на жителите на населените места да се организира доставянето и осигуряването на питейна вода с водоноски, отговарящи на изискванията към съдовете и резервоарите за вода за пиене;\r\n- Да се извършва ежеседмичен мониторинг на водата от централното водоснабдяване на с. Георги Дамяново и с. Меляне;\r\n- Да се изпраща ежеседмичен информация на РЗИ – Монтана за извършеният анализ на водата;\r\n- Да се проведе проучване с цел установяване на причините за завишените стойности на арсен в питейната вода;\r\n- Своевременно да се информира РЗИ – Монтана за констатациите от проведеното проучване с цел установяване на причините за завишените стойности на арсен в питейната вода и предприетите действия за отстраняване на несъответствието.", "date": "2017.09.02", "title": "Монтана: Заради наднормено съдържание на арсен се ограничава ползването на водата в селата Георги Дамяново и Меляне за питейни нужди и приготвяне на храна"}
{"url": "http://www.focus-news.net/news/2017/09/02/2431760/ria-ukrayna-shte-provede-voenni-ucheniya-prez-septemvri.html", "text": "Украйна ще проведе собствени военни учения следващия месец. Това е заявил главнокомандващият въоръжените сили на Украйна Виктор Муженко в съобщение, качено на официалната интернет страница на министерството на отбраната, предава РИА Новости. \r\nСпоред Муженко, целта е „да се отговори адекватно на външни заплахи“. Украинските маневри ще се проведат между 12 и 15 септември.\r\nОт агенцията припомнят, че руските учения „Запад“ ще се осъществят между 14 и 20 септември. Цанко Цолов", "date": "2017.09.02", "title": "РИА: Украйна ще проведе военни учения през септември"}
{"url": "http://www.focus-news.net/news/2017/09/02/2431761/premierat-boyko-borisov-oponentite-na-gerb-ostavat-ogromni-dalgove-sled-vseki-upravlenski-mandat.html", "text": "Опонентите на ГЕРБ остават огромни дългове след всеки управленски мандат. Това каза премиерът Бойко Борисов във Варна, където участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. „От 2006 година влаковете „Сименс” още не са платени. Къде е логиката ние да ги плащаме? В мандатите на ГЕРБ се купиха най-съвременните самолети. И ние искаме да обновим всичко. 10 млрд. лева е стойността на програмата за обновяване на армията. 280 млн. струва да обновим влаковете. И линейките са важни, и полицейските коли, и музеите, и оперите, и театрите”, подчерта Борисов.\r\nОтносно „Орлов мост” и критиките на опозицията по темата премиерът заяви, че санкцията, която е наложил преди 11 години като кмет на София на фирмата-изпълнител, сега е изплатила ремонта и „Орлов мост” е изцяло обновен. „За разлика от „Цанков камък”, който и сега не работи. Съоръжението е счупено. Тяхната грешка струва милиард. И след всяка тяхна грешка идват при нас, за да го платим”, подчерта Бойко Борисов.  \r\nПремиерът заяви, че в ситуация на криза като тази с отвлечения Адриан, нацията трябва да се консолидира. „Така показваме като нация, че сме силни и единни и не можем да бъдем уплашени. Така е във Великобритания, във Франция. След терористичен акт там никой не търси политическа отговорност от управляващите. Година и половина ни струваше да хванем и да вкараме в затвора „Наглите”. Навсякъде в света има отвличания. Престъпниците също гледат телевизия”, обясни Бойко Борисов и призова полицията да бъде оставена да си свърши работата.", "date": "2017.09.02", "title": "Премиерът Бойко Борисов: Опонентите на ГЕРБ остават огромни дългове след всеки управленски мандат"}
{"url": "http://www.focus-news.net/news/2017/09/02/2431762/stara-zagora-samodelno-orazhie-i-33-patrona-sa-izzeti-pri-proverka-na-72-godishen-mazh-v-kazanlak.html", "text": "Самоделно огнестрелно оръжие и 33 патрона са иззети при проверка на 72-годишен мъж в Казанлък. Това съобщиха от пресцентъра на МВР. Вчера служители на РУ – Казанлък извършили проверка на 72-годишен мъж с инициали Д. В. от Казанлък, при която мъжът предал доброволно самоделен пистолет, пригоден за стрелба, 33 патрона от различен калибър и 115 капсул-възпламенители. Образувано е бързо производство, а Д. В. е задържан с полицейска мярка за 24 часа. Работата по случая продължава.", "date": "2017.09.02", "title": "Стара Загора: Самоделно оръжие и 33 патрона са иззети при проверка на 72-годишен мъж в Казанлък"}
{"url": "http://www.focus-news.net/news/2017/09/02/2431763/pazardzhik-gerb-izklyuchi-ot-partiyata-predsedatelya-na-obshtinskiya-savet-v-septemvri-lazar-vlaykov-s-chiyto-pistolet-6-godishno-dete-ubi-sobstvenik-na-zavedenie-v-s-vinogradets.html", "text": "Изпълнителната комисия на ГЕРБ прекрати членството в партията на председателя на Общинския съвет в град Септември Лазар Николов Влайков, с чийто пистолет 6-годишно дете уби собственик на заведение в село Виноградец. Партията оттегля политическата си подкрепа от Влайков като общински съветник и председател на Общински съвет - Септември, както и го призовава да напусне общинския съвет като подаде заявление за прекратяване на пълномощията му като общински съветник. Това съобщиха от пресцентъра на ПП ГЕРБ. \r\n\"От ГЕРБ за пореден път заявяваме, че никога не сме и няма да разпъваме политически чадър върху никого и всеки, който нарушава законите на страната, трябва да понесе съответната отговорност\", посочват още от партията.", "date": "2017.09.02", "title": "Пазарджик: ГЕРБ изключи от партията председателя на Общинския съвет в Септември Лазар Влайков, с чийто пистолет 6-годишно дете уби собственик на заведение в с. Виноградец"}
{"url": "http://www.focus-news.net/news/2017/09/02/2431764/reuters-edin-ot-atentatorite-v-samara-se-e-vzrivil-prichinyavayki-pozhar.html", "text": "Един от нападателите, които атакуваха електроцентрала в иракския град Самара, се е взривил, причинявайки пожар, предава Reuters. Според агенцията, останалите двама нападатели са мъртви, но не е ясно дали са били убити по време на сблъсък с властите или са детонирали коланите си. \r\nАгенция „Фокус“ напомня, че по-рано бе съобщено за нападение над иракска електроцентрала, извършена от трима души, въоръжени с гранати и колани с експлозиви. В резултат на атентата, седем служители на съоръжението загубиха живота си, други 12 бяха ранени. \r\nРаботата на електроцентралата ще бъде преустановена за кратко, докато текат ремонтите.Цанко Цолов", "date": "2017.09.02", "title": "Reuters: Един от атентаторите в Самара се е взривил, причинявайки пожар"}
{"url": "http://www.focus-news.net/news/2017/09/02/2431765/plovdiv-vavezhda-se-vremenna-organizatsiya-na-dvizhenieto-v-rayona-na-stochna-gara-zaradi-montazhni-deynosti.html", "text": "На 3 септември се въвежда временна организация на движението в района на Сточна гара в Пловдив заради монтажни дейности. Това съобщи за Радио „Фокус“ – Пловдив оперативен дежурен в ОП „Организация и контрол на транспорта“. Той посочи, че от 8.00 до 18.00 часа северното платно на бул. „Христо Ботев“ поетапно ще бъде стеснявано в различни участъци, но без спиране на движението. От предприятието уточниха, че ще се извърши присъединяване на сграда към канализационната мрежа. Призовават се водачите да шофират внимателно и със съобразена скорост.\r\nТони МИХАЙЛОВ", "date": "2017.09.02", "title": "Пловдив: Въвежда се временна организация на движението в района на Сточна гара заради монтажни дейности"}
{"url": "http://www.focus-news.net/news/2017/09/02/2431766/stara-zagora-dvizhenieto-se-osashtestvyava-v-aktivnata-i-avariynata-lenti-na-am-trakiya-pri-km-195-v-posoka-burgas-poradi-patnotransportno-proizshestvie.html", "text": "Движението се осъществява в активната и аварийната ленти на АМ \"Тракия\", при км 195, в посока Бургас, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.09.02", "title": "Стара Загора: Движението се осъществява в активната и аварийната ленти на АМ \"Тракия\", при км 195, в посока Бургас, поради пътнотранспортно произшествие"}
{"url": "http://www.focus-news.net/news/2017/09/02/2431767/predsedatelyat-na-narodnoto-sabranie-dimitar-glavchev-otkri-15-oto-izdanie-na-mezhdunarodniya-panair-na-traditsionnite-zanayati-v-emo-etar-gabrovo.html", "text": "Председателят на Народното събрание Димитър Главчев откри 15-тия Международен панаир на традиционните занаяти в Етнографски музей на открито „Етър“ – Габрово. Това съобщиха от пресцентъра на Народното събрание. Главчев отбеляза, че с удоволствие е приел да бъде патрон на инициативата, защото това е стойностно събитие, свързано с българските традиции. \"Приветствам ви за това, че не пестите сили, талант, трудолюбие и въображение и превръщате всяка година Етнографския музей в място, изпълнено с красота, настроение и радост\", заяви Димитър Главчев. По думите му тази благородна и достойна инициатива е послание и символ, тя създава приятели навсякъде по света. Председателят на парламента подчерта, че тази година в международното изложение-базар се включват 130 майстори и занаятчии, които ще покажат своя талант чрез изделията си. \"Те са живата връзка с националните и местните художествени традиции. Не се съмнявам, че всеки от вас ще представи себе си и страната си по достоен начин, а постиженията ви ще бъдат вдъхновяващ пример за вашите млади колеги\", отбеляза Димитър Главчев. \r\nМеждународният панаир на традиционните занаяти в Етнографски музей на открито „Етър“ – Габрово е организиран от Министерството на културата, Община Габрово и Архитектурно-етнографски комплекс „Етър”. В тазгодишното издание участват майстори от България, Република Южна Африка, Судан, Хърватия, Сърбия, Русия, Румъния, Мароко, Иран.   \r\nТази година международната майсторска надпревара е по иконопис. Участниците - зографи от България, Русия, Украйна, Румъния и Албания, ще популяризират традиционните иконографски школи, характерните за тях техники, сюжети и материали. Мистериозната красота на Изтока е представена в изложба „Традиционните занаяти от Иран“.   \r\nПредседателят на Народното събрание Димитър Главчев разгледа изделията на майсторите и занаятчиите, участващи в панаира.", "date": "2017.09.02", "title": "Председателят на Народното събрание Димитър Главчев откри 15-ото издание на Международния панаир на традиционните занаяти в ЕМО „Етър” – Габрово"}
{"url": "http://www.focus-news.net/news/2017/09/02/2431768/new-york-daily-news-napadatelite-v-samara-uspeli-da-vlyazat-preoblecheni-kato-sluzhiteli.html", "text": "Тримата мъже, които нападнаха електроцентрала в иракския град Самара в ранните часове в събота, са проникнали преоблечени като служители, предава New York Daily News , като се позовава на изказване на бригаден генерал Яхиа Расул. \r\nДвама от нападателите носели дрехи на работници, докато третият бил преоблечен с униформа на службите за сигурност.\r\nСпоред данни на министерството на електричеството, осем охранители са ранени след атаката.\r\nВсе още никоя организация не е поела отговорност за атентата. Цанко Цолов", "date": "2017.09.02", "title": "New York Daily News: Нападателите в Самара успели да влязат, преоблечени като служители"}
{"url": "http://www.focus-news.net/news/2017/09/02/2431769/stara-zagora-lek-avtomobil-e-katastrofiral-pri-195-km-na-am-trakiya-v-posoka-burgas-nyama-postradali.html", "text": "Лек автомобил е катастрофирал при 195 км на АМ „Тракия“, в посока Бургас. Това съобщиха за Агенция „Фокус“ от ОДМВР-Стара Загора. При инцидента няма пострадали. Нанесени са материални щети на автомобила. Движението в района се регулира. От полицията призоваха в участъка да се шофира внимателно.\r\nБиляна ИВАНОВА", "date": "2017.09.02", "title": "Стара Загора: Лек автомобил е катастрофирал при 195 км на АМ „Тракия“, в посока Бургас, няма пострадали"}
{"url": "http://www.focus-news.net/news/2017/09/02/2431770/plenumat-na-bsp-utvardi-kandidaturite-na-bozhidar-strahilov-i-lyudmila-petkova-za-chastichnite-kmetski-izbori-v-obshtinite-tran-i-valchi-dol.html", "text": "Пленумът на БСП утвърди кандидатурите на Божидар Страхилов и Людмила Петкова за частичните кметски избори в общините Трън и Вълчи дол, област Варна, научи репортер на Агенция \"Фокус\". Членовете на Пленума са решили кандидат за кмет на Община Трън да бъде Божидар Страхилов. За кандидат-кмет на Община Вълчи дол от БСП, Националният съвет на партията е избрал Людмила Петкова. Кметските избори в тези две общини ще се проведат на 8 октомври тази година.\r\nДеница КИТАНОВА", "date": "2017.09.02", "title": "Пленумът на БСП утвърди кандидатурите на Божидар Страхилов и Людмила Петкова за частичните кметски избори в общините Трън и Вълчи дол"}
{"url": "http://www.focus-news.net/news/2017/09/02/2431771/premierat-boyko-borisov-sled-kato-zaraboti-tol-sistemata-si-mislya-da-napravim-oshte-edna-dopalnitelna-lenta-na-am-trakiya-do-plovdiv.html", "text": "Мисля си как, заработи ли ТОЛ системата, магистрала „Тракия“ до Пловдив да я направим в 6 ленти, с още една допълнителна лента. Това каза премиерът Бойко Борисов във Варна, където участва в десетото юбилейно издание на Летния университет на МГЕРБ, предаде репортер на  Радио „Фокус“ – Варна. „Като тръгнеш от София за Пловдив все едно караш по „Цариградско шосе“, няма нищо общо с магистрала, пълна е. 45-50 хил. коли на денонощие пълнят „Тракия“, от 15 хил., които са били“, посочи той. „Говорят ни не се ял асфалт, 50 хил. коли и камиони като минат днес това нали е потребление и обороти. Уважаваме ги много, но не харчете енергия да се занимавате с тях“, коментира премиерът. „В същото време правим и мостовете на АМ „Хемус“, не искам да плашим хората в какво състояние са. 36-37 години нищо не е пипано, никой не иска да поема отговорност за това, всичко трябва ГЕРБ да го свърши и да носи отговорност“, обясни Бойко Борисов. „Всяко правителство да е правило мост, да е правило магистрала или ж.п. отсечка. На нас ни се струпа всичко накуп. Да правим „Струма“, „Марица“, „Тракия“, „Люлин“ и „Хемус““, допълни той. „Нали тогава сме били цъфнали и вързали. Магистрала до Правец, ето това са правили, все едно аз да си бях направил магистрала от София до Банкя и да кажа стига толкова“, коментира Бойко Борисов. „Сега пак ще се обидят, каквото и да кажа все се обиждат. Следващия трябва да го изберем някъде от далече, за да може да си направи път до вкъщи“, посочи премиерът. „Приоритет на приоритетите е „Хемус“, искам да съм жив да я видя. Ще видите и вие каква ще бъде разликата в България с „Хемус““, заяви Бойко Борисов. Той уточни, че всеки ден след докъде са стигнали изпълнителите, като този мандат трябва да се провери как се строи магистралата до Търговище. \r\nТой коментира развитието на ЕС с думите: „Европейският съюз е уникален по своята същност. Това е най-демократично изграденото нещо в света. То, разбира се, поради тази причина няма такава бързина, каквато има в държавите, където има централизираната власт. Но пък почне ли да се движи нещо, то винаги става“. „Аз съм голям оптимист, вярвам в Европа“, допълни още премиерът.", "date": "2017.09.02", "title": "Премиерът Бойко Борисов: След като заработи ТОЛ системата си мисля да направим още една допълнителна лента на АМ „Тракия“ до Пловдив"}
{"url": "http://www.focus-news.net/news/2017/09/02/2431772/blagoevgrad-bansko-e-v-ritama-na-balkanskata-muzika.html", "text": "Първият септемврийски уикенд в Банско е отреден на най-горещия фестивален формат в палитрата на лятната фестивална столица на България – Банско. Това съобщиха от пресцентъра на Община Банско. С концерт на популярната изпълнителка Галена започна Банско Балкан Фест – празник на неравноделния ритъм и на горещия балкански дух. Топ изпълнителката на българската поп-фолк сцена зарадва многобройната публика, дошла на градския площад, със своите хитове. По време на своите изпълнения, тя непрекъснато приемаше подаръци от своите верни фенове, като взриви атмосферата, когато в знак на благодарност, облече Т-шърт с надпис “Legends are from Bansko”.\r\nШоуто продължи с гръцката звезда Стан, който стъпва за първи път на открита сцена у нас. Чаровникът от южната ни съседка бе придружен от 10-членен състав от музиканти, които успяха да  пренесат всички присъстващи по Средиземноморските ширини със своя топъл тембър и меко звучене.\r\nВодещ на събитието е небезизвестния Борис Солтарийски, който освен че разсмиваше публиката със свежите си закачки, изпълни част от любимия на всички репертоар в ритъм 7/8 на култовите Ку-Ку бенд.\r\nНай-вълнуващата част от Банско Балкан Фест тепърва предстои. В съботната вечер градския площад ще бъде тесен, за да поеме феновете на Гранд дамата на сръбската музикална сцена Драгана Миркович. Тя идва специално в страната за участието си в събитието, където ще изпее незабравимите си хитове в своята вече 32 годишна кариера. Подгряващ изпълнител ще бъде Злата Джуркович – най-красивата сред сръбските певици със своята титла на „Мис Сърбия”. Програмата започва в 19:00 ч. На площад „Никола Вапцаров. Входът е свободен.", "date": "2017.09.02", "title": "Благоевград: Банско е в ритъма на балканската музика"}
{"url": "http://www.focus-news.net/news/2017/09/02/2431773/interfaks-rusiya-vrachi-protestna-nota-na-amerikanski-diplomat-vav-vrazka-s-zhelanieto-na-sasht-da-obiskirat-ruskoto-targovsko-predstavitelstvo-vav-vashington.html", "text": "Руското Министерство на външните работи връчи протестна нота на съветника в американското посолство в Москва Антъни Годфри, предава Интерфакс .\r\n„На него бе връчена протестна нота във връзка с намерението на американските власти да обискират търговското представителство на Руската федерация във Вашингтон, в който от днешна дата сме лишени от достъп, въпреки че сградата се намира в руска държавна собственост и има дипломатически имунитет“, се казва в съобщението на МВнР на Русия.\r\nВ нотата се подчертава, че „считаме планираното  претърсване на руски дипломатически помещения без присъствието на руски представители за нелегитимно, както и изказаната заплаха за влизане с взлом като безпрецедентна и агресивна акция, която може да се използва от спецслужбите на САЩ за организирането на антируски провокации“. Симеон Миланов", "date": "2017.09.02", "title": "Интерфакс: Русия връчи протестна нота на американски дипломат във връзка с желанието на САЩ да обискират руското търговско представителство във Вашингтон"}
{"url": "http://www.focus-news.net/news/2017/09/02/2431774/radka-banyalieva-muzey-na-aviatsiyata-krumovo-aviatorat-asen-yordanov-e-po-izvesten-po-sveta-otkolkoto-v-balgariya-no-nie-populyarizirame-deloto-mu.html", "text": "Със съжаление бих казала, че Асен Йорданов е по-известен по света, отколкото в България. Малко са хората, които знаят за неговата дейност и за създаването на първия български аероплан собствена конструкция. Това коментира в интервю за Агенция „Фокус“ Радка Банялиева – директор на Музея на авиацията – Крумово, във връзка с навършващите се днес 121 години от рождението на Асен Йорданов – български изобретател, инженер и авиатор. „Делото му не е популяризирано, но това пък в момента е наша основна задача. На всички наши посетители подробно разказваме за дейността на Асен Йорданов, а те си тръгват с повече знания и по-широк поглед върху историята на българската авиация“, разказа Радка Банялиева. „Бих искала да спомена още, че Асен Йорданов участва в Балканската и Първата световна война и е кавалер на два ордена за храброст. През 1921 г. американският аероклуб организира конкурс за обиколка на земята по въздух. За този конкурс разбира и Асен Йорданов. Заедно с неговия приятел Александър Стоянов, подпомогнати и материално от правителството, се кандидатират за участие и заминават за Америка“, допълни още тя. Директорът на музея разказа, че конкурсът се проваля, Александър Стоянов се завръща обратно в България, а Асен Йорданов остава в Щатите, където започва работа като общ работник и същевременно изучава английски език. „По-късно постъпва в самолетостроителната компания „Къртис“ като инструктор. Записва да учи авиоинженерство и работи като конструктор в заводите „Боинг“. През 1941 г., в Ню Йорк, Асен Йорданов създава собствена авиационна компания, чиято основна дейност е свързана със създаването и разпространението на авиационна техническа литература за обучение на пилоти. Той е издавал поредица от книги, като сред най-известните са „Летенето и как то да се извърши“, „Вашите криле“, „Хора и криле“, „През облаците“ и др.“, коментира още Радка Банялиева и подчерта, че неговите книги са преведени на всички основни езици, включително на японски и китайски. „Само в САЩ са продадени на 750 хил. екземпляра от тях. До 2015 г. ние казвахме, че книгите на Асен Йорданов не са издавани на български. За наша радост, през 2015 г., за пръв път негова книга беше преведена в страната. Това е книгата „Вашите криле“. Асен Йорданов е награден със званието „Почетен гражданин на Ню Йорк, вписан е в Златната книга на Америка за високи заслуги към авиацията. Американският астронавт Нийл Армстронг е казвал за него: „Асен Йорданов е човекът, който научи американците да летят“. Той умира на 18 октомври 1967 г. и по решение на федералните власти прахът му е разпръснат от самолет над територията на Щатите“, обясни още директорът на музея. \r\nЦветилена СИМЕОНОВА", "date": "2017.09.02", "title": "Радка Банялиева, Музей на авиацията – Крумово: Авиаторът Асен Йорданов е по-известен по света, отколкото в България, но ние популяризираме делото му"}
{"url": "http://www.focus-news.net/news/2017/09/02/2431775/vitsepremierat-ekaterina-zaharieva-pred-mgerb-balgariya-e-lider-pri-formiraneto-na-evropeyski-politiki.html", "text": "В интерес на България е да бъде в ядрото на ЕС и да участва активно в европейските политики. Основните ни приоритети са членството в Шенген и до края на годината да сме в чакалнята на Еврозоната. Това коментира вицепремиерът и външен министър Екатерина Захариева, която е сред лекторите на десетия Летен университет на МГЕРБ, съобщиха от пресцентъра на ПП ГЕРБ. Форумът, на който се обучават над 250 младежи от цялата страна, по традиция се провежда във Варна, със съдействието на фондация „Ханс Зайдел”.\r\nЕкатерина Захариева подчерта пред младежите, че успехите на правителството в лицето на премиера Бойко Борисов далеч не се дължат само на финансовата дисциплина, която отрежда силни позиции на страната ни в ЕС. „България се очерта като лидер при формирането на европейската политика в три сфери”, посочи външният министър и се аргументира, отчитайки, че предложеното от министър-председателя решение във връзка с бежанската и миграционна криза стана основа на общата европейска политика за убежище.\r\n„След кризата между Русия и Украйна именно от София по времето на правителството \"Борисов 2\" започна нов интеграционен проект за обща енергийна политика. България стана двигател и за утвърждаване на разширяването на Западните Балкани като приоритет в европейската външна политика”, допълни Екатерина Захариева. Тя заяви, че за България е важно Западните Балкани да бъдат част от ЕС. „Ако съседите ни са нестабилни, това отслабва и нашата държава”, мотивира се вицепремиерът и припомни, че само за година и половина позицията на министър-председателя Бойко Борисов за разширяването е била възприета от всички страни в Общността. \r\nВъншният министър постави акцент и върху подписания двустранен договор за добросъседство с Македония. „България показа, че можем сами да решаваме проблемите със съседите си – без да се нуждае от посредници или специални представители, а с политическата воля на ръководителите на двете държави”, допълни Екатерина Захариева.\r\nТя заяви, че опитите на някои национални политици да обвиняват европейските институции за неуспехите си засилва евроскептицизма, но изрази увереност, че и след Брекзит ЕС ще бъде по-силен, какъвто е след всяка криза. Екатерина Захариева припомни, че МВнР обяви конкурс за стажант-аташета, което дава шанс на много млади хора да участват активно във външната политика на България.", "date": "2017.09.02", "title": "Вицепремиерът Екатерина Захариева пред МГЕРБ: България е лидер при формирането на европейски политики"}
{"url": "http://www.focus-news.net/news/2017/09/02/2431776/sky-news-akustichnata-ataka-sreshtu-amerikanskoto-posolstvo-v-kuba-dovede-19-diplomati-do-zaguba-na-sluh-balans-koordinatsiya-i-mozachni-travmi.html", "text": "Американски дипломати в Куба станаха жертва на нападение с шпионско устройство, което доведе до загубата на слух, баланс и мозъчни проблеми, предава Sky News.\r\nОколо 19 дипломатически служители в американското посолство в Хавана са засегнати от използването на прикрито шпионско устройство.\r\nВластите заявиха, че атаките са приключили през пролетта на 2017-та година, но е имало още един инцидент миналия месец.\r\nРазследващите органи се опитват да идентифицират устройството, с което са нападнати дипломатите в домовете си в Хавана. Засега нищо не е открито.\r\nАмериканската асоциация на външнополитическите служители заяви, че дипломатическият персонал е загубил перманентно слуха си, има мозъчно подуване и главоболие, както и загуба на баланс. Говорителят на Държавния департамент на САЩ Хедър Науерт каза, че властите разследват мащаба на атаките и свидетелствата за тях.\r\n„Можем да потвърдим, че друг инцидент се случи миналия месец. Не можем да изключим и нови случаи, тъй като медицинските ни експерти продължават да преглеждат представителите на дипломатическата общност“, каза тя.„\r\nЗаради тези инциденти през май месец двама кубински дипломати бяха изгонени от Вашингтон, тъй като Куба не е успяла да защити американските представители в Хавана. Въпреки това, САЩ не са обвинили кубинското правителство за случаите. Симеон Миланов", "date": "2017.09.02", "title": "Sky News: Акустичната атака срещу американското посолство в Куба доведе 19 дипломати до загуба на слух, баланс, координация и мозъчни травми"}
{"url": "http://www.focus-news.net/news/2017/09/02/2431777/valentin-panayotov-kmet-na-borovo-v-yubileyniya-deseti-folkloren-festival-ot-dunav-do-balkana-shte-se-vklyuchat-nad-2000-uchastnitsi.html", "text": "В юбилейния десети фолклорен фестивал „От Дунав до Балкана“ ще се включат над 2000 участници. Това каза Валентин Панайотов, кмет на Община Борово, в интервю за Агенция „Фокус“. „Фактът, че за миналата година записалите се за участие бяха 1800 души, а през 2015 година - около 1600, a съвсем в началото около 300-500 души, показва че интересът към фестивала постоянно нараства“, обясни той.\r\nПанайотов уточни, че фестивалът има състезателен характер. „Тази година ще се състезават над 65 индивидуални изпълнители, 17 групи за автентичен и изворен фолклор, около 50 групи за обработен фолклор и хорове, 28 танцови състава и клубове, 6 разказвачи, 19 обичая, 27 дуети, триа и квартети, 5 оркестъра и 7 ревюта на национални костюми с над 150-годишна история. Възрастта на участниците е от 5 до 83 години. Различното в този 10-годишен юбилей е, че освен традиционните три награди за първо, второ и трето място, ще има и един най-голям приз – „Купата на кмета“, придружен с парична награда, за който ще се борят 10 културни институции и 6 носители на награди от предишни издания на фестивала“, каза ще той.\r\n„Целта на фестивала е да съхрани и да предава през вековете поколение на поколение българското народно творчество. Фолклорът е важен аспект от живота на българите, който ги идентифицира и ги свързва с корените им. Той представлява една огромна съвкупност от песни, танци, пословици, поговорки, приказки, обичаи и т.н. Всичко това намира изражение точно в тези два дни“, обясни Панайотов.\r\nЦветилена СИМЕОНОВА", "date": "2017.09.02", "title": "Валентин Панайотов, кмет на Борово: В юбилейния десети фолклорен фестивал „От Дунав до Балкана“ ще се включат над 2000 участници"}
{"url": "http://www.focus-news.net/news/2017/09/02/2431778/praven-savet-shte-raboti-kam-natsionalniya-savet-na-bsp.html", "text": "По предложение на лидера на БСП Корнелия Нинова, на днешното заседание на Националният съвет (НС) на партията се създаде правен съвет, който се оглавява от Янаки Стоилов. Това съобщиха от пресцентъра на НС на БСП. В състава на новата структура влизат 23 членове - юристи.", "date": "2017.09.02", "title": "Правен съвет ще работи към Националния съвет на БСП"}
{"url": "http://www.focus-news.net/news/2017/09/02/2431779/reuters-hizbulai-siriyskata-armiya-tarsyat-nov-pat-za-konvoya-na-islyamska-darzhava-koyto-tryabvashe-da-bade-eskortiran-do-iztochnite-chasti-na-siriya.html", "text": "„Хизбула“ и Сирийската арабска армия (САА) търсят нов сухоземен път за конвоя от бойци на „Ислямска държава“ и семействата им, които според примирието с Ливан, трябва да бъдат ескортирани до източните части на Сирия, предава Reuters.\r\nКонвоят, който се състои от 17 автобуса и превозва около 300 леко въоръжени бойци, както и 300 цивилни, бе нападнат в източната пустиня на Сирия. Водената от САЩ коалиция нанесе военновъздушни удари срещу него, за да му попречи да стигне до териториите, които все още се контролират от терористичната групировка.\r\n„Работим, за да промени курса на конвоя за втори път“, заяви сирийски командир.\r\nАгенция „Фокус“ припомня, че въпросните 300 бойци сключиха примирие с „Хизбула“ и въоръжените сили на Ливан според, което джихадистите ще бъдат ескортирани до източните части на Сирия. Това разгневи водената от САЩ коалиция, която смята, че подобно действие ще засили позициите на „Ислямска държава“. Симеон Миланов", "date": "2017.09.02", "title": "Reuters: „Хизбула“и Сирийската армия търсят нов път за конвоя на „Ислямска държава“, който трябваше да бъде ескортиран до източните части на Сирия"}
{"url": "http://www.focus-news.net/news/2017/09/02/2431780/blagoevgrad-presto-troya-band-i-black-rose-otkriha-tretoto-izdanie-na-the-brava-fest.html", "text": "Трите фестивални дни на рок предизвикателството The Brava fest volume 3 започнаха. Музикална академия „Престо“, Troya band от Македония и Black rose откриха третото издание на фестивала в благоевградското село Дъбрава. Това съобщиха от пресцентъра на Община Благоевград Стотици почитатели на различната музика се събраха пред кметството в селото, за да чуят любими парчета. Фестивалът бе открит от кмета на селото Росен Георгиев, който благодари за подкрепата на Община Благоевград, на съорганизаторите, на доброволците и спонсорите, взели участие в реализирането на събитието. \r\nThe Brava fest продължава и днес от 20.00 часа. На 3 септември, гостите на рок фестивала на Пиринския край, ще имат възможност да се докоснат до легендарния английски музикант, рокендрол и блус вокалист на Юрая Хийп Джон Лоутън и обичаните рок легенди Б.Т.Р, които са хедлайнерите в третото издание на фестивала.  Основен организатор на събитието тази година е Асоциация за европейско развитие на българското село, а съорганизатори са община Благоевград и Радио Благоевград. Акцентът в третото издание е популяризирането на рок музиката сред подрастващите. Именно те ще са съпътстващата изненада в The Brava fest- Volume 3.  През трите дни участие  ще вземат местни групи, участници в Голямото рок междучасие, таланти от Музикална академия „Престо“ и рок банди от съседна Македония и Гърция. Със специално участие във фестивала е Цонко Цонев,  който ще представи своите „Кметълски истории. Катунът от Каварна\". Това са само част от изненадите в The Brava fest – Volume 3. Тази година той се реализира с финансовата подкрепа на Община Благоевград и Фондация \"Америка за България\".", "date": "2017.09.02", "title": "Благоевград: Престо, Troya band и Black rose откриха третото издание на The Brava fest"}
{"url": "http://www.focus-news.net/news/2017/09/02/2431781/the-jerusalem-post-izraelskite-sili-za-sigurnost-uspeshno-otraziha-opit-za-napadenie-sreshtu-kontrolen-punkt-pri-ivitsata-gaza.html", "text": "Голям брой представители на израелските сили за сигурност бяха изпратени в контролния пункт Хашмонаим при Ивицата Газа, който се намира до селото Калкилия,  след получена информация за терористично нападение, предава The Jerusalem Post. Според първоначалната информация, заподозряната за нападението жена, е била неутрализирана и арестувана. Няма ранени цивилни или военни при инцидента. Властите разследват случая. Симеон Миланов", "date": "2017.09.02", "title": "The Jerusalem Post: Израелските сили за сигурност успешно отразиха опит за нападение срещу контролен пункт при Ивицата Газа"}
{"url": "http://www.focus-news.net/news/2017/09/02/2431782/pazardzhik-s-tarzhestven-vodosvet-kontsert-i-zarya-grad-septemvri-otbelyazva-svoya-praznik.html", "text": "С благословението на Негово Високопреосвещенство Пловдивския митрополит Николай Негово Преосвещенство Константийският епископ Яков - втори викарий на Пловдивския митрополит и архиерейски наместник на Пазарджишка духовна околия, ще отслужи от 19.30 часа тържествен водосвет в град Септември по повод празника на града, предаде репортер на Радио „Фокус“ – Пазарджик. Програмата ще продължи с изпълнения на Владимир Ампов – Графа, Здравко и Катя (Дует „Ритон”), Йоро и „Фондацията”. Финал на празника на града ще постави тържествената заря, която ще започне в 23.00 часа.\r\nВаня НИКОЛОВА", "date": "2017.09.02", "title": "Пазарджик: С тържествен водосвет, концерт и заря град Септември отбелязва своя празник"}
{"url": "http://www.focus-news.net/news/2017/09/02/2431783/the-independent-samolet-be-evakuiran-a-devet-dushi-byaha-arestuvani-v-bryuksel-sled-preduprezhdenie-za-vazmozhen-teroristichen-atentat.html", "text": "Мъж предизвика паника и притеснения за терористичен атентат на полет на „Ryanair“, след като изкрещя „Аллаху Акбар“ и заяви, че в самолета има бомба, предава The Independent.\r\nМъжът, който е на 51-години и е белгийски гражданин, бе арестуван заедно с осем от приятелите си, пътуващи с него на полет от Брюксел до Мадрид. \r\nПътниците на самолета бяха евакуирани, за да може сапьорски отряд да го претърси за взривно устройство. Нищо съмнително не бе открито. Деветимата мъже, които са белгийски граждани бяха разпитани от властите. Полицията смята, че всичките са били пияни. Срещу 51-годишния мъж от Валония може да бъде повдигнато дело. Симеон Миланов", "date": "2017.09.02", "title": "The Independent: Самолет бе евакуиран, а девет души бяха арестувани в Брюксел, след предупреждение за възможен терористичен атентат"}
{"url": "http://www.focus-news.net/news/2017/09/02/2431784/blagoevgrad-ofk-belasitsa-petrich-shte-se-izpravi-sreshtu-septemvri-simitli-na-stadiona-v-selo-kolarovo.html", "text": "Общински футболен клуб (ОФК) „Беласица“-Петрич ще се изправи срещу „Септември“-Симитли на стадиона в село Коларово, община Петрич. Това съобщи за Радио „Фокус“-Пирин Георги Петров, председател на клуба ОФК \"Беласица\". По думите му футболната среща ще започне в 17,00 часа, като тя е част от първа фаза на първенството на Югозападната трета лига. Следващите срещи, които предстоят на ОФК „Беласица“ през септември са: на 9 септември с „Марек 1915“-Дупница, 16 септември - „Сливнишки герой“-Сливница, 23 септември – „Банско“, 27 септември – „Балкан 1929“-Ботевград и 30 септември – „Хебър 1918“-Пазарджик. ОФК „Беласица“ ще бъде домакин на срещите със „Сливнишки герой“ и „Балкан“.\r\nНатали СТЕФАНОВА", "date": "2017.09.02", "title": "Благоевград: ОФК „Беласица“-Петрич ще се изправи срещу „Септември“-Симитли на стадиона в село Коларово"}
{"url": "http://www.focus-news.net/news/2017/09/02/2431785/kmetat-na-dimitrovgrad-ivo-dimov-do-kraya-na-2018-g-se-ochakva-da-badat-razkriti-blizo-3500-novi-rabotni-mesta-v-grada.html", "text": "Най-късно до края на 2018 г. се очаква да бъдат разкрити близо 3500 нови работни места в града. Това каза кметът на Димитровград Иво Димов в интервю за Агенция „Фокус“ по повод 2 септември, когато се навършват 70 години от основаването на града. Той разказа, че Димитровград чества своята 70-годишнина именно на 2 септември, когато с указ на Министерски съвет през далечната 1947 г. трите села Раковски, Марийно и Черноконево са обявени за град. „След това хиляди младежи и девойки от цялата страна пристигат край брега на Марица, за да дадат своя безвъзмезден труд и да построят един град на мечтите. Оттогава досега Димитровград продължава да се развива, като последните няколко години осезателно Димитровград започна да бъде град, какъвто е бил замислен от първостроителите – динамичен, развиващ се, много зелен, подреден, със широки булеварди, тротоари, улици и т.н.“, каза Иво Димов. Той заяви, че за него и екипа му е било изключително важно да се направи така, че в Димитровград и общината да реализират сериозни инвестиции, които да дадат възможност за откриване на нови работни места. „Това е факт, благодарение на усилията и упоритата работа от последните няколко години“, коментира кметът. По думите му това ще даде допълнителен икономически стимул не само на Димитровград, но и на целия регион.\r\nДеница КИТАНОВА", "date": "2017.09.02", "title": "Кметът на Димитровград Иво Димов: До края на 2018 г. се очаква да бъдат разкрити близо 3500 нови работни места в града"}
{"url": "http://www.focus-news.net/news/2017/09/02/2431786/mezhdunarodnata-reytingova-agentsiya-standard-poors-potvardi-dalgosrochniya-krediten-reyting-na-sofiya-bb-s-polozhitelna-perspektiva.html", "text": "Международната рейтингова агенция “Standard & Poor's” (S&P) GlobalRatings потвърди дългосрочния кредитен рейтинг на София BB+ с положителна перспектива. Това съобщиха от пресцентъра на Столична община. В оценката си рейтинговата агенция подчертава, че очаква Столична община да продължи стабилното оперативно изпълнение  на текущите задачи. Градът има стабилни баланси и добра финансова ликвидност, въпреки големите капиталови инвестиции през последните години. “Стандарт енд Пуърс” очаква коефициентът на ликвидността да е добър и в следващите 12 месеца. Като положителен се отбелязва фактът, че паричният поток, с който оперира Столична община надвишава 3 пъти плащанията по нейния дълг на годишна база.   \r\nОт S&P GlobalRatings отбелязват, че София има ясна стратегия да се промотира като инвестиционна дестинация и дигитална столица, което се отразява и на доброто състояние на града. Положителната оценка на рейтинговата агенция за София е признание за добрата работа на общинската администрация, финансовата стабилност и високото ниво на собствени приходи на Столична община. От рейтинговата агенция са на мнение, че могат да се използват по-пълноценно законовите правомощия на общината да повишава приходите.\r\nИкономиката на София е по-силна от средната за страната, но по правило община не може да има по-висок кредитен рейтинг от този на държавата. Затова дългосрочният рейтинг продължава да е ВВ+ с положителна перспектива, обясняват от рейтинговата агенция.", "date": "2017.09.02", "title": "Международната рейтингова агенция “Standard & Poor's” потвърди дългосрочния кредитен рейтинг на София BB+ с положителна перспектива"}
{"url": "http://www.focus-news.net/news/2017/09/02/2431787/saudi-gazette-nad-2600-kashti-na-maltsinstvoto-rohingi-sa-podpaleni.html", "text": "Повече от 2,600 къщи бяха изгорени в северозападните територии на Мианмар, където има концентрация на мюсюлманското малцинство рохинги, предава Saudi Gazette. \r\nОколо 58,600 рохинги избягаха в съседен Бангладеш, според ООН. \r\nВластите в Мианмар обвиниха за кризата „Араканската армия на спасението на рохингите“ за подпалването на пожарите и унищожаването на домовете. Групировката от своя страна пое отговорност за координирани нападения срещу полицейски постове миналата седмица.\r\nТова предизвика сблъсъци с армията и военна контраофанзива, при която стотици загинаха, а хиляди се изселиха. Мианмарската армия заяви, че 11,700 „етнически жители“ от щата Рахине са евакуирани, имайки предвид немюсюлманското население.  Симеон Миланов", "date": "2017.09.02", "title": "Saudi Gazette: Над 2,600 къщи на малцинството рохинги са подпалени"}
{"url": "http://www.focus-news.net/news/2017/09/02/2431788/sliven-sastezatelen-avtomobil-udari-zritel-na-rali-sliven.html", "text": "Състезателен автомобил удари зрител на Рали \"Сливен\". Това съобщиха организаторите на състезанието. По време на специален етап 5 \"Българка\" е възникнал инцидент със зрител, който е бил ударен от състезателен автомобил с номер 27 Марио Попов/Даниел Мечикян (Форд Фиеста ST). Ръководството на състезанието реагира мигновено, етапът е спрян и пострадалият веднага е откаран в спешната приемна на МБАЛ \"Д-р Иван Селемински\" в град Сливен. Пострадалият е с инициали С.С. и е на 36-години, с две счупени ребра, но в стабилно общо състояние. Предстоят още изследвания.", "date": "2017.09.02", "title": "Сливен: Състезателен автомобил удари зрител на Рали \"Сливен\""}
{"url": "http://www.focus-news.net/news/2017/09/02/2431789/bernama-indiya-izrazi-pritesnenieto-si-za-sluchvashtoto-se-v-mianmar-s-maltsinstvoto-rohingiya.html", "text": "Индия изрази притеснението си от ситуацията в мианмарския щат Рахине, където много представители на мюсюлманското малцинство рохинги бяха убити, предава малайзийската информационна агенция Bernama. \r\n„Индия ще обсъди с правителството на Мианмар как може да помогне при справянето с този проблем“, заяви секретарят на индийското Министерство на външните работи Сриприя Ранганатан. \r\n„Скорошната атака в щата отне живота на много хора, след което Индия се свърза с правителството на Мианмар, за да види какво може да направи в случая“, добави той.\r\nСледващата седмица индийският премиер Нарендра Моди ще посети Мианмар. Симеон Миланов", "date": "2017.09.02", "title": "Bernama: Индия изрази притеснението си за случващото се в Мианмар с малцинството рохингия"}
{"url": "http://www.focus-news.net/news/2017/09/02/2431790/evgeni-krusev-zam-kmet-na-sofiya-do-nachaloto-na-uchebnata-godina-shte-priklyuchat-povecheto-ot-tsyalostnite-remonti-v-stolitsata.html", "text": "До началото на учебната година ще приключат повечето от цялостните ремонти в столицата. Това каза в интервю за Агенция „Фокус“ заместник-кметът на Столична община по направление „Транспорт и транспортни комуникации“ Евгени Крусев. „Ще бъдат пуснати за движение бул. „Прага“, ул. „Шандор Петьофи“, бул. „Овча купел“, ще приключат и ремонтните работи по бул. „Цариградско шосе“. „При бул. „Княз Александър Дондуков“ ще се завърши цялата отсечка от Министерски съвет до ул. „Г.С.Раковски“. Участъкът между бул. „Васил Левски“ и ул. „Кракра“ също ще бъде готов“, посочи той. „Временна организация за движение е въведена във връзка с разширението на ул. „Тодор Каблешков“, където ремонтните дейности ще продължат до края на месец декември. Ремонтите ще продължат и по бул. „Дондуков“ в отсечката от ул. „Г.С. Раковски“ и бул. „Васил Левски“, като предвиждаме участъкът да бъде завършен в края на месец октомври“, обясни Евгени Крусев. „Стремим се да информираме хората възможно най-рано преди началото на всеки предвиден ремонт. Предупреждаваме ги за промените в движение и създаваме възможност за обходни маршрути, като призоваваме хората да ги използват по време извършващите се ремонти“, коментира той. „Определено трафикът през летните месеци не е толкова натоварен, именно затова основните ремонти по ключови за града места се извършват в този период“, уточни зам.-кметът. „Целта ни е до началото на учебната година да са приключени повечето от цялостните ремонти. След започване на учебната година ще продължат да се извършват текущи ремонти, но повечето от основните ще бъдат приключени“, каза още Евгени Крусев. \r\nБиляна ИВАНОВА", "date": "2017.09.02", "title": "Евгени Крусев, зам.-кмет на София: До началото на учебната година ще приключат повечето от цялостните ремонти в столицата"}
{"url": "http://www.focus-news.net/news/2017/09/02/2431791/hurriyet-mevlyut-chavushoglu-zayavi-che-turtsiya-e-dostavila-humanitarna-pomosht-na-stoynost-70-miliona-dolara-na-rohingite.html", "text": "Турският външен министър Мевлют Чавушоглу разкритикува пасивното поведение на другите мюсюлмански страни при кризата с рохингите в Мианмар, пише Hurriyet. \r\n„Има много мюсюлмански страни. Къде са те? Защо мълчат?“, каза той на събитие за Курбан байрам в Анталия. \r\nТой подчерта, че Турция е предоставила 70 милиона долара в хуманитарна помощ на рохингите.\r\n„Не е достатъчно да се дава помощ. До две седмици трябва да проведем среща в Ню Йорк с генералния секретар на ООН, лидерите на мюсюлманските страни, международните организации, комисията към ООН за щата Рахине в Мианмар, Кофи Анан и другите лидери, за да разрешим въпроса“, каза Чавушоглу. Симеон Миланов", "date": "2017.09.02", "title": "Hurriyet: Мевлют Чавушоглу заяви, че Турция е доставила хуманитарна помощ на стойност 70 милиона долара на рохингите"}
{"url": "http://www.focus-news.net/news/2017/09/02/2431792/pravosadniyat-ministar-tsetska-tsacheva-pred-mgerb-rabotim-po-dva-iztsyalo-novi-zakonoproekta.html", "text": "Правосъдното министерство работи по два изцяло нови законопроекта. Единият е т. нар. антикорупционен закон, който вчера бе дискутиран в много широк формат и е сред основните задачи пред правосъдното министерство. Той ще бъде внесен в Народното събрание в предвидения срок. Това увери правосъдният министър Цецка Цачева, която бе сред лекторите на десетото издание на Летния университет на МГЕРБ във Варна, съобщиха от пресцентъра на ПП ГЕРБ. Цецка Цачева уточни, че алтернативният проект на опонентите на ГЕРБ буквално копира вече предложения, като единственото изключение са текстовете, чрез които се въвежда парална структура, дублираща съществуващите разследващи органи съгласно действащото законодателство.\r\n„Амбицията ни е до края на тази парламентарна сесия да довършим и огромната по обем работа, започната от кабинета на Екатерина Захариева като министър на правосъдието по отношение на законопроекта за детското правосъдие”, анонсира министър Цачева и поясни, че повече от 20 години се говори за такъв закон, но още не е приет. Тя допълни, че правосъдното министерство е ангажирано и с „ремонт” на законопроекти в отговор на препоръките на Механизма за сътрудничество и оценка, които партньорите ни от ЕК отправят с последния годишен доклад за 2017 г. „Предстои нова мисия в София”, информира Цачева. Сред приоритетите на министерството тя посочи и подготовката за българското председателство на Съвета на ЕС. „Работим активно и наваксаме изгубеното при служебния кабинет време”, отчете още тя.\r\nВ лекцията си пред над 250 младежи от цялата страна Цачева подчерта, че през октомври трябва да влезе в правомощията си новият Висш съдебен съвет. Изслушването на неговите членове от квотата на Народното събрание ще се състои на 7 септември.", "date": "2017.09.02", "title": "Правосъдният министър Цецка Цачева пред МГЕРБ: Работим по два изцяло нови законопроекта"}
{"url": "http://www.focus-news.net/news/2017/09/02/2431793/afp-okolo-60-hilyadi-rohingi-sa-izbyagali-ot-mianmar-zayavi-oon.html", "text": "Около 60 хиляди мюсюлмани рохингия избягаха от Мианмар в Бангладеш за последните осем дена, заявиха от агенцията за бежанците на ООН, цитирани от AFP . \r\n„Предполагаемият им брой е 58,600 към днешна дата, според различни агенции. Той ще продължи да нараства“, заяви говорителят на агенцията Вивиан Тан.\r\nОсновният бежански поток е насочен към съседната мюсюлманска страна Бангладеш.  Симеон Миланов", "date": "2017.09.02", "title": "AFP: Около 60 хиляди рохинги са избягали от Мианмар, заяви ООН"}
{"url": "http://www.focus-news.net/news/2017/09/02/2431794/valentin-panayotov-kmet-na-borovo-zapochvame-transnatsionalen-proekt-s-italianski-grad-za-da-stimulirame-razvitieto-na-sobstven-biznes-na-horata-v-oblastta.html", "text": "Започваме транснационален проект с италиански град, за да стимулираме развитието на собствен бизнес на хората в областта. Това каза Валентин Панайотов, кмет на Община Борово, в интервю за Агенция „Фокус“.\r\n„При нас има такива групи от хора, които по-трудно стартират предприемаческа дейност – това се наблюдава особено при жените, при младите хора, при по-възрастните хора, при хората с увреждания, при хората, които са по-дълготрайно безработни“, обясни той.\r\nПанайотов уточни, че общината е спечелила проект „Транснационални и дунавски партньорства за заетост и растеж“ по Оперативна програма „Развитие на човешките ресурси“ за съвместно сътрудничество с италианския пристанищен град Анкона. „Целта му е да подпомогне транснационалното сътрудничество за обмяна на опит и придобиване на нови знания и умения в сферата на селскостопанската дейност. Ще бъдат проведени множество срещи с италианците с цел икономически растеж и придобиване на нови умения и знания във връзка с местния бизнес. Основната цел е стимулиране на развитие на собствен бизнес за определени специфични групи. Мисля, че имаме дадености и ще успеем“, категоричен е той.\r\nЦветилена СИМЕОНОВА", "date": "2017.09.02", "title": "Валентин Панайотов, кмет на Борово: Започваме транснационален проект с италиански град, за да стимулираме развитието на собствен бизнес на хората в областта"}
{"url": "http://www.focus-news.net/news/2017/09/02/2431795/radka-banyalieva-muzey-na-aviatsiyata-krumovo-maket-na-samoleta-na-asen-yordanov-mozhe-da-bade-vidyan-vav-vanshnata-ni-ekspozitsiya.html", "text": "Бих искала да спомена, че макет на самолета на Асен Йорданов, който бе създаден през 2015 г. по повод 100-годишнината на българското самолетостроене, беше подарен на Музея на авиацията от Фондация „Български ВВС“ и днес може да се види в нашата външна експозиция. Това коментира в интервю за Агенция „Фокус“ Радка Банялиева – директор на Музея на авиацията – Крумово, във връзка с навършващите се днес 121 години от рождението на Асен Йорданов – изобретател, инженер и авиатор. „Асен Йорданов е роден на 2 септември 1896 г. в София. Той е от хората, които се увличат по авиацията още като дете. Дори постъпва като слушател в Школата на Луи Блерио във Франция. Като ученик построява планер. През 1914 г. Асен Йорданов е 19-годишен, ученик във Втора софийска мъжка гимназия и с финансовата подкрепа на своя баща започва строителството на аероплан собствена конструкция. Работата над него той извършва в една работилница в Княжево, като му помага механика-монтьор Григор Найденов“, разказа Банялиева. По думите ѝ Министерство на войната му предоставя двигател от чужд самолет, пленен през Балканската война. „Най-интересното в конструирането на този самолет е, че около началото на юни 1915-та година вече е готов и на 14-ти юни Радул Милков, известният български пилот, който извършва и първият боен полет през 1912 г., извършва изпитателен полет с него. Информация за събитието е отразена в излезлите на 15 юни броеве на вестниците „Утро“ и „Воля“. Споменавам го, защото тези две вестникарски бележки са от малкото автентични и достоверни свидетелства за датата на отлитане на самолета“, заяви още директорът на музея. Тя подчерта, че на 6 септември – Ден на Съединението, Музеят на авиацията ще работи с вход-свободен за посетители и покани всички пловдивчани и гости на града да го посетят и да разгледат експозициите.\r\nЦветилена СИМЕОНОВА", "date": "2017.09.02", "title": "Радка Банялиева, Музей на авиацията – Крумово: Макет на самолета на Асен Йорданов може да бъде видян във външната ни експозиция"}
{"url": "http://www.focus-news.net/news/2017/09/02/2431796/aa-turtsiya-zayavi-che-svetovnoto-malchanie-po-vaprosa-s-nasilieto-v-mianmar-e-sramno.html", "text": "Международната общност има отговорността да формулира дългосрочно решение на кризата с рохингите в мианмарския щат Рахине, заяви говорителят на турския президент Ибрахим Калин, цитиран от Anadolu Agency .\r\n„Турция ще продължи да поддържа конструктивното си и решително отношения за разрешение на кризата“, заяви той.\r\nТурският представител добави, че „световното мълчание“ за преследването на рохингите от силите за сигурност на Мианмар е „картина на срама“.\r\nТурция ще продължи „интензивните си усилия и инициативи на всяко ниво за прекратяването на хуманитарната трагедия в Рахине“, добави той.\r\nТурският Червен полумесец, Агенцията за кризисен мениджмънт и Турската агенция за сътрудничество и координация участват в усилията на Анкара за разрешаване на кризата. Симеон Миланов", "date": "2017.09.02", "title": "AA: Турция заяви, че световното мълчание по въпроса с насилието в Мианмар е „срамно“"}
{"url": "http://www.focus-news.net/news/2017/09/02/2431797/plovdiv-vazstanoveno-e-dvizhenieto-vav-vsichki-lenti-po-pat-i-6-karlovo-kalofer.html", "text": "Възстановено е движението във всички ленти по път I-6 Карлово - Калофер. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.02", "title": "Пловдив: Възстановено е движението във всички ленти по път I-6 Карлово - Калофер"}
{"url": "http://www.focus-news.net/news/2017/09/02/2431798/afp-donald-tramp-otide-v-teksas-i-luiziana-za-da-se-sreshtne-sas-spasitelnite-ekipi-i-otselelite-ot-navodneniyata.html", "text": "Американският президент Доналд Тръмп се отправи към Тексас и Луизиана, за да се срещне със спасителните екипи и оцелелите от наводненията, предава AFP.\r\nВизитата идва след като от Белия дом поискаха конгреса да отдели 7,85 милиарда долара за първоначалните възстановителни работи, след като ураганът „Харви“ удари бреговете на САЩ.\r\nТова е второто посещение на Доналд Тръмп в Тексас, откакто започна природното бедствие. Една седмица, след като „Харви“ удари Тексас и Луизиана, спасителните екипи все още издирват оцелели и ранени граждани. Симеон Миланов", "date": "2017.09.02", "title": "AFP: Доналд Тръмп отиде в Тексас и Луизиана, за да се срещне със спасителните екипи и оцелелите от наводненията"}
{"url": "http://www.focus-news.net/news/2017/09/02/2431799/evgeni-krusev-zam-kmet-na-sofiya-okolo-36-mln-leva-sa-investiranite-sredstva-za-vsichki-tekushti-remonti-po-patnata-infrastruktura-prez-2017-g.html", "text": "Инвестираните средства за всички текущи ремонти по пътната инфраструктура на територията на Столична община по бюджет 2017 г. са на обща стойност близо 36 млн. лв. Това каза в интервю за Агенция „Фокус“ заместник-кметът на Столична община по направление „Транспорт и транспортни комуникации“ Евгени Крусев. „Всички ремонтни дейности до момента се изпълняват в срок като понякога, за да се приключи даден обект навреме, се налага и работа в късните часове на нощта“, посочи той. „Целта ни е да се работи бързо и качествено, като създаваме възможно най-малко затруднения за трафика, а при неспазване на тези срокове изпълнителят бива санкциониран“, заяви Евгени Крусев. „Минималният гаранционен срок за всички ремонтирани обекти е в съответствие със Закона за устройство на територията и останалите действащи нормативни актове в страната, като годините за гаранция са различни спрямо вида на извършените ремонтни дейности“, обясни зам.-кметът и допълни, че много от изпълнителите дават много по-голям срок за гаранция от предвидените минимални такива.\r\nБиляна ИВАНОВА", "date": "2017.09.02", "title": "Евгени Крусев, зам.-кмет на София: Около 36 млн. лева са инвестираните средства за всички текущи ремонти по пътната инфраструктура през 2017 г."}
{"url": "http://www.focus-news.net/news/2017/09/02/2431800/reuters-germaniya-othvarli-turskoto-iskane-da-se-zamrazyat-avoarite-na-fethulah-gyulen.html", "text": "Германия отхвърли турското искане да се замразят авоарите на членовете на мрежата, създадена от духовника Фетхулах Гюлен, който Анкара обвинява за неуспешния преврат от 2016-та година, предава Reuters.\r\nТози ход най-вероятно ще влоши напрегнатите отношения между двете НАТО-вски страни. В петък канцлерът Ангела Меркел заяви, че Германия трябва да реагира решително, след като Турция арестува още двама германски граждани.\r\nГерманското издание Spiegel твърди, че турското правителство е поискало от Германия, да замрази авоарите на гюленистите в страната. Турските власти са предоставили списък с 80 имена, чиито авоари трябва да бъдат замразени. Симеон Миланов", "date": "2017.09.02", "title": "Reuters: Германия отхвърли турското искане да се замразят авоарите на Фетхулах Гюлен"}
{"url": "http://www.focus-news.net/news/2017/09/02/2431801/sliven-narusheno-e-vodopodavaneto-v-kv-rechitsa-poradi-avariya.html", "text": "Част от Сливен е без вода, съобщиха от ВиК-Сливен. Поради авария на главен водопровод е нарушено водоподаването в кв. \"Речица\" до отстраняването на аварията. Възможно е временно повишаване мътността на водата след отстраняването на повредата.", "date": "2017.09.02", "title": "Сливен: Нарушено е водоподаването в кв. \"Речица\" поради авария"}
{"url": "http://www.focus-news.net/news/2017/09/02/2431802/kmetat-na-dimitrovgrad-ivo-dimov-postavili-sme-si-za-tsel-da-populyarizirame-arhitekturata-na-grada-ni.html", "text": "Поставили сме си за цел да популяризираме архитектурата на града ни. Това каза кметът на Димитровград Иво Димов в интервю за Агенция „Фокус“ по повод навършващите се днес 70 години от основаването на града. Иво Димов заяви, че тя е изключително интересна и уникална – в така наречения Сталински барок, който е свързан с колонади в централната градска част. По думите му такива колонади има в редица европейски градове като Болония, Берн, Виена. Той уточни, че колонадите под Министерски съвет и ЦУМ, също са изградени в такъв стил. „Община Димитровград кандидатства и спечели един проект, наречен атриум, който изпълни успешно. След приключването на този проект, сме част от 27-ия културен маршрут по Съвета на Европа. Надявам се, че чрез достатъчно добър мениджмънт и представяне на града ни, наистина да събудим и възбудим любопитството не само на нашите съграждани, но и на хората, които са извън града. Така те ще могат да се докоснат до онзи стил, до онази епоха“, каза кметът на Димитровград. Иво Димов поясни, че на 27 август е открит ретроапартамент, който пресъздава бита на хората ,живели между 50-те и 60-те години. „Апартаментът е уникален с вещи, мебели, аксесоари. Те са изключително запазени, дори има работещ телевизор „Опера“, който също е ситуиран там“, разказа Иво Димов. Той обясни, че идеята е да се пресъздаде епохата,  в която нашите майки и бащи, дядовци и баби са живели.  „Мисля, че не трябва да се срамуваме от историята си, а да я показваме такава, каквато е“, допълни Иво Димов. \r\nДеница КИТАНОВА", "date": "2017.09.02", "title": "Кметът на Димитровград Иво Димов: Поставили сме си за цел да популяризираме архитектурата на града ни"}
{"url": "http://www.focus-news.net/news/2017/09/02/2431803/pregled-na-mezhdunarodnite-novini-do-18-chasa-agentsiya-fokus.html", "text": "Атентатори убиха седем души след атака срещу електроцентрала в Ирак рано сутритна в събота. Още 12 души са ранени. \r\nВъоръжени с гранати и колани с експлозиви, трима души са влезли в съоръжението, намиращо се в град Самара, на около 100 километра северно от столицата и са атакували служителите. \r\nНа мястото веднага са пристигнали охранители, които се спряват с двама от нападателите и евакуират персонала. \r\nЗасега никой не е поел отговорност за атаката.\r\n*** Един от нападателите, които атакуваха електроцентрала в иракския град Самара, се е взривил, причинявайки пожар.Според агенцията, останалите двама нападатели са мъртви, но не е ясно дали са били убити по време на сблъсък с властите или са детонирали коланите си. \r\nАгенция „Фокус“ напомня, че по-рано бе съобщено за нападение над иракска електроцентрала, извършена от трима души, въоръжени с гранати и колани с експлозиви. В резултат на атентата, седем служители на съоръжението загубиха живота си, други 12 бяха ранени. \r\nРаботата на електроцентралата ще бъде преустановена за кратко, докато текат ремонтите.\r\n*** Руското Министерство на външните работи връчи протестна нота на съветника в американското посолство в Москва Антъни Годфри.\r\n„На него бе връчена протестна нота във връзка с намерението на американските власти да обискират търговското представителство на Руската федерация във Вашингтон, в който от днешна дата сме лишени от достъп, въпреки че сградата се намира в руска държавна собственост и има дипломатически имунитет“, се казва в съобщението на МВнР на Русия.\r\nВ нотата се подчертава, че „считаме планираното  претърсване на руски дипломатически помещения без присъствието на руски представители за нелегитимно, както и изказаната заплаха за влизане с взлом като безпрецедентна и агресивна акция, която може да се използва от спецслужбите на САЩ за организирането на антируски провокации“.\r\n***Американски дипломати в Куба станаха жертва на нападение с шпионско устройство, което доведе до загубата на слух, баланс и мозъчни проблеми.\r\nОколо 19 дипломатически служители в американското посолство в Хавана са засегнати от използването на прикрито шпионско устройство.\r\nВластите заявиха, че атаките са приключили през пролетта на 2017-та година, но е имало още един инцидент миналия месец.\r\nРазследващите органи се опитват да идентифицират устройството, с което са нападнати дипломатите в домовете си в Хавана. Засега нищо не е открито.\r\nАмериканската асоциация на външнополитическите служители заяви, че дипломатическият персонал е загубил перманентно слуха си, има мозъчно подуване и главоболие, както и загуба на баланс. Говорителят на Държавния департамент на САЩ Хедър Науерт каза, че властите разследват мащаба на атаките и свидетелствата за тях.\r\n„Можем да потвърдим, че друг инцидент се случи миналия месец. Не можем да изключим и нови случаи, тъй като медицинските ни експерти продължават да преглеждат представителите на дипломатическата общност“, каза тя.„\r\nЗаради тези инциденти през май месец двама кубински дипломати бяха изгонени от Вашингтон, тъй като Куба не е успяла да защити американските представители в Хавана. Въпреки това, САЩ не са обвинили кубинското правителство за случаите.\r\n***Мъж предизвика паника и притеснения за терористичен атентат на полет на „Ryanair“, след като изкрещя „Аллаху Акбар“ и заяви, че в самолета има бомба.\r\nМъжът, който е на 51-години и е белгийски гражданин, бе арестуван заедно с осем от приятелите си, пътуващи с него на полет от Брюксел до Мадрид. \r\nПътниците на самолета бяха евакуирани, за да може сапьорски отряд да го претърси за взривно устройство. Нищо съмнително не бе открито. Деветимата мъже, които са белгийски граждани бяха разпитани от властите. Полицията смята, че всичките са били пияни. Срещу 51-годишния мъж от Валония може да бъде повдигнато дело.\r\n*** Повече от 2,600 къщи бяха изгорени в северозападните територии на Мианмар, където има концентрация на мюсюлманското малцинство рохинги.\r\nОколо 58,600 рохинги избягаха в съседен Бангладеш, според ООН. \r\nВластите в Мианмар обвиниха за кризата „Араканската армия на спасението на рохингите“ за подпалването на пожарите и унищожаването на домовете. Групировката от своя страна пое отговорност за координирани нападения срещу полицейски постове миналата седмица.\r\nТова предизвика сблъсъци с армията и военна контраофанзива, при която стотици загинаха, а хиляди се изселиха. Мианмарската армия заяви, че 11,700 „етнически жители“ от щата Рахине са евакуирани, имайки предвид немюсюлманското население.\r\n*** Около 60 хиляди мюсюлмани рохингия избягаха от Мианмар в Бангладеш за последните осем дена, заявиха от агенцията за бежанците на ООН.\r\n„Предполагаемият им брой е 58,600 към днешна дата, според различни агенции. Той ще продължи да нараства“, заяви говорителят на агенцията Вивиан Тан.\r\nОсновният бежански поток е насочен към съседната мюсюлманска страна Бангладеш.\r\n*** Германия отхвърли турското искане да се замразят авоарите на членовете на мрежата, създадена от духовника Фетхулах Гюлен, който Анкара обвинява за неуспешния преврат от 2016-та година.\r\nТози ход най-вероятно ще влоши напрегнатите отношения между двете НАТО-вски страни. В петък канцлерът Ангела Меркел заяви, че Германия трябва да реагира решително, след като Турция арестува още двама германски граждани.\r\nТурското правителство е поискало от Германия, да замрази авоарите на гюленистите в страната. Турските власти са предоставили списък с 80 имена, чиито авоари трябва да бъдат замразени.", "date": "2017.09.02", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/02/2431804/stara-zagora-vazstanoveno-e-dvizhenieto-v-izprevarvashtata-lenta-pri-km-195-na-avtomagistrala-trakiya-v-posoka-burgas.html", "text": "Възстановено е движението в изпреварващата лента при км 195 на автомагистрала \"Тракия\" в посока Бургас. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.02", "title": "Стара Загора: Възстановено е движението в изпреварващата лента при км 195 на автомагистрала \"Тракия\" в посока Бургас"}
{"url": "http://www.focus-news.net/news/2017/09/02/2431805/smolyan-vtoro-natsionalno-izlozhenie-na-mestnite-porodi-ovtse-v-rodopite-se-provede-v-grada.html", "text": "За Община Смолян е привилегия и чест да бъде домакин на това изложение и няма по подходящо място от Родопите, от Смолян, където имаме традиции да се събират овцевъдите и да стане празник. Искам от името на всички съграждани да изкажа  уважение към тежкия труд на овцевъдите  и да заявя, че в наше лице винаги ще намират подкрепа. Това обяви кметът Николай Мелемов при откриването на Второто национално изложение на родопските породи овце, което се проведе в местността „Смолянски езера“, съобщиха от пресцентъра на Община Смолян. Министерство на земеделието, храните и горите работи в подкрепа на сектор „Животновъдство“, каза министър Румен Порожанов, който откри събора . Той поздрави организаторите на инициативата, и подчерта, че по този начин се дава възможност за обмяна на опит между животновъдите и пряка връзка между производители и потребители. Министър Порожанов изрази готовност за продължаване на добрия диалог с бранша. \r\nЗемеделският министър и гостите разгледаха  изложението, на което бяха представени среднородопска, каракачанска и родопска цигай овца, както и родопско късорого говедо и пастирски кучета. Той награди победителите в конкурсите, които отличиха най-добрите животни от съответната порода.\r\nВ рамките на изложението бяха представени животни от традиционни за региона породи. Представяни бяха и млечни продукти от местни фермери и  присъстващите на събора дегустираха традиционни натурални храни.\r\nИзложението беше съпътствано от фолклорна програма с жива музика и народни танци, в която  участваха Валя Балканска, Петър Янев и др.\r\nСъбитието се организира от „Асоциация за развъждане на Среднородопска, Каракачанска, Родопски цигай овце и Каракачански кон” със съдействието на земеделското министерство и с  партньорството на община Смолян.\r\nВ него взеха участие още депутатите д-р Даниела Дариткова, д-р Красимир Събев, областният управител Недялко Славов и др.", "date": "2017.09.02", "title": "Смолян: Второ национално изложение на местните породи овце в Родопите  се проведе в града"}
{"url": "http://www.focus-news.net/news/2017/09/02/2431806/reuters-frankfurtskite-vlasti-zapochnaha-nay-mashtabnata-evakuatsiya-na-grazhdani-ot-1945-g-nasam-zaradi-bomba-ot-vtorata-svetovna-voyna.html", "text": "Властите във Франкфурт започнаха да евакуират пациентите от две болници във финансовата столица на Германия, заради предстоящото обезвреждане на бомба от Втората световна война, предава Reuters.\r\nОчаква се близо 60 хиляди души да напуснат домовете си в неделя, след като в града бе открита британска бомба от Втората световна война. Това е най-голямата евакуация на граждани, която германските власти предприемат от Втората световна война насам.\r\nПовече от 100 пациенти на болниците, включително новородени бебета, биват евакуирани, заяви общинският съветник Маркус Франк.\r\nАгенция „Фокус“ припомня, че всяка година германските власти откриват повече от две хиляди тона бомби и муниции, останали от Втората световна война.  Симеон Миланов", "date": "2017.09.02", "title": "Reuters: Франкфуртските власти започнаха най-мащабната евакуация на граждани от 1945 г. насам, заради бомба от Втората световна война"}
{"url": "http://www.focus-news.net/news/2017/09/02/2431807/blagoevgrad-v-12-sela-v-oblastta-e-vaveden-rezhim-na-vodata.html", "text": "В 12 села в Благоевградска област е въведен режим на водоподаването. Това съобщиха за Радио „Фокус“ – Пирин от Регионална здравна инспекция - Благоевград. В с. Долна Крушица се подава вода от 06.00 ч. до 10.00 ч. В село Кладенци жителите имат вода от 20.00 часа вечерта до 08.00 часа сутринта. В село Мендово пускат водата от 08.00 ч. до 17.00 ч. В четири села вода има от 18.30 ч. до 09.30 ч. - Дреново, Яково, Тонско Дабе, Богородица. \r\nВ село Българчево, в имотите, разположени северно от сградата на кметството вода, ще се подава в интервала от 07.00 до 19.00 часа, а в района южно от сградата на кметството - от 19.00 вечерта до 07.00 часа на следващия ден. В село Зелен дол ще има вода в следните часови интервали: от 06.00 до 08.00 часа; от 12.00 до 13.00 часа; от 18.30 до 20.30 часа. Режим на водата има и в селата Ковачевица, Дренково и Логодаж.\r\nЛора КАЛЧЕВА", "date": "2017.09.02", "title": "Благоевград: В 12 села в областта е въведен режим на водата"}
{"url": "http://www.focus-news.net/news/2017/09/02/2431808/nimh-utre-sled-obyad-na-mnogo-mesta-v-zapadna-i-tsentralna-balgariya-shte-ima-kratkotrayni-valezhi-pridruzheni-s-gramotevichni-buri.html", "text": "През нощта ще бъде предимно ясно, със слаб югоизточен вятър. Това съобщи за Агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките. Утре над по-голямата част от страната ще преобладава слънчево време. Над Западна и Централна България около и след обяд ще се развива купесто-дъждовна облачност и до вечерта на много места там ще има краткотрайни валежи, временно - интензивни и придружени с гръмотевични бури. Има условия за градушки. Ще духа юг-югоизточен вятър, който в Източна България ще се усили и ще е умерен. Максималните температури ще са предимно между 30° и 35°. През нощта срещу понеделник краткотрайни превалявания ще има на места и в източните райони. Вятърът ще се ориентира от запад-северозапад и ще се усили. С него ще нахлува хладен въздух.\r\nНад Черноморието ще предимно слънчево. След обяд и привечер по северното крайбрежие ще има временни увеличения на облачността, но вероятността за валеж е малка. Ще духа умерен югоизточен вятър. Максималните температури ще са 25-26°. Температурата на морската вода е 23-24°. Вълнението на морето ще бъде 2 бала, привечер ще се усилва.\r\nНад планините в сутрешните часове ще бъде предимно слънчево. Около и след обяд над масивите от западната половина на страната ще се развива купесто-дъждовна облачност. Ще има краткотрайни валежи, придружени с гръмотевици. Ще духа предимно силен югозападен вятър. Максималната температура на височина 1200 метра ще е около 25°, на 2000 метра – около 18°.\r\nАтмосферното налягане е по-ниско от средното за месец септември (949 hPa) и ще се понижи още.\r\nВ началото на следващата седмица ще бъде сравнително хладно, с променлива облачност, почти без валежи. Във вторник северозападният вятър ще отслабне, без да стихва. През нощта срещу сряда на места в Южна България отново ще има превалявания, но впоследствие облачността ще намалее.", "date": "2017.09.02", "title": "НИМХ: Утре след обяд на много места в Западна и Централна България ще има краткотрайни валежи, придружени с гръмотевични бури"}
{"url": "http://www.focus-news.net/news/2017/09/02/2431809/aa-demonstranti-v-indoneziya-prizovaha-pravitelstvoto-da-zaeme-tvarda-pozitsiya-sreshtu-nasilieto-v-mianmar.html", "text": "Индонезийци от всички социални прослойки изразиха притесненията си от насилието срещу мюсюлманското малцинство рохингия в Мианмар, предава Anadolu Agency .\r\nДесетки членове на „Общността за професионални грижи за рохингия“ проведе демонстрация пред посолството на Мианмар в Джакарта, искайки страната да прекрати всяко насилие срещу мюсюлманската общност в щата Рахине. \r\n„Това, което правителството на Мианмар направи е отвъд границите на човечността“, заявиха демонстрантите.\r\nМного от демонстрантите призоваха посланикът на Мианмар да бъде изгонен от страната.\r\nОсвен тях, мнението си изрази и най-голямата мюсюлманска организация на страната „Нахдлатул Улама“, която твърди, че има 50 милиона членове. Въпросната организация призова Индонезия и ООН да играят по-активна роля в спасяването на рохингите. Симеон Миланов", "date": "2017.09.02", "title": "AA: Демонстранти в Индонезия призоваха правителството да заеме твърда позиция срещу насилието в Мианмар"}
{"url": "http://www.focus-news.net/news/2017/09/02/2431810/sport-germaniya-pobedi-gruziya-na-evrobasket-2017.html", "text": "Германия отбеляза втората си победа в група В на Евробаскет 2017. Германците победиха отбора на Грузия с резултат 67:57. След този мач бундестимът има баланс от две победи и нито едно поражение. В група С Черна гора победи Унгария с 72:48. Никола Вучевич и Боян Дублевич отбелязаха по 13 точки за победителите. Това се случи, след като в първия си двубой на Евробаскет, черногорците загубиха от Испания.", "date": "2017.09.02", "title": "Спорт: Германия победи Грузия на Евробаскет 2017"}
{"url": "http://www.focus-news.net/news/2017/09/02/2431811/predstoyashti-sabitiya-v-stranata-za-3-septemvri-agentsiya-fokus.html", "text": "***\r\nОт 10.00 до 22.00 часа на поляната зад Музея „Земята и хората“ ще се проведе финалът на грил турнeто, организирано от Lidl и Coca-Cola, под надслов „Да споделим грила!“. В 18.30 часа ще бъде обявен победителят в Националния грил турнир.\r\n***\r\nОт 12.30 часа пред Паметника на Незнайния воин ще започне 66-та Международна колоездачна обиколка на България. Финалът е в 17.00 часа в Троян. \r\n***\r\nОт 19.00 часа до Морската гара ще бъде открито първото издание на Burgas Jam.\r\n***\r\nОт 09.30 часа в Гранд Хотел Варна ще започне вторият ден от десетия Летен университет на МГЕРБ, който се провежда под наслов „Десет успешни”.\r\n***\r\nОт 10.00 часа на пристанище Варна ще започне първият ден от 3х3 стрийтбол турнира „The Kings' Tournament”, който се провежда в рамките на младежкия фестивал FUNCITY+.\r\n***\r\nОт 14.30 часа, на гара Цепина, Гражданско сдружение „За теснолинейката“ ще открие Дом-музей на теснолинейката Септември - Добринище.\r\n***\r\nОт 11.00 часа в Крайдунавския парк, до крепостта „Баба Вида“, заместник-кметът Венци Пасков ще открие киноложка изложба.\r\n***\r\nОт 19.00 часа на площад „Защитата на Каварна“ официално ще бъде открит XIII-ят Европейски шампионат за корабни модели клас  „С“.\r\n***\r\nОт 11.00 часа до параклиса „Свети Илия“ започват мероприятията, с които традиционно се отбелязва годишнината от смъртта на легендарния водач на ВМРО Тодор Александров.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\".\r\n***\r\nОт 18.00 часа на обръщалото на автобусите от градския транспорт в кв. „Коматево“ жителите на квартала ще протестират заради продължаващия ремонт на „Коматевско шосе“. \r\n***\r\nОт 10.00 часа в Регионалната  здравна инспекция – Смолян ще проведе обучение на бременни жени за храненето на кърмещата майка. \r\n***\r\nОт 07.00 часа от северния плаж на Крапец ще започне трансграничният маратон в България и Румъния Via Pontica. Награждаването е от 13.00 часа на плажа в Крапец, а в 13.30 започва концерт на Васко Кръпката и Подуене Блус Бенд.", "date": "2017.09.02", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2017/09/02/2431812/smolyan-s-diskusiya-dadoha-ofitsialen-start-na-magistarskata-programa-danachen-i-mitnicheski-kontrol-vav-filiala-na-vsu-v-grada.html", "text": "Официалният старт на магистърската програма „Данъчен и митнически контрол“ за тази учебна година беше даден днес във Филиал Смолян на Варненския свободен университет (ВСУ) „Черноризец Храбър”. Това съобщиха от пресцентъра на Община Смолян. Проведе се и дискусия на тема „Данъчен и митнически контрол – професионализъм за висока ефективност.“ В нея ще взеха  участие студенти, преподаватели, както и представителите на ръководството на Агенция „Митници“. \r\n„За нашия град е огромна привилегия да има така специалност, защото дава друг облик и друга перспектива на целия ни регион. Пожелавам здраве и успехи на всички студенти и преподаватели”, каза по време на дискусията кметът Николай Мелемов.\r\nИзключителен интерес от студентите има по магистърската програма „Данъчен и митнически контрол” във филиала на ВСУ „Черноризец Храбър” в Смолян, оповестиха от ръководството на университета. 106 са записалите се по тази програма за учебната 2017 /2018 г. , а за  2016/2017 са били 87.  \r\nЕдин от приоритетите на университета е свързан с предлагането на актуални учебни програми, отговарящи на съвременните изисквания и търсене от бизнес и държавни структури, като мярка за задържане на младите хора в страната и преодоляване на негативните демографски тенденции. Създаването на магистърската програма „Данъчен и митнически контрол“ е от изключително значение именно тук – в Смолян, коментира президентът  на университета проф. Анна Недялкова.\r\n Програмата  е част от мисията на Варненския свободен университет да съдейства за развитието на ключовите приоритети на Родопския регион и заявените потребности в тази област. В резултат на изграденото устойчиво партньорство със структурите на местната власт и местната администрация първият випуск на магистърската програма е  положил  една стабилна основа, която изгражда стойностен професионален капацитет и експертен опит. Това е станало възможно с подкрепата на областния управител Недялко Славов и неговия екип, както и на кметовете на общини в региона, посочи проф.Недялкова. \r\n Доказателство за значението на магистърската програма „Данъчен и митнически контрол“ и приноса й за устойчивото развитие на това направление в региона е подкрепата на директора на Агенция „Митници“ Георги Костов и главния секретар на Агенцията  Цветан Мадански.  \r\nЦелта на обучението е да се подготвят качествени кадри, задоволяващи повишените изисквания на пазара на труда в областта на данъчния и митническия контрол чрез добре структуриран и съдържателен учебен план, качествено обучение и непрекъсната връзка с експерти от практиката.\r\nМагистърската програма предлага възможности за перспективна реализация в област Смолян. Основната цел на обучението е студентите да бъдат добре теоретично подготвени за решаване на практическите проблеми свързани с функционирането на митническата и данъчна администрация в областта на упражнявания от нея контрол.", "date": "2017.09.02", "title": "Смолян: С дискусия дадоха официален старт на магистърската програма „Данъчен и митнически контрол“ във филиала на ВСУ в града"}
{"url": "http://www.focus-news.net/news/2017/09/02/2431813/plovdiv-gradskata-hudozhestvena-galeriya-shte-predstavi-retrospektivna-izlozhba-na-angel-vasilev.html", "text": "Градската художествена галерия в Пловдив ще представи ретроспективна изложба на художника Ангел Василев – Ачо (1947 – 2014). Това съобщиха за Радио „Фокус“ – Пловдив от галерията. Изложбата ще открие писателят Недялко Славов на 5 септември от 18.00 часа в Залите за временни експозиции на ул. „Княз Александър I“ №15. Известният цигулар Мичо Димитров  ще посвети свое изпълнение на художника. Изложбата ще продължи до 1-ви октомври.\r\nАнгел Василев е роден в Пловдив и е автор на повече от 50 самостоятелни изложби в България и чужбина. Негови изложби са организирани в София, Пловдив, Габрово, Варна, Солун, Лос Анжелис Сан Бенедето дел Тронто, Италия и на много други места. Творби на Ангел Василев са притежание на частни колекции в България, Франция, Германия, Норвегия, Великобритания, Канада, САЩ и Япония. Той е носител на награда „Пловдив“ за 2000 година.\r\nТони МИХАЙЛОВ", "date": "2017.09.02", "title": "Пловдив: Градската художествена галерия ще представи ретроспективна изложба на Ангел Василев"}
{"url": "http://www.focus-news.net/news/2017/09/02/2431814/middle-east-eye-turskiyat-prezident-zayavi-che-v-mianmar-se-provezhda-genotsid.html", "text": "Турският президент Реджеп Тайип Ердоган обвини Мианмар в извършването на геноцид срещу мюсюлманското малцинство рохингия, предава Middle East Eye.\r\n„Има геноцид там. Тези, които затварят очите си за геноцида, прикривайки се за демокрацията, са съучастници“, заяви Ердоган по време на реч в Истанбул.\r\nПо-рано границата между Мианмар и Бангладеш бе затворена, след като близо 60 хиляди рохинги я преминаха, бягайки от сраженията. Турският външен министър Мевлют Чавушоглу призова Бангладеш да „отвори вратите си“, добавяйки, че Турция ще посрещне разходите по установяването на бежанците.\r\nПрезидентът на Турция Ердоган проведе и телефонни разговори с различни мюсюлмански лидери, за да обсъдят справянето с кризата. Симеон Миланов", "date": "2017.09.02", "title": "Middle East Eye: Турският президент заяви, че в Мианмар се провежда геноцид"}
{"url": "http://www.focus-news.net/news/2017/09/02/2431815/channel-newsasia-kitay-nastoyava-indoneziya-da-se-otkazhe-ot-namerenieto-si-za-preimenuvaneto-na-chast-ot-yuzhnokitaysko-more.html", "text": "Китай настоява Индонезия да се откаже от решението си за преименуването на част от Южнокитайско море, предава телевизионният канал NewsAsia. Индонезийските власти планират да преименуват югозападната част на морето в „Северно Натунско море“.\r\nКитайското външно министерство изпрати официална нота до индонезийското посолство в Пекин, изразявайки несъгласието си с хода на Джакарта.\r\nВъпреки това, от китайското външно министерство подчертаха, че отношенията между двете страни се развиват по „здрав и стабилен начин“. Симеон Миланов", "date": "2017.09.02", "title": "Channel NewsAsia: Китай настоява Индонезия да се откаже от намерението си за преименуването на част от Южнокитайско море"}
{"url": "http://www.focus-news.net/news/2017/09/02/2431816/general-konstantin-popov-prisastva-na-tseremoniyata-za-polagane-na-osnoven-kamak-za-paraklis-mavzoley-sv-georgi-pobedonosets-v-dvora-na-voennata-akademiya-georgi-s-rakovski.html", "text": "Генерал Константин Попов присъства на церемонията за полагане на основен камък за изграждането на параклис-мавзолей „Св. Георги Победоносец” в двора на Военната академия „Георги С. Раковски“. Това съобщиха от пресцентъра на ПП ГЕРБ. Идеята е на инициативен комитет със съпредседатели  генерал Константин Попов - председател на Комисията по отбрана към 44 – то Народно събрание и народен представител от ГЕРБ – Пловдив област, и Йорданка Фандъкова – кмет на град София. \r\nМемориалът ще бъде изграден до Военно-историческия музей, на гърба на Военната академия на ул. „Черковна“ и ще се строи със средства на дарители, с подкрепата на родолюбиви българи. Параклисът ще бъде изграден в памет на загиналите в Първата световна война.  В словото си по време на церемонията Константин Попов подчерта важността на съхраняването на славните традиции на българската армия, отдаването на почит към паметта на героите, както и необходимостта от изграждането на силни и модерни въоръжени сили. „Наистина е висока чест на 1 септември да започнем едно свято дело. Тук е мястото да благодаря на всички Вас, че сте съпричастни към него. Днес обръщаме поглед назад във времето, за да видим едни достойни хора, сплотени от общ идеал. Хора, които поставиха Родината над всичко. Именно тази вяра ги поведе към победите и към вечността.  Чрез полагането на основния камък на това осветено от Негово Светейшество Патриарх Неофит място, на територията на Министерството на отбраната и Военна академия „Г. С. Раковски“ аз искам да вярвам, че днес полагаме и нашата надежда, нашата вяра, че страната ни ще има  достойни войни, генерали, офицери, сержанти и войници“, каза още в словото си председателят на Комисията по отбрана. В заключителната част от церемонията той положи основния камък за изграждането на параклиса-мавзолей „Св. Георги Победоносец“. Инициативата беше благословена от Негово Светейшество Неофит, митрополит Софийски и патриарх Български.", "date": "2017.09.02", "title": "Генерал Константин Попов присъства на церемонията за полагане на основен камък за параклис-мавзолей „Св. Георги Победоносец” в двора на Военната академия „Георги С. Раковски“"}
{"url": "http://www.focus-news.net/news/2017/09/02/2431817/nad-40-hil-sa-posetitelite-na-park-vrana-godishno-obzor.html", "text": "Паркът „Врана“ вече е туристическа атракция с над 40 хил. посетители годишно. Това заяви зам.-кметът на Столична община доц. д-р Тодор Чобанов в парка, където бяха пуснати 4 керкенеза и 12 зеленоглави патици. Инициативата е на общината, а животните са предоставени от Спасителния център на „Зелени Балкани“. Тодор Чобанов обясни, че с фондация „Цар Борис III и Царица Йоана“ се работи за отваряне на самия музей в историческата дворцова сграда. Почти е приключила реставрацията на части от сградата и се работи по възстановяване на съществувалите в нея два храма. Зам.-кметът изрази надежда до няколко години София, както всички големи европейски градове и столици да предложи на гражданите и гостите си исторически парк с исторически музей. Столична община полага системни усилия, за да подобри парк „Врана“ и да го върне към неговите корени. Тодор Чобанов припомни, че във втората половина на 20 век паркът е загубил много от оригиналните си черти. Оригиналният облик на парка се възстановява постепенно и се засаждат различни редки видове, каквато е оригиналната идея. Директорът на Общинското предприятие „Паркове и градски градини“ Милена Васева заяви, че паркът „Врана“ е на над 100 години и е своеобразна ботаническа градина. Паркът е отворен за посещение в събота и неделя от 10.00 до 16.00 часа и има екскурзоводи. За първи път е отворен за граждани през 2013 година. Столична община е осигурила автобусна линия номер 505, която води до входа на парка, и тръгва от „Орлов мост“. Д-р Руско Петров от „Зелени Балкани“ благодари на общината за предоставяните възможности да се освобождават различните видове птици, които са техни пациенти. Той коментира, че „Зелени Балкани“ ще продължат да работят съвместно със Столична община за обогатяване на биоразнообразието в парковете с видове от околностите на София.\r\nБиляна ИВАНОВА", "date": "2017.09.02", "title": "Над 40 хил. са посетителите на парк „Врана“ годишно (ОБЗОР)"}
{"url": "http://www.focus-news.net/news/2017/09/02/2431818/mia-zoran-zaev-zayavi-che-iskaniyata-za-referendumi-otnosno-spekulatsiite-za-nastavyane-na-bezhantsi-v-makedoniya-sa-politicheska-manipulatsiya.html", "text": "Няколко общини в Македония призоваха за провеждането на референдуми относно изграждането на жилища за мигранти в страната, предава Македонската информационна агенция . Тези референдуми съвпадат с ключовите местни избори. Премиерът на Македония Зоран Заев заяви, че референдумите са опит за политическа манипулация, чиято цел е да отклони общественото внимание от изборите.\r\n„Това е политическа манипулация от политическите ни опоненти, с цел да се отклони вниманието преди местните избори. Правят го, защото са уплашени, че ще загубят изборите и представителството си в общинските съвети“, заяви македонският премиер Зоран Заев.\r\nТой добави, че в общините, където ще се проведат референдуми за настаняването на мигранти в Македония, СДСМ ще участва, за да докаже, че никой няма намерение да прави бежански лагери в страната, както спекулират от опозицията.   Симеон Миланов", "date": "2017.09.02", "title": "МИА: Зоран Заев заяви, че исканията за референдуми относно спекулациите за наставяне на бежанци в Македония, са „политическа манипулация“"}
{"url": "http://www.focus-news.net/news/2017/09/02/2431819/evrodeputatat-emil-radev-pred-rakovodstvata-na-gerb-v-rayonite-mladost-v-sofiya-i-varna-predsedatelstvoto-na-saveta-na-evropa-e-shans-v-evropa-da-nauchat-poveche-za-balgariya.html", "text": "България се готви за едно голямо предизвикателство, което нашата държава ще изпълни за първи път - председателството на Съвета на Европа. Това е шанс в цяла Европа да научат много повече за България – за нашите политики и забележителности, заяви евродепутатът от ГЕРБ/ЕНП Емил Радев. Той бе официален гост на традиционната среща между ръководствата и членовете на ГЕРБ от районите \"Младост\" в София и Варна. Това съобщиха от пресцентъра на Събитието се проведе в конферентната зала на хотел „Одесос“ в морската столица. \r\nУчастниците в срещата приветстваха още Валентин Николов, народен представител и председател на ГЕРБ-Младост (София); Цветомир Жеков, кмет на район „Изгрев“-София; организационният секретар на ПП ГЕРБ-Младост във Варна – Станислав Иванов, който е и председател на финансовата комисия в Общински съвет-Варна, както и Йордан Господинов – организационен секретар на ГЕРБ-Младост, София. \r\nЕвродепутатът Емил Радев анонсира, че по време на европейското председателство в София, Варна и Пловдив ще се проведат редица важни събития. \r\n„Ще имаме удоволствието да посрещнем нашите европейски гости и те да се запознаят с всичко, с което се гордеем. Ние искаме за България да се чува в много по-различна светлина, положителна. И разбира се, България да бъде фактор при прилагането на основните политики, които ЕС се опитва да прокара в последните години“, коментира Радев. Той добави, че това от своя страна отрежда много важно място на България при решаването на проблемите, пред които е изправен ЕС. Българският евродепутат очерта като изключително сериозни две основни заплахи за Европейския съюз и държавите членки – тероризъм и миграция.\r\nРадев окачестви като изключително тревожен факта, че голяма част от извършителите на атентати в сърцето на Европа се саморадикализират. Той допълни още, че се води голяма борба, за да се ограничи набирането на чуждестранни бойци в интернет: „Нашето законодателство е насочено именно към ограничаване на тази пропаганда, на фалшивите новини. Имаме разбиране от големите интернет доставчици, провеждал съм срещи с представители на Google. Има ефективни механизми за ограничаване на видеоклипове – огромна роля за това имат гражданите, които трябва да докладват, за да може доставчикът незабавно да ги свали от платформата. Но тук стъпваме и в друга посока – не е ли това цензура?! Границата е много размита“. \r\nЕмил Радев изтъкна, че огромна заплаха е големият брой чужди бойци, които се бият за Ислямска държава в Сирия и Ирак, като разясни, че те са високо интелигентни и с отлична военна подготовка. Според него е необходимо много по-силно сътрудничество между службите. „Европа трябва да направи обща разузнавателна агенция“, категоричен е Радев.\r\nЕвродепутатът апелира да се разгледа австралийският модел, който се прилага срещу нелегалната миграция. Според Радев българската социална система не е в състояние да поема огромен бежански натиск: „Винаги изтъкваме това пред нашите партньори. Те казват, че се справяме страхотно, но в същото време продължаваме да стоим извън Шенген! България трябва да има пълен достъп до Шенген, за да може още по-добре да пази външната европейска граница.“ Българският евродепутат квалифицира като голям успех прилагането на визовия калкулатор включително и в България, а не само в страните – членки на Шенген.\r\nПо време на срещата във Варна хората отправиха благодарност към евродепутата, който води битка, за да се сложи край на т.нар. „вечен длъжник“. \r\n„България заедно с Хърватска и Румъния остава държава без механизъм, в която един закъсал длъжник да може да започне начисто“, каза Радев. Той изтъкна, че държавата е въвела 10- годишна давност за публичните задължения. И изрази увереност, че разумът ще надделее и лобитата няма да спънат законопроекта: “Надявам се парламентът да намери мнозинство и това да се случи“. \r\nПо време на срещата във Варна народният представител Валентин Николов коментира, че стартиралият политически сезон е много важен, тъй като трябва да се довършат всички дейности относно подготовката за европейското председателство на България. И акцентира, че премиерът Бойко Борисов бележи невероятен успех във външната политика. Николов припомни, че са планирани редица политики, за да се преодолее изоставането на база инфраструктура в Северна България – АМ „Хемус“, пътищата Русе – Велико Търново и Видин-Ботевград и тунелът под Шипка. Той посочи, че държавата е ангажирана с развитието на Варна и пример за това е подпомагането й от страна на правителството за решаване на наболели инфраструктурни проблеми. Николов каза, че е запознат с приоритетните за правителството нова сграда за Математическата гимназия в града. Председателят на ГЕРБ-Младост в София изтъкна важността от изграждането на газов хъб „Балкан“. \r\nВ рамките на дискусията ръководствата на структурите от София и Варна споделиха опит в прилагането на различни практики,полезни за обществото. Членове на ГЕРБ-Младост от Варна отправиха въпроси за това как в столицата е решен проблемът с опазване на детски и спортни площадки от вандалски прояви. \r\nКметът на район „Изгрев“ Цветомир Жеков определи като изключително ценно делегирането на права от страна на главния архитект на София за това районните кметове да се намесват в естетиката на кварталите, одобрявайки различни проекти. Той посочи като положителна относно стопанисването им отдаването на спортни площадки в кварталите на спортни клубове. \r\nСтанислав Иванов приветства гостите и отчете като изключително позитивни решенията на правителството да се пребори с административната тежест. Той изрази увереност, че България ще добие още по-голям авторитет след успешната реализация на европейското председателство.", "date": "2017.09.02", "title": "Евродепутатът Емил Радев пред ръководствата на ГЕРБ в районите \"Младост\" в София и Варна: Председателството на съвета на Европа е шанс в Европа да научат повече за България"}
{"url": "http://www.focus-news.net/news/2017/09/02/2431820/sport-lyuis-hamiltan-specheli-kvalifikatsiyata-na-montsa.html", "text": "Квалификацията за Гран При на Италия, която продължи четири часа заради дъждове, бе спечелена от състезателя на Мерцедес Люис Хамилтън. Британецът си осигури първа стартова позиция с последната си бърза обиколка на „Монца“. Отборът на Ферари, който чества 70 години от създаването си, претърпя провал. Себастиан Фетел остана с осмо време, а Кими Райконен е седми. На квалификациите имаше и инцидент. Ромен Грожан изгуби контрол на старт-финалната права, попадайки в аквапланинг, завършвайки участието си с удар в предпазните стени.", "date": "2017.09.02", "title": "Спорт: Люис Хамилтън спечели квалификацията на „Монца“"}
{"url": "http://www.focus-news.net/news/2017/09/02/2431821/nimh-za-5-oblasti-na-stranata-e-v-sila-zhalt-kod-za-obilni-valezhi-i-gramotevichni-buri-na-3-septemvri-2017g.html", "text": "За 5 области в страната е обявен жълт код за обилни валежи и гръмотевични бури на 3 септември 2017г. Това сочи справка на сайта на Националния институт по метеорология и хидрология (НИМХ)  към БАН. Предупреждението е в сила за областите Видин, Монтана, Враца, Плевен и Ловеч.\r\nЩе има значителни валежи от дъжд с гръмотевици. Има условия за градушки. Количества 15-20 л/кв.м, на отделни места и повече. Възможни са локални наводнения, затруднения при шофиране заради намалена видимост и аквапланинг.", "date": "2017.09.02", "title": "НИМХ: За 5 области на страната е в сила жълт код за обилни валежи и гръмотевични бури на 3 септември 2017г."}
{"url": "http://www.focus-news.net/news/2017/09/02/2431822/afp-donald-tramp-pristigna-v-hyustan-za-da-se-sreshtne-s-zhertvite-na-navodneniyata.html", "text": "Американският президент Доналд Тръмп пристигна в четвъртия по големина град на САЩ Хюстън, предава AFP. Той ще се срещне с жертвите на наводненията, които бяха предизвикани от урагана „Харви“.\r\nПрезидентът е придружен от първата дама Мелания Тръмп по време на еднодневното си посещение, на което ще посети и пострадалите в съседния щат Луизиана.  Симеон Миланов", "date": "2017.09.02", "title": "AFP: Доналд Тръмп пристигна в Хюстън, за да се срещне с жертвите на наводненията"}
{"url": "http://www.focus-news.net/news/2017/09/02/2431823/prof-lazar-koprinarov-politolog-i-tsyala-iztochna-evropa-da-glasuva-protiv-promenite-v-direktivata-za-komandirovani-rabotnitsi-nyama-da-e-dostatachno-za-da-badat-blokirani.html", "text": "Дори и цяла Източна Европа да гласува заедно против промените в Директивата за командировани работници, пак няма да е достатъчно, за да бъде блокирано предложението. Това каза за Радио „Фокус“-Пирин проф. Лазар Копринаров, политолог и преподавател в Югозападен университет „Неофит Рилски“-Благоевград, по повод поисканата от френския президент Еманюел Макрон при посещението му у нас подкрепа от страна на България за готвените промени в документа, които ще ограничат командировките на български работници във Франция. Той уточни, че директивата може да бъде променена само, ако в полза на промяната гласува квалифицирано мнозинство в Съвета на министрите, а България в тази институция разполага само с 10 гласа, от общо 345. По думите му Чехия и Унгария имат по 12 гласа, Румъния – 14, а Полша – 27. \r\n„И става дума за това, че евентуалната промяна може да засегне не повече от 15 000 българи, докато в Западна Европа навярно работят повече от 1 милион наши сънародници. Така че, страховете от предложената от Макрон промяна в тази директива за работниците са силно преувеличени и аз бих казал, че те са по-скоро инструмент за вътрешнополитическа употреба, отколкото реална загриженост за националните ни интереси“, посочи политологът. \r\nПроф. Копринаров заяви, че промяната в директивата вероятно ще получи подкрепа от цяла Западна Европа. Според него премиерът Бойко Борисов и президентът Румен Радев добре са си дали сметка, че нещата са необратими и са постъпили много умно, като са поискали подкрепа за Шенген, за чакалнята на Еврозоната и за участието на България в планираното създаване на фонд за европейска отбрана, където българската индустрия да се включи пряко в създаването на оръжия, които ще присъстват в армиите на всички държави-членки на ЕС. Политологът подчерта, че това са все полезни, важни и перспективни за България неща.\r\nНатали СТЕФАНОВА", "date": "2017.09.02", "title": "Проф. Лазар Копринаров, политолог: И цяла Източна Европа да гласува против промените в Директивата за командировани работници, няма да е достатъчно, за да бъдат блокирани"}
{"url": "http://www.focus-news.net/news/2017/09/02/2431824/reuters-sauditskiyat-kral-tvardi-che-stranata-mu-ima-napredak-v-borbata-sreshtu-terorizma.html", "text": "Саудитският крал Салман посрещна редица чуждестранни представители, които присъстват на хаджийските поклонения в Мека, предава Reuters . Крал Салман заяви, че Кралство Саудитска Арабия има прогрес в борбата срещу тероризма, който иска да нападне свещените за мюсюлманите места.\r\n„Крайниците на тероризма се опитаха да навредят на свещените места, без да обръщат внимание на святостта им“, заяви той пред чуждестранни представители в Мека, където са се събрали два милиона хаджии. \r\n„Кралството по волята на Аллах и в сътрудничество със сестрите и приятелите си, направи голям напредък в борбата срещу тероризма“, добави той.\r\nАгенция „Фокус“ припомня, че през последните години имаше няколко атентата и заговора в Мека. Симеон Миланов", "date": "2017.09.02", "title": "Reuters: Саудитският крал твърди, че страната му има напредък в борбата срещу тероризма"}
{"url": "http://www.focus-news.net/news/2017/09/02/2431825/tass-siriyskata-armiya-i-voennokosmicheskite-sili-na-rusiya-unishtozhiha-posledniya-golyam-bastion-na-islyamska-darzhava-v-hama.html", "text": "Сирийската армия и ВКС на Русия (Военнокосмически сили) освободиха град Акербат в провинция Хама, ликвидирайки последния голям бастион на „Ислямска държава“ в централната част на Сирия, предава ТАСС.\r\n„Подразделения на 4-та танкова дивизия на сирийските правителствени сили във взаимодействие с части на 5-ти доброволчески щурмови корпус и отрядите на Мухабарат, освободиха град Акербат. Операцията по унищожаването на крупната групировка на ИДИЛ в източната част на провинция Хама в района на стратегическия важния населен пункт Акербат, се проведе с активната поддръжка на ВКС на Русия“, се казва в съобщение на руското Министерство на отбраната.\r\nОт руското министерство уточниха, че самолетите им са унищожили опорни пунктове и бронирана техника на терористите, както и огневи позиции на вражеската артилерия.\r\n„С това е ликвидиран последният крупен пункт на съпротива на терористите в централните части на Сирия“, се казва в руското изявление.\r\nВ момента подразделения на Сирийската арабска армия (САА) довършват остатъците от силите на „Ислямска държава“ в „акербатския чувал“. Симеон Миланов", "date": "2017.09.02", "title": "ТАСС: Сирийската армия и Военнокосмическите сили на Русия унищожиха последния голям бастион на „Ислямска държава“ в Хама"}
{"url": "http://www.focus-news.net/news/2017/09/02/2431826/pazardzhik-zapochva-sotsiologichesko-prouchvane-za-perspektivite-pred-turizma-vav-velingrad.html", "text": "Започва социологическо проучване за перспективите за развитие на туризма във Велинград, съобщи за Радио „Фокус“ – Пазарджик Бояна Кирилова от Община Велинград. „Развитие на туризма в община Велинград – актуално състояние и перспективи“- е заданието на социологическото проучване, което Община Велинград започва с цел да получи ясни и конкретни отговори на въпроси, свързани с туристическата дестинация Велинград. Решението за провеждането на социологическият сондаж е плод на добрата работа и ползотворното сътрудничество на Община Велинград и Консултативният съвет по туризъм на местно ниво. Стратегията за развитие на туризма във Велинград поставя конкретни цели, свързани с необходимостта от осигуряване на достоверна и регулярна информация относно информираността на населението на страната за Велинград и в частност - за предлаганите туристически  условия, а също и дефиниране и наблюдение на профила на туристите, посещавали Велинград, както и тяхното отношение към туристическите услуги“, отбеляза Кирилова. \r\nТя посочи също, че чрез получаването на данните ще се даде възможност на Община Велинград да изгради ясна и целенасочена стратегия за бъдещото икономическо развитие на града и общината. По думи на Бояна Кирилова от екипа на кмета са уверени, че с получаването на полезната информация допълнително ще се увеличат възможностите за подобряване на събираемостта на туристическият данък, който е в основата на акумулирането на повече ресурси в местният бюджет. Чрез социологическия сондаж, състоящ се от  няколко модула, се цели да бъдат  дадени отговори на множество въпроси, свързани с развитието на туризма в общината и неговата роля в икономическото възраждане на Велинград.\r\nВаня НИКОЛОВА", "date": "2017.09.02", "title": "Пазарджик: Започва социологическо проучване за перспективите пред туризма във Велинград"}
{"url": "http://www.focus-news.net/news/2017/09/02/2431827/zhena-beshe-ubita-pri-semeen-skandal-v-peshtera-saprugat-y-e-zapodozryan-i-se-izdirva-obzor.html", "text": "41-годишна жена беше убита в Пещера. На 1 септември около 19.30 часа граждани са подали сигнал в полицията, че на кръстовище в града лежи жена в безпомощно състояние. Полицаите и медиците установяват, че жената е с наранявания по тялото от остър предмет. Въпреки усилията на лекарите, тя е починала. В хода на разследването е изяснено, че по всяка вероятност семеен скандал между жертвата и съпруга ѝ е в основата на спречкването и последвалото намушкване. Той е успял да избяга с автомобил. Установени са свидетели на престъплението, извършен е оглед на местопроизшествието. Заподозреният съпруг на убитата жена е обявен за общодържавно издирване. Говорителят на ОДМВР - Пазарджик Мирослав Стоянов посочи, че всички полицейски екипи на пътна и криминална полиция са вдигнати на крак. По входовете и изходите на Пазарджик и Пещера има засилено полицейско присъствие.\r\nБиляна ИВАНОВА", "date": "2017.09.02", "title": "Жена беше убита при семеен скандал в Пещера, съпругът й е заподозрян и се издирва (ОБЗОР)"}
{"url": "http://www.focus-news.net/news/2017/09/02/2431843/rosen-georgiev-kmet-na-selo-dabrava-razrastvaneto-na-festivala-the-brava-fest-ne-e-samotsel-a-e-prodiktuvano-ot-zhelanieto-na-publikata.html", "text": "Разрастването на фестивала The Brava Fest не е самоцел, а е продиктувано от желанието на публиката. Това каза Радио „Фокус“ – Пирин Росен Георгиев, кмет на село Дъбрава. По думите му рок музиката настъпва сериозно в Югозапада. „Идеята на нас, като организатори, е в следващите година The Brava Fest да се превърне в балкански рок фестивал. Това е причината тази година да поканим една група от Гърция и една от Македония. Така поставяме началото на балкански рок фестивал The Brava Fest“, посочи още Георгиев. \r\nТой подчерта, че и тази година интересът към събитието е изключително голям, но не се ангажира с точен брой на посетителите. “Времето е хубаво, така че ще имаме възможност да отговорим на очакванията на всички почитатели, които искат да слушат хубава музика на чист въздух“, заяви Георгиев.\r\n„Радвам, че звезди от такъв калибър подават ръка на една идея като The Brava Fest , която е нова и не толкова популярна“, каза още Росен Георгиев. Той благодари на бившия кмет на Каварна Цонко Цонев за оказаната подкрепа при организирането на музикалния форум в село Дъбрава. „Длъжен съм да кажа, че благодарение на него имаме възможност тази година да поканим в третата фестивална вечер група като БТР и Джон Лоутън, който е вовокалист на Юрая Хийп и е познат на всички. Той е звезда от световен калибър. Познанството ми с Цонко Цонев и ценните съвети, които той ми даде, както и протегната ръка, ни дадоха възможност да мислим за развитие на The Brava Fest“, посочи също Георгиев. \r\nПо думите му това  дава надежда, че в следващите години във Фестивала може да участват по-големи и по-големи звезди. „Искам да благодаря на всички хора, които помагат с доброволния си труд, жители и мои приятели, защото трябва да бъде ясно, че ние не разполагаме с огромен бюджет. Голяма част от нещата се правят на доброволни начала. Това ни дава увереност, че хората виждат нашите усилия и ще предпочетат да изкарат уикенда сред природата“, заяви Георгиев.\r\nЛора КАЛЧЕВА", "date": "2017.09.02", "title": "Росен Георгиев, кмет на село Дъбрава: Разрастването на фестивала The Brava Fest не е самоцел, а е продиктувано от желанието на публиката"}
{"url": "http://www.focus-news.net/news/2017/09/02/2431844/plovdiv-blizo-20-ot-detsata-v-oblastta-nikoga-ne-sa-poseshtavali-detska-gradina-ili-uchilishte.html", "text": "Близо 20 % или над 13 500 деца в Пловдивска област никога не са посещавали детска градина или училище. Това съобщиха за Радио „Фокус“ – Пловдив от Областната администрация, във връзка със създаването на Областна междуинституционална платформа „Безопасно и посещаемо училище“. За обхващане и задържане на децата в училище по инициатива на областния управител на Пловдив Здравко Димитров е подписано споразумение за сътрудничество и изграждане на информационна система между 26 институции. Създадена е Областна междуинституционална платформа за работа на институциите по обхващане и задържане в образователната система на деца и ученици в задължителна предучилищна и училищна възраст – от 5 до 16-годишна възраст. \r\nПроектът е пилотен за страната и в последствие ще се надгражда и ще се развие на национално ниво, като на следващия етап по искане на областния управител на Пловдив в информационната система ще бъдат включени всички деца до 18-годишна възраст.\r\n„Целта на проекта е по-лесно да се следят процесите на миграция и възможностите за настаняване на децата в детски заведения до завършване на средно образование. Основна цел на програмата е децата да се върнат в училище и да се задържат в образователната система. На този етап са предвидени 50 базови мерки и автоматично сигнализиране на отговорните институции. Мерките имат за цел да се повиши ефикасността на процедурата за отпускане на семейни и други помощи на нуждаещите се семейства, а също така и за координирани действия при налагане на санкции спрямо родителите, които не изпълняват задълженията си спрямо Закона за училищното и предучилищно възпитание и Закона за закрила на детето“, обясниха от Областната администрация.\r\nПо изпълнение на предвидените дейности ще работят екипи, съставени от представители на всички институции, а общата им численост им е над 900 души. За 18-те общини в Пловдивска област са създадени 23 екипа за обхват, като за град Пловдив те са 6, заради районното делене. След анализ ще бъдат изготвени конкретни мерки по отношение на всяко дете, което е идентифицирано като необхванато, отпаднало или застрашено от отпадане от образователната система. Ще бъде търсено съдействие от компетентните институции за прилагане на индивидуален подход към всяко дете за решаване на проблема.\r\nОт Областната администрация уточниха, че в обхвата на информационната система  на Пловдивска област  има 374 училища и детски градини и общо 87 766 деца в училищна и предучилищна възраст.\r\nТони МИХАЙЛОВ", "date": "2017.09.02", "title": "Пловдив: Близо 20 % от децата в областта никога не са посещавали детска градина или училище"}
{"url": "http://www.focus-news.net/news/2017/09/02/2431845/predsedatelyat-na-obshtinskiya-savet-v-septemvri-lazar-vlaykov-beshe-osvoboden-ot-aresta-gerb-go-izklyuchi-ot-partiyata-obzor.html", "text": "Освободиха от ареста председателя на Общинския съвет в Септември Лазар Влайков, с чийто пистолет 6-годишно дете уби собственик на заведение в село Виноградец. Говорителят на Окръжната прокуратура в Пазарджик Димитрия Ганчева обясни, че той е бил задържан от полицията за 24 часа, към момента не е привлечен като обвиняем и няма как да бъде задържан за 72 часа. Изяснява се какво точно се е случило по време на тържеството, когато е станал трагичният инцидент. Работи се по версиите за неволно убийство, извършено от 6-годишното дете, и за опит за прикриване на убийство. Членството на Лазар Влайков в ГЕРБ беше прекратено. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност.„Фокус“ припомня: На 1 септември 6-годишно дете простреля смъртоносно 47-годишен мъж в питейно заведение в пазарджишкото село Виноградец. По първоначална информация, след употреба на алкохол, единият от присъстващите извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. С оглед на възрастта му, на по-късен етап, детето ще бъде разпитано в специална „Синя стая“, в която се провеждат разпити на малолетни пред съдия, със задължителното присъствие на психолог. Към момента няма привлечени обвиняеми, няма взета мярка за неотклонение. Предстои назначаването на съдебно-медицинска, балистична и комплексна психологическа експертиза, както и други процесуално-следствени действия. Изяснява се как оръжието е попаднало в ръцете на 6-годишното дете. Бившият началник на Сектор „Контрол на общоопасните средства” (КОС) в Главна дирекция „Охранителна полиция” към МВР Божидар Василев заяви, че по закон оръжието е лично и никой няма право да го преотстъпва на друг по какъвто и да е повод. Той обясни, че оръжието не може да се показва и с него не може да се влиза в заведения. Има и изисквания пистолетът да няма патрон в цевта и да е поставен на предпазител. Божидар Василев каза още, че освен нарушение на закона, от чисто етична гледна точка е недопустимо оръжие да попадне в ръцете на 6-годишно дете.\r\nБиляна ИВАНОВА", "date": "2017.09.02", "title": "Председателят на Общинския съвет в Септември Лазар Влайков беше освободен от ареста, ГЕРБ го изключи от партията (ОБЗОР)"}
{"url": "http://www.focus-news.net/news/2017/09/02/2431846/prof-lazar-koprinarov-politolog-vlizaneto-ni-v-evrozonata-bi-povishilo-doverieto-v-stranata-i-bi-doneslo-direktni-chuzhdestranni-investitsii.html", "text": "Влизането на България в Еврозоната би повишило доверието в страната ни и би донесло директни чуждестранни инвестиции. Това каза за Радио „Фокус“-Пирин проф. Лазар Копринаров, политолог и преподавател в Югозападен университет „Неофит Рилски“. „Влизайки в Еврозоната, присъствието на България при вземането на решения в ЕС ще бъде много по-значимо и по-отчетливо. Говори се много за Европа на много скорости. Страните, които ще бъдат в Еврозоната ще бъдат на първа скорост, тоест - това обещание и тази декларация за подкрепа на Макрон в полза на влизането ни в чакалнята на Еврозоната, е изключително важно за нас“, уточни той. \r\nОтносно влизането на България в Шенген проф. Копринаров заяви, че от няколко години технически страната ни е готова за присъединяването, но има политически пречки, тъй като няколко страни в Европейския съюз смятат, че няма достатъчно гаранции по отношение на съдебната ни система и поради тази причина са против включването ни в споразумението. „Ние трябва да си дадем сметка, че ако френският президент декларира подкрепа за бързото ни влизане в Шенген и за участието на България в обсъждането на новото измерение на Шенген, това със сигурност би довело до разклащането на позициите на онези страни, които са против влизането на България“, допълни той.  \r\nПолитологът обясни, че влизането в Шенген означава за държавата ни повече възможности за засилване на охраната на границите, повишаване на сигурността на страната ни по отношение на тероризма и нелегалната емиграция.\r\nНатали СТЕФАНОВА", "date": "2017.09.02", "title": "Проф. Лазар Копринаров, политолог: Влизането ни в Еврозоната би повишило доверието в страната и би донесло директни чуждестранни инвестиции"}
{"url": "http://www.focus-news.net/news/2017/09/02/2431847/tass-italianskiyat-premier-smyata-che-stranata-e-izlyazla-ot-nay-serioznata-si-kriza-sled-vtorata-svetovna-voyna.html", "text": "Министър-председателят на Италия Паоло Джентилони заяви, че Италия, независимо от това, че все още съществуват определени рискове, е излязла от най-сериозната си  криза, за целия следвоенен период, предаде ТАСС, която се позовава на изявление на италианския премиер, направено по време на политически форум в италианския град Чернобио, на който са участвали представители на политическия и икономическия елит на страната.\r\n„Независимо от това, че продължава да има определен риск, най-сериозната криза, която страната е преживявала в следвоенния период, остана зад гърба на Италия“, заяви Джентилони.\r\nОсвен това, той подчерта, че „сред многото положителни фактори, най-важния показател е ръста на доверието“ към италианската икономика. „Разбира се, не можем да кажем, че всички трудности са преодолени.“\r\nСред проблемите, с които трябва да се справи Италия, премиерът посочи високия държавен дълг и изоставането в реализацията на програмата за развитие на южната част на страната. Въпреки това, той смята, че главното постижение е, че се е върнала тенденцията за икономически растеж.\r\nПревод и редакция:", "date": "2017.09.02", "title": "ТАСС: Италианският премиер смята, че страната е излязла от най-сериозната си криза след Втората световна война"}
{"url": "http://www.focus-news.net/news/2017/09/02/2431848/kap-emil-grigorov-4-ti-artileriyski-polk-asenovgrad-polkat-pokazva-v-izlozhba-vaorazhenieto-si-po-povod-132-godini-ot-saedinenieto.html", "text": "4-ти артилерийски полк в Асеновград показва в изложба своето въоръжение и снаряжение по повод 132 години от Съединението и 109 години от обявяване Независимостта на България. Това каза за Радио „Фокус“ – Пловдив капитан Емил Григоров, старши специалист в командването на полка. По думите му изложбата ще бъде открита на 5-ти септември от 12.00 часа в Исторически музей – Асеновград. \r\n„Това не е първата изложба, която организираме съвместно с музея. От няколко години насам ние сме партньори и традиционно правим съвместни прояви по повод Съединението на България, а две седмици по-късно – по повод годишнина от обявяването на Независимостта на България. По-различното и по-интересното тази година е, че изложбата ще бъде изцяло посветена на 4-ти артилерийски полк в Асеновград. Тя ще се състои изцяло от въоръжение и снаряжение – имущество, което се числи на нашия 4-ти артилерийски полк. Посетителите ще могат да видят повече от 40 експоната, които ще бъдат изложени в Историческия музей. Изложбата ще може да бъде посетена в рамките на месец и половина – през целия септември, както и през първата половина на месец октомври“, каза още капитан Емил Григоров. \r\nТой посочи, че изложбата е тематично разделена на няколко части. „Първата част се състои от гилзи на артилерийски боеприпаси. Представяме 9 на брой различни гилзи от различни системи. Най-малкият калибър, който ще бъде изложен, е 37-милиметрова гилза за 37-милиметрова зенитна установка (ЗУ-37). После имаме 57-милиметрова гилза за зенитна установка, след което посетителите ще могат да видят по-големите калибри – 85-милиметрова гилза за противотанково оръдие Д-44, още - една 76-милиметрова гилза. Сред най-големите представяме 122-милиметрови гилзи за гаубицата М-30, 130-милиметрова гилза за полевото оръдие М-46. Най-големият калибър, който имаме, е 152-милиметрова гилза от гаубица Д-20, с което оръдие е оборудван и с което изпълнява своите задачи 4-ти артилерийски полк“, обясни кап. Емил Григоров. Той каза още, че втората част на изложбата е посветена на учебните снаряди, а третата – на приборите за водене на разузнаване и наблюдение на бойното поле.\r\n„Много интересна е последната част на изложбата, която се състои от артилерийско въоръжение, както и от стрелкови оръжия. Ще изложим няколко вида картечници, сред които тежка картечница „Максим Соколов“ – образец 1910 година. Гвоздеят или атракцията на изложбата е една 82-милиметрова минохвъргачка – образец 1937 година“, посочи кап. Григоров. Той добави, че всеки, който харесва българската история и се интересува от оръжия, е добре дошъл в Исторически музей – Асеновград, за да се запознае с експонатите от изложбата.\r\nТони МИХАЙЛОВ", "date": "2017.09.02", "title": "Кап. Емил Григоров, 4-ти артилерийски полк-Асеновград: Полкът показва в изложба въоръжението си по повод 132 години от Съединението"}
{"url": "http://www.focus-news.net/news/2017/09/02/2431849/otets-svetoslav-kyuchukov-hram-sveti-nikolay-blagoevgrad-v-okolo-80-ot-uchilishtata-v-blagoevgrad-ima-spetsialno-podgotveni-uchiteli-bogoslovi.html", "text": "В около 80% от училищата в Благоевград  има специално подготвени учители богослови, които преподават религия на учениците. Това каза за Радио „Фокус“ – Пирин отец Светослав Кючуков, свещеник в храм „Свети Николай“ в Благоевград.  „Митрополията винаги се е стремила да подпомага тази образователна дейност  на всяка една енорийска църква. Конкретно в епархията в повечето големи градове има такива църковни неделни училища“, каза Кючуков. „Хората от цялата епархия на територията на Благоевградска област могат съвсем спокойно да отидат, ако желаят“, каза още той.\r\nПо думи на свещеника от миналата година, съвместно с Община Благоевград се изпълнява съвместен  проект, в който в училищата се изучва религия под формата на свободноизбираема подготовка. В заниманията се включват деца от първи до трети клас. Отец Светослав Кючуков подчерта, че след тези занимания децата се привързват към преподавателите и наученото. „Получава се като естествено продължение. Голяма част от децата, които посещават неделно училище, го обикват много. Успоредно с обикновеното училище продължават да посещават и църковните неделни училища“, каза още той.\r\nЛора КАЛЧЕВА", "date": "2017.09.02", "title": "Отец Светослав Кючуков, храм  „Свети Николай“ – Благоевград: В около 80% от училищата в Благоевград  има специално подготвени учители богослови"}
{"url": "http://www.focus-news.net/news/2017/09/02/2431850/plovdiv-nad-350-sa-obyavenite-vakantni-mesta-za-pedagozi-v-uchilishta-i-detski-gradini-v-oblastta.html", "text": "Над 350 са обявените вакантни места за педагози в училища и детски градини в Пловдивска област в началото на септември. Това съобщиха за Радио „Фокус“ – Пловдив от Дирекция „Регионална служба по заетостта“ – Пловдив. Само на територията на бюрата по труда в град Пловдив свободните места за детски, начални и старши учители са близо 200. \r\nВ обхвата на Бюро по труда – Карлово се търсят 53-ма педагози, при Бюро по труда – Първомай – 78, в Бюро по труда – Асеновград свободните позиции са общо 16, а при Бюро по труда – Раковски – 14 свободни работни места за учители. Вакантните позиции са равномерно разпределени, като се търсят почти идентичен брой преподаватели в детските градини, учители по български език и литература, по математика, по чужди езици, физкултура и спорт. Сред търсените учители са и такива със специалност биология, химия, физика и астрономия, география и икономика, история и цивилизация. По-малко свободни места са обявени за преподаватели по музика, религия и изобразително изкуство в учебните заведения на територията на Пловдивска област.\r\nТони МИХАЙЛОВ", "date": "2017.09.02", "title": "Пловдив: Над 350 са обявените вакантни места за педагози в училища и детски градини в областта"}
{"url": "http://www.focus-news.net/news/2017/09/02/2431851/the-hill-sasht-se-gotvi-da-se-ottegli-ot-sporazumenieto-za-svobodna-targoviya-s-yuzhna-koreya.html", "text": "Президентът на САЩ Доналд Тръмп е поискал от съветниците си да подготвят план за оттеглянето на Съединените щати от споразумението за свободна търговия с Южна Корея. Най-вероятно това ще бъде формализирано през следващата седмица, предаде американското издание The Hill, което се позовава на думите на служители на администрацията.\r\nТози ход може да предизвика напрежение между Вашингтон и Сеул, който е ключов американски съюзник, в района на Източна Азия и то в момент, когато двете страни се опитват да координират усилията си за спирането на ядрената и ракетната програма на Северна Корея.\r\nГоворител на Белия Дом е споделил с репортери, че „въпросът е в процес на обсъждане, но в момента нищо още не е потвърдено.“\r\nРазвалянето на споразумението за свободна търговия би облагодетелствало домашната американска индустрия, но Южна Корея също може да вдигне митата за стоките, които внася от САЩ.\r\nДоналд Тръмп предприема този ход, във връзка с обещанията, дадени по време на предизборната си кампания, когато се зарече да развали неизгодните търговски сделки, които, според него, не са от полза за американските работници. \r\nПревод и редакция:", "date": "2017.09.02", "title": "The Hill: САЩ се готви да се оттегли от споразумението за свободна търговия с Южна Корея"}
{"url": "http://www.focus-news.net/news/2017/09/02/2431852/prof-lazar-koprinarov-politolog-emanyuel-makron-e-mnogo-ambitsiozen-mlad-politik-koyto-se-nadyava-da-vazrodi-silata-i-velichieto-na-frantsiya.html", "text": "Еманюел Макрон е много амбициозен млад политик, който се надява да възроди силата и величието на Франция. Това каза за Радио „Фокус“-Пирин проф. Лазар Копринаров, политолог и преподавател в Югозападен университет „Неофит Рилски“-Благоевград. „Макрон остава на позицията, че тежките проблеми на Европа са много и тя трябва да бъде съживена, да й се внуши нова енергия и нов импулс. В тази си визия за ЕС европеиста Макрон предвижда овладяване на различията и напреженията между Изтока и Запада, между Юга и Севера в Европа. Миналия месец той посети Австрия, Румъния и България. Това са 3 страни, които ще председателстват Съвета на ЕС през 2018 и 2019 година. Тези посещения се разглеждат във френската преса като своеобразно сондиране за идеите на Макрон за реформи в Европейския съюз“, допълни той. \r\nСпоред проф. Копринаров френският президент иска да предизвика диалог между всички в Европа и иска да открои онези идеи, които са приемливи за всички в Европа. Политологът посочи, че френският президент е дошъл в България не за да ни диктува как да гласува България в Съвета на министрите, когато се разглежда Директивата за командированите работници, а за да изслуша България и за да даде малко енергия в необходимия дебат за бъдещето на ЕС. По думите му първите 100 дни от управлението на френския президент във вътрешнополитически план не са били най-успешните, но от днес той започва да действа много активно. \r\n„Всъщност това, че Макрон тръгна и постави темата за социалния дъмпинг на преден план при посещението си в Източна и Централна Европа, в някаква степен трябваше да успокои френските синдикати преди той да пристъпи към радикални промени, които няма да бъдат изгодни за синдикатите“, каза още проф. Лазар Копринаров.\r\nНатали СТЕФАНОВА", "date": "2017.09.02", "title": "Проф. Лазар Копринаров, политолог: Еманюел Макрон е много амбициозен млад политик, който се надява да възроди силата и величието на Франция"}
{"url": "http://www.focus-news.net/news/2017/09/02/2431853/rumyana-hristova-kompleks-starinno-karlovo-nad-30-000-turisti-sa-posetili-kompleksa-za-tri-godini-uvelichava-se-broyat-na-chuzhdestrannite-gosti.html", "text": "Над 30 000 туристи са посетили комплекс „Старинно Карлово“ и включените в него паметници на културата в рамките на три години. Това каза за Радио „Фокус“ – Пловдив Румяна Христова, аниматор в комплекса. По думите й значително се увеличава броят на чуждестранните посетители. \r\n„Комплекс „Старинно Карлово“ се посещава най-много от японски туристи. При нас идват също посетители от Белгия, Холандия, Русия, Литва, Гърция, Молдова и много други страни. Отчита се огромен интерес от страна на чуждестранните туристи. Освен от българската роза, българските и чуждите посетители се интересуват и от другите неща, свързан с този символ на Карлово. Всеки проявява интерес към сладкото и останалите продукти от роза. Тук може да се опитат ликьор и ракия от рози. Интересното е, че туристите могат да видят не само обикновени къщи с обзавеждане и архитектура, а къщи, наситени с атракции. Тук всеки може да пробва сам да си изработи или приготви нещо, да опита, да се докосне до духа на миналото, да се включи изцяло в предлаганите от нас атракции“, посочи Румяна Христова. \r\nТя каза още, че комплекс „Старинно Карлово“ предлага на туристите няколко маршрута, които включват както петте възрожденски къщи в комплекса, така и други обекти и интересни места в Карлово и района. Един от тези обекти е Царския дворец в град Баня.\r\n„За разлика от някои други музеи, ние не поставяме ограничения и нямаме опънати въжета пред стаите и експонатите. Туристът може да се докосне до всичко, което вижда, може да седне, да пипне, да почувства в по-голяма степен атмосферата на къщите. В комплекс „Старинно Карлово“ няма въведен строг режим. Идеята е всеки да може да почувства какво е било времето, атмосферата и битът преди векове“, коментира Румяна Христова.\r\nТони МИХАЙЛОВ", "date": "2017.09.02", "title": "Румяна Христова, комплекс „Старинно Карлово“: Над 30 000 туристи са посетили комплекса за три години, увеличава се броят на чуждестранните гости"}
{"url": "http://www.focus-news.net/news/2017/09/02/2431854/predstoyashti-mezhdunarodni-sabitiya-za-3-septemvri-agentsiya-fokus.html", "text": "Канцлерът на Германия Ангела Меркел и ръководителят на Германската социал-демократическа партия (ГСДП) Мартин Шулц ще участват в телевизионен дебат Американската астронавтка Пеги Уитсън се завръща на земята, заедно с двамата си колеги, след като подобри рекорда за най-дълъг престой на жена в космоса. 60 хиляди души ще бъдат евакуирани от домовете си, докато бъде обезвредена гигантска бомба, останала от времето на Втората световна война.Продължава филмовия фестивал.Украинската армия ще проведе ежегодните си военни учения из цялата страна", "date": "2017.09.02", "title": "Предстоящи международни събития за 3 септември ( Агенция „Фокус“ )"}
{"url": "http://www.focus-news.net/news/2017/09/02/2431855/tass-targovskoto-predstavitelstvo-na-rusiya-vav-vashington-veche-e-preminalo-pod-kontrola-na-amerikanskite-vlasti.html", "text": "Зданието на търговското представителство на Русия във Вашингтон е преминало под контрола на американското правителство, предаде кореспондент на ТАСС, който е станал очевидец на това, как пред сградата са застанали охранители от САЩ.\r\nТърговският представител на Русия във Вашингтон Александър Садник потвърди, че американците приемат, че дипломатическия имунитет на комплекса е премахнат. „От два часа местно време, те не считат, че комплекса е под защитата на имунитет“, заяви той пред ТАСС.\r\nПревод и редакция:", "date": "2017.09.02", "title": "ТАСС: Търговското представителство на Русия във Вашингтон вече е преминало под контрола на американските власти"}
{"url": "http://www.focus-news.net/news/2017/09/02/2431856/tass-vladimir-putin-ne-planira-da-uchastva-v-sesiyata-na-generalnata-asambleya-na-oon.html", "text": "Президентът на Русия Владимир Путин не планира да участва в тазгодишната сесия на Генералната Асамблея на ООН, която ще се проведе през месец септември в Ню Йорк, предаде ТАСС, позовавайки се на думите на говорителя на президента Дмитрий Песков.\r\n„Не, това не е в плановете на президента“, съобщи Песков, когато бе попитан дали Путин ще пътува за САЩ.\r\nГоворителят на президента отказа да коментира  инициативата на президента на САЩ Доналд Тръмп, който иска да организира среща на върха на световните лидери в навечерието на първата сесия на Генералната Асамблея на ООН.\r\nКакто агенция „Фокус“ вече информира, Тръмп предлага на тази среща да бъде обсъдена евентуална реформа на Организацията на обединените нации, а на нея ще присъстват само лидерите, които подпишат, състояща се от десет точки, декларация, в която се съдържа призив към Генералния секретар на ООН Антониу Гутериш „да започне ефективна и целесъобразна реформа“ на световната организация.\r\nПревод и редакция:", "date": "2017.09.02", "title": "ТАСС: Владимир Путин не планира да участва в сесията на Генералната Асамблея на ООН"}
{"url": "http://www.focus-news.net/news/2017/09/02/2431857/sport-ansambalat-na-balgariya-specheli-srebaren-medal-na-svetovnoto-parvenstvo-po-hudozhestvena-gimnastika.html", "text": "Българският ансамбъл спечели сребърните медали в многобоя на Световното първенство, което се провежда в италианския курорт Пезаро. Златото спечелиха фаворитките от Русия, а бронзовите медали останаха за Беларус.\r\nУчастието на гимнастичките от ансамбъла продължава и утре, когато българките ще участват и в двата финала – на пет обръча и на три топки и две въжета.", "date": "2017.09.02", "title": "Спорт: Ансамбълът на България спечели сребърен медал на Световното първенство по художествена гимнастика"}
{"url": "http://www.focus-news.net/news/2017/09/02/2431858/the-hill-sasht-mozhe-da-zameni-redovnata-si-armiya-v-afganistan-s-naemnitsi.html", "text": "Основателят на известната частна охранителна фирма „Блекуотър“, Ерик Принс, е подновил призивите си към Белия Дом да изпрати наемническа армия в Афганистан, вместо редовната американска войска, пише The Hill.\r\nПодобен ход би срещнал подкрепа от Джаред Къшнър, Главният съветник на Доналд Тръмп и негов доведен син, а друг привърженик на тази идея е бившия Главен стратег на Белия Дом – Стивън Банън.\r\nПрез месец юли, в американската преса излезе информация, че от Белият Дом са наели Принс и поддръжника на Тръмп – Стивън Файнберг – милиардер и собственик на военния мега-контрактор DynaCorp International – да „измислят алтернативи на плана на Пентагона, който иска да изпрати в Афганистан още войници.“\r\nПринс написа статия, в отговор на публикациите и подчерта, че намира думата „наемник“ за пейоративна. От изданието The Hill припомнят, че компанията му (преименувана на няколко пъти, след като „Блекуотър“, стана име, свързвано с провалите в Ирак) съществува, за да печели.\r\nСлед войната в Ирак, Принс продаде дела си в „Блекуотър“ (в момента компанията се казва „Академи“(Academi)) и основа Група за гранични услуги(Frontier Services Group) или ФСГ, компания, която се занимава с логистика и сигурност, със седалище в Хонгконг и финансирана от китайското правителство.\r\nПринс, чийто брат е Министърът на образованието на САЩ Бетси де Вос, изглежда същевременно е работил за възстановяването на частния си паравоенен бизнес, чрез различни юридически хватки, които предизвикаха възбуждането на разследване от страна на органите на реда, които го подозират в пране на пари и опити да посредничи за военни услуги на една от фракциите в Либия.\r\nСпоред някои публикации в пресата (на Washington Post и др.), Принс тайно се е срещал с руски представител на Сейшелските острови през месец януари, като, според някои, това е част от операция за установяване на „таен канал за комуникация между Москва и Доналд Тръмп“.\r\nПринс настоява, че „преструктуриране“ на войната в Афганистан – чрез използването на наемници (много от тях, най-вероятно чужденци) като „президентски пратеници“ – ще намали бюджетните разходи и ще даде на американските войници „възможен изход“. Освен това, според Принс, замяната на редовната амрия с корпоративна, би било твърде демократично, тъй като, както казва той, „Тръмп е нает, за да промени правителството ни“.\r\nПревод и редакция:", "date": "2017.09.02", "title": "The Hill: САЩ може да замени редовната си армия в Афганистан с наемници"}
{"url": "http://www.focus-news.net/news/2017/09/02/2431859/unianukrayna-ot-ukrainskata-granichna-sluzhba-oprovergaha-informatsiyata-che-govoritelyat-na-partiyata-na-mihail-saakashvili-e-zadarzhana.html", "text": "Говорителят на Граничната служба на Украйна Олег Слободян написа съобщение във Фейсбук, с което опроверга информацията, която излезе по медиите по-рано, че Говорителят на партията „Движение на новите сили“ Марияна Почтар е задържана и заяви, че само ѝ е било обяснено какви са правилата за правене на снимки в пригранични райони, предаде украинската информационна агенция „УНИАН“.\r\n„Ще разкрия една тайна: Никой никого не е задържал. Граничарите са открили, близо до границата, неизвестно лице, което е правило нерегламентирани снимки и е снимала видео на позициите на границата“, отбеляза Слободян.\r\nОсвен това, той подчерта, че точно в момента се провеждат командно-щабни учения, а подобни усилвания на позициите има и на други гранични участъци. „Така, военните и граничарите понякога тренират. Това е НОРМАЛНО! На гражданката, която се оказа Марияна Почтар, е бил обяснен редът за правене на снимки в крайгранични райони и е била помолена, в бъдеще, да съгласува действията си с изискванията на законите и с Държавната гранична служба. Това е!“, подчерта Слободян, а освен това, говорителят на граничната служба, призова Давид Сакваралидзе (член на партията на Саакашвили – Движение на новите сили), „да не отива твърде далеч, в опита си за манипулация“.\r\nКакто агенция „Фокус“ съобщи, по-рано излезе информацията, че говорителят на „Движението на новите сили“ Марияна Почтар уж е била задържана на украинско-полската граница. За това съобщи членът на партията Давид Сакварелидзе, който твърдеше, че Почтар е била задържана за справка, заради това, че е направила снимка на „живата стена“ от граничари.\r\nПревод и редакция:", "date": "2017.09.02", "title": "„УНИАН“(Украйна): От украинската гранична служба опровергаха информацията, че говорителят на партията на Михаил Саакашвили е задържана"}
