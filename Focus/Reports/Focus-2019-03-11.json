{"url": "http://www.focus-news.net/news/2019/03/11/2633351/nezavisen-makedoniya-ivanov-vrashta-zakoni-sas-severna-makedoniya.html", "text": "Президентът Георге Иванов отказва да подпише всички закони, приети от парламента под новото име на Република Северна Македония, съобщава електронното издание на македонския вестник „ Независен “. \r\nПървоначално бяха върнати четири закона, но както обясниха от парламентът, връщането продължава. От парламентът казват, че според процедурата тези закони ще бъдат гласувани за втори път, след което президентът трябва да ги подпише. \r\nКакто беше съобщено от кабинета на председателя на парламента Талат Джафери, Иванов не е подписал указите за Закона за изменение на Закона за Оперативно-техническата агенция, Закона за изменение и допълнение на Закона за службата в АРМ, Закона за електронните съобщения, Законът за ДДС, Законът за достъп до обществена информация и др. \r\nВ обяснението си той каза, че не е подписал указите, защото в тържествената си декларация е казал, че ще защитава Конституцията и ще защитава интересите на Македония. \r\nВ обяснението си той каза, че не е подписал указите, защото в тържествената си декларация е казал, че ще защитава Конституцията и интересите на Македония. \r\nИванов не е подписал Договора от Преспа, както и Законът за езиците, но те са публикувани в Официален вестник без неговия подпис. Превод и редакция : Калоян Пенков", "date": "2019.03.11", "title": "„Независен“ (Македония): Иванов връща закони със Северна Македония"}
{"url": "http://www.focus-news.net/news/2019/03/11/2633325/pazardzhik-zapochna-remontat-na-patya-ot-velingrad-do-selo-draginovo.html", "text": "Първата копка на пътя Велинград-Драгиново бе направена, съобщи за  Радио „Фокус“ – Пазарджик  Бояна Кирилова от общинската администрация във Велинград. „По време на събитието, кметът на община Велинград д-р Костадин Коев каза, че това е една важна транспортна връзка. Той допълни, че кметският екип работи неуморно, за да може това, което хората чакат от десетилетия, днес да стане реалност. Кметът посочи, че тези важни инвестиции са благодарение и на усилията на кмета на Драгиново Бисер Маджиров, а Драгиново се променя като част от цялостната промяна на община Велинград“, коментира Кирилова. Тя уточни, че за последен път ремонт на пътя е правен през далечната 1977 година. Проектът е финансиран по Програмата за развитие на селските райони, като включва и цялостно изграждане на пътя от разклона след село Абланица до началото на село Цветино. Ще се работи по иновативна и модерна немска технология, която ще позволи да се направи изключително здрава основа. \r\nВаня НИКОЛОВА", "date": "2019.03.11", "title": "Пазарджик: Започна ремонтът на пътя от Велинград до село Драгиново"}
{"url": "http://www.focus-news.net/news/2019/03/11/2633324/kmetat-na-blagoevgrad-d-r-atanas-kambitov-izgrazhdaneto-na-nov-hram-e-izklyuchitelno-vazhno-tay-kato-e-krayno-neobhodim-za-grada.html", "text": "Изграждането на нов храм в Благоевград е изключително важно, тъй като той е крайно необходим за града. Това каза след официалната церемония по откриването на площад „Георги Измирлиев“ д-р Атанас Камбитов, кмет на Община Благоевград, предаде репортер на  Радио „Фокус“-Пирин . „Преди около 10 дни имах среща с Неврокопски митрополит Серафим, на която той представи идейния проект за новия храм. 30 метра е основният купол, а другите куполи ще бъдат малко по-високи, така че да има директна връзка с кръста. Ще има и подземен паркинг, така че целият храм да може да приеме 2 000 миряни“, коментира той. Д-р Камбитов допълни, че финансирането е подсигурено от частен инвеститор, който ще стане известен на по-късен етап. По думите му ангажиментът на Община Благоевград е да предприеме всички процедурни действия, така че работният проект да бъде започнат най-скоро. Той добави, че името на храма към момента не е известно, но то ще бъде обявено от митрополита. \r\nНатали СТЕФАНОВА", "date": "2019.03.11", "title": "Кметът на Благоевград д-р Атанас Камбитов: Изграждането на нов храм е изключително важно, тъй като е крайно необходим за града"}
{"url": "http://www.focus-news.net/news/2019/03/11/2633320/stara-zagora-mladezhki-tsentar-za-razvitie-vzaimopomosht-shte-obuchava-mladezhi-ot-devet-darzhavi-v-proekta-aptechka-za-parva-pomosht.html", "text": "Младежки център за развитие „Взаимопомощ” започва реализацията на два нови проекта, каза за  Радио „Фокус”  Мария Славова, председател на организацията. Тя поясни, че единият проект е за обучение на работници - младежи по Програма „Еразъм+”. Проектът „Аптечка за първа помощ”, ще се осъществи от 5 до 14 април 2019 г. на Върховръх, до Перушица. В него ще вземат участие 30 младежи от девет страни - Полша, България, Италия, Испания, Унгария, Румъния, Литва, Латвия и Естония. Проектът цели развиване на различни умения и компетенции на младежките работници във връзка с оказване на първа помощ, управление на риска, справяне с кризистни ситуации. Трима опитни обучители ще предоставят необходимата информация по тези теми и ще им помогнат да подобрят своите умения чрез неформално и извънформално образование. След завършването от обучението, младежите ще знаят повече за това, как да пазят хората, с които работят ежедневно, как да се предотвратят рискови ситуации и как да информират членовете на своите организации по тези теми. Като част от разпространението на резултатите, ще бъдат създадени късометражен филм и онлайн платформа, които ще бъдат популяризирани от участващите организации и в техните страни. В рамките на другия проект, наречен „Взаимопомощ” за 10 месеца в Казанлък ще пристигнат четирима доброволци по Стратегически доброволчески проекти на програма „Европейски корпус за солидарност”. Младежите ще подпомагат и дейностите по „Еко фест 2019” в Казанлък. „Организирайки различни събития, една част с Библиотека „ Искра”, ще накараме младежите да се почувстват заедно, а също и да работят с други, различни от тях и всеки да „вземе” това, което може от другия, но само и единствено в положителна насока. Много е важно чувството за принадлежност към една наднационална общност, каквато е европейската”, каза още Славова. \r\nСлавяна ГАЙДАРОВА", "date": "2019.03.11", "title": "Стара Загора: Младежки център за развитие „Взаимопомощ” ще обучава младежи от девет държави в проекта „Аптечка за първа помощ”"}
{"url": "http://www.focus-news.net/news/2019/03/11/2633322/nimh-valezhite-ot-dazhd-shte-obhvanat-tsyalata-strana-i-prez-noshtta-na-mesta-shte-preminat-v-snyag.html", "text": "През следващото денонощие облачността ще е значителна. Валежите от дъжд ще обхванат цялата страна. През нощта по високите полета на Западна България, в Предбалкана и на места в Североизточна България дъждът ще премине в сняг и ще се образува снежна покривка. В останалата част от страната през деня ще вали дъжд и на много места валежите временно ще са интензивни и значителни по количество, а през нощта срещу сряда от северозапад ще започнат постепенно да отслабват и спират. Вятърът ще се ориентира от север-североизток, ще е умерен, в източната половина от страната и по долините на Струма и Места, временно до силен. С него ще продължи да нахлува студен въздух. Минималните температури ще са от 1° до 6°, а максималните – между 3° и 8°. Атмосферното налягане ще се повишава и ще е малко по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Боряна Маркова.  \r\nПо Черноморието ще е облачно и дъждовно, с по-значителни валежи по южното крайбрежие. Ще духа умерен до силен североизточен вятър. Максималните температури ще са 6°-9°. Температурата на морската вода е 7-8°. Вълнението на морето ще бъде 3-4 бала. \r\nВ планините ще е облачно, с валежи от сняг, на места значителни. Ще духа умерен, по билата до силен вятър от север-североизток. Главно по старопланинските проходи ще има условия за навявания. Максималната температура на 1200 метра ще бъде около 3°, на 2000 метра - около минус 3°. \r\nДо сутринта в сряда валежите навсякъде ще спрат и в сряда ще е без валежи. Облачността ще се разкъса и временно ще намалее до слънчево. Вятърът ще отслабне. Сутринта ще е по-студено, дневните температури слабо ще се повишат. В четвъртък отново бързо ще се заоблачи и към края на деня в Западна България ще превали слаб дъжд. Вятърът ще се обърне от югоизток и температурите още ще се повишат. През нощта срещу петък и в петък до обяд на повече места ще има слаби превалявания от дъжд, в планините и планинските райони над 900-1000 м - от сняг. Вятърът ще се ориентира от запад-северозапад, в повечето райони ще бъде слаб.", "date": "2019.03.11", "title": "НИМХ: Валежите от дъжд ще обхванат цялата страна и през нощта на места ще преминат в сняг"}
{"url": "http://www.focus-news.net/news/2019/03/11/2633323/emanuil-yordanov-protestat-na-advokatite-shte-prodalzhi-do-otmyanata-na-teksta-za-tyah-v-zakona-za-merkite-sreshtu-izpiraneto-na-pari.html", "text": "Протестът на адвокатите ще продължи до отмяната на текста за тях в Закона за мерките срещу изпирането на пари. Това каза за обзорното предаване „Това е България“ на  Радио „Фокус“  бившият министър на вътрешните работи и понастоящем адвокат Емануил Йорданов. Недоволството на адвокатите бе предизвикано от приетата законова поправка, според която адвокатите се задължават да предоставят информация за клиентите си на ДАНС. Новите задължения ще нарушат и Конституцията, и Закона за адвокатурата, каза още Йорданов. „Смисълът на адвокатската професия предполага по-голяма конфиденциалност на отношенията между адвокат и клиент. Законът за адвокатурата забранява да бъдат подслушвани и записвани такива разговори. Същият Закон прогласява, че дори да се направи запис, той не може да бъде използван пред съда. Изведнъж се явяват някакви неграмотници, които приемат законов текст, според който адвокатът, когато научи нещо от клиента си, трябва да отиде и да го „наклепа“ пред ДАНС или пред който трябва още. Това е правен нон-сенс“, обясни юристът. Емануил Йорданов допълни, че ако новите разпоредби са мерки срещу прането на пари, е трябвало да се изиска анализ, колко дела са водени в България за пране на пари и колко от тях са имали успешен край. Не може да се приеме законов текст без елементарен анализ на практиката, която съществува, обобщи адвокатът. Той уточни, че заведените дела за пране на пари у нас са малко, а завършилите с присъда – още по-малко. \r\nЦоня СЪБЧЕВА", "date": "2019.03.11", "title": "Емануил Йорданов: Протестът на адвокатите ще продължи до отмяната на текста за тях в Закона за мерките срещу изпирането на пари"}
{"url": "http://www.focus-news.net/news/2019/03/11/2633327/kardzhali-ot-nachaloto-na-2019-g-na-teritoriyata-na-oblastta-sa-vazniknali-obshto-26-pozhara-v-suhi-trevi-i-otpadatsi.html", "text": "От началото на 2019 г. на територията на област Кърджали са възникнали общо 26 пожара в сухи треви и отпадъци. Това съобщиха от  Регионална Дирекция по пожарна безопасност и защита на населението-Кърджали . Започва опасният сезон за пожари в сухи треви и храсти. С настъпването на пролетното засушаване се усложнява и противопожарната обстановка в областта. По традиция със затоплянето на времето започва почистването на дворовете на жилищни сгради, селскостопански и вилни имоти от сухи треви, клони и стара листна маса. Обикновено събраните отпадъчни материали се изхвърлят на определените места: контейнери, сметища, площадки за отпадъци и други подобни. Но не са редки и случаите, когато отпадъците се изгарят и то на неподходящи за целта места, без да са взети необходимите мерки за предпазване от пожари. Особено опасно е паленето на сухи треви и храсти в близост до горски масиви, тъй като при наличие на ветрове огънят може за кратко време да обхване големи площи. \r\nСлужителите от РДПБЗН – Кърджали напомнят на жителите и гостите на областта, че изгарянето на стърнища и други растителни отпадъци в земеделските земи е забранено! \r\nАко забележите признаци на пожар, незабавно подайте съобщение за пожара на тел. 112, вашата съобразителност може да предотврати големи щети За недопускане на пожари следва да се спазват следните противопожарни правила: \r\nНе палете огън на открито във ветровито време. Това е предпоставка за пренасяне на големи разстояния на запалени частици и може да доведе до бързо разпространение на пожара с обхващане на значителни площи. \r\nВ дворовете палете огън само ако предварително сте обезопасили огнището и сте подготвили подръчни уреди за пожарогасене (съдове с вода и пясък, тупалки и др.). След изгаряне огнището трябва да се изгаси или затрупа с дебел слой пръст. \r\nНе палете огън в близост до стрехите на сградите и под клоните на дърветата. \r\nНикога не оставайте запален огън без наблюдение! \r\nНе палете огън в междублоковите пространства, където са паркирани автомобили, както и в близост до бензиностанции и газстанции, складове за леснозапалими и горими течности. \r\nОсобена бдителност по отношение на мерките за пожарна безопасност в горите и земеделските земи трябва да проявяват пастири, пчелари, ловци, гъбари, секачи, туристи, собственици на вилни и земеделски имоти. \r\nЗапаленият в сухи треви и стърнища огън лесно може да обхване намиращи се в съседство трайни насаждения, стопански сгради, вилни и жилищни постройки, горския фонд. \r\nНе палете огън в гората, освен на специално обозначените и устроени за целта места. Преди да запалите огън се уверете, че има осигурени количества вода за загасяване на огъня при поява на вятър и при тръгване. Подгответе тупалки – от гума или от зелени клони, с които да действате в случай на възникване на пожар.", "date": "2019.03.11", "title": "Кърджали: От началото на 2019 г. на територията на областта са възникнали общо 26 пожара в сухи треви и отпадъци"}
{"url": "http://www.focus-news.net/news/2019/03/11/2633321/kmetat-na-blagoevgrad-d-r-atanas-kambitov-spazihme-vsichki-usloviya-i-parametri-po-proekta-za-renoviraneto-na-ploshtad-georgi-izmirliev.html", "text": "Спазихме всички условия и параметри по проекта за реновирането на площад „Георги Измирлиев“. Това каза след официалната церемония по откриването на площад „Георги Измирлиев“ д-р Атанас Камбитов, кмет на Община Благоевград, предаде репортер на  Радио „Фокус“-Пирин . Той посочи, че целият площад е укрепен конструктивно, защото е имало крайна нужда от това. „Над 20 000 метра са съобразени с всички изисквания за настилка. На външен вид изглежда същото, но материалите и технологията са различни – модерни и съвременни. Пеещите фонтани не бяха част от проекта, но вече са факт. Стойността на проекта е 5.5 млн. лв., като цялата програма е 12 млн. лв. Завършихме всичко в срок“, коментира кметът. Д-р Камбитов заяви, че през следващите 40 години няма да се наложи ремонт на площада и подплощадното пространство. Той уточни, че преди около 2 години е направил среща с всички, които по онова време са строили площада, така че сега да използват техния опит. По думите му този проект показва ползите от европейската солидарност, тъй като Общината отделя средства в размер на около 27 хил. лв. за абсолютно всичко, а останалите пари са европейски средства. \r\nНатали СТЕФАНОВА", "date": "2019.03.11", "title": "Кметът на Благоевград д-р Атанас Камбитов: Спазихме всички условия и параметри по проекта за реновирането на площад „Георги Измирлиев“"}
{"url": "http://www.focus-news.net/news/2019/03/11/2633329/sport-zinedin-zidan-ofitsialno-poe-real-madrid.html", "text": "На специално общо събрание днес, ръководството на Реал Мадрид официално назначи Зинедин Зидан за старши треньор на отбора, заменяйки Сантяго Солари. Договорът на легендарният французин е до юни 2022 година. Той бе треньор на испанския гранд до края на миналата година и спечели три поредни титли от най-авторитетния европейски клубен турнир Шампионската лига и един път испанския шампионат. Според неофициална информация Зидан се е съгласил отново да поеме ръководството на отбора, защото му е обещан трансфер на Еден Азар от Челси и 300 милиона евро за селекция.", "date": "2019.03.11", "title": "Спорт: Зинедин Зидан официално пое Реал Мадрид"}
{"url": "http://www.focus-news.net/news/2019/03/11/2633330/zheni-peneva-logoped-ot-varna-roditelite-tryabva-da-obrashtat-vnimanie-na-rechevoto-razvitie-na-detsata-si.html", "text": "Родителите трябва да обръщат внимание на динамиката на речевото развитие на децата си. Това каза в  Радио „Фокус“ – Варна  логопедът от града Жени Пенева. Тя обясни, че родителите трябва да са запознати с очакваното ниво на говоримото изразяване в дадена възраст, за да могат да потърсят консултация със специалист, ако детето се различава от връстниците си. „Това са по-късното проговаряне, което не съответства на динамиката на речевото развитие в ранна възраст т.е. ако до 1.5 детето казва само отделни думи или части от думи, не назовава, не общува по някакъв съответен начин, тогава вече след 2 години, когато се установи разликата между него и връстниците му, може да се потърси консултация, за да се види това дали е проблем. Обикновено към 3-годишна възраст има разлика между нормалното речево развитие в периодика и развитието на децата с логопатия“, обясни Жени Пенева. По думите й един от най-често срещаните проблеми в практиката й са по-късното проговаряне и общото речево недоразвитие на децата с ментални проблеми, които не развиват комуникационните си умения по подходящия за училищна възраст начин. „В последствие в училищна възраст проблемите при някои деца са усвояване на учебния материал. Или така наречената дисграфия и дислексия, според нашата терминология, която се изразява в проблеми при четенето, четене с разбиране, както и писмената страна на речта“, съобщи логопедът. Тя обясни, че проблемите с говоримия майчин език, водят до проблеми и с писмената реч, тъй като звукопроизношението е основа на правилната писмена реч. „Звукопроизносителните проблеми също са голям процент в децата логопати – непроизнасянето правилно или заместването на някои звуци с други, което в последствие се превръща в дисграфични грешки в училище“, посочи Жени Пенева. Според дългогодишния специалист децата с логопедични проблеми, нямат готовност за училище до навършване на 7-годишна възраст, което налага намесата на логопед, или на екип от психолози и логопеди, при по-сериозните случаи. \r\nБояна АТАНАСОВА", "date": "2019.03.11", "title": "Жени Пенева, логопед от Варна: Родителите трябва да обръщат внимание на речевото развитие на децата си"}
{"url": "http://www.focus-news.net/news/2019/03/11/2633328/fond-za-strategicheska-kultura-rusiya-zalezat-na-evropa-se-useshta-vse-po-ostro-soros-i-makron-svidetelstvat-za-krizata-na-zapadnata-ideologiya.html", "text": "През май 2019 година ще се проведат избори за Европейски парламент. Предстои да бъдат избрани 705 депутати, представляващи близо 500 милиона граждани на 27 страни-членки на Европейския съюз. В момента много политици и обществени дейци посвещават своите изказвания на перспективите от тези избори. Сред тях са президентът на Франция Еманюел Макрон и известният финансов спекулант Джордж Сорос. Ние поставихме една до друга тези две силно различаващи се една от друга фигури, принадлежащи към различни поколения, защото ги сближават паническите настроения по отношение на настоящето и бъдещето на Европа, пише руският писател, историк и журналист Игор Шумейко в материал за електронното издание на  руското списание „Фонд за стратегическа култура“ , представен без редакторска намеса. \r\nБившият европеец Сорос, известен, като „човекът, победил Bank of England”, не може да сдържи опасенията си. Свеждайки списъка на претенциите си към Европа до личния си враг Виктор Орбан, 88-годишният финансов спекулант твърди, че „всичко е остаряло“: „За съжаление, на тези избори (за Европейски парламент през май 2019 година) антиевропейските сили имат сравнително преимущество. Има няколко причини за това... В Германия Съюзът ХДС/ХСС работеше добре, докато не се появи значителна партия от дясно... Ситуацията се промени след подема на екстремистката „Алтернатива за Германия“ (АзГ)... Във Великобритания остарялата партийна структура препятства истинското изразяване на волята на народа. Лейбъристите и консерваторите са разделени вътрешно, като същевременно техните лидери – съответно Джереми Корбин и Тереза Мей – са толкова твърдо решени да осъществят Брекзит, че им се наложи да стигнат до сътрудничество помежду си, за да го направят. В Италия електоратът, който подкрепяше Европа и имиграцията, попадна в ръцете на антиевропейски политици: партията „Лига“ и „Движението 5 звезди“... Общоевропейските алианси са изцяло подчинени на користните интереси на партийното ръководство... Трудно е да си представим по какъв начин проевропейските партии могат да победят на изборите през май, ако не поставят интересите на Европа над своите собствени“. \r\nЗа разлика от престария Сорос, 41-годишният Макрон в Обръщението си към французите и европейците, публикувано в Le Parisien на 4 март, излезе с лозунга „За европейски ренесанс!“. Но оценките на Сорос и Макрон за настоящата ситуация в Европа съвпадат. „Никога досега – казва френският президент – Европа не е била в толкова голяма опасност. Символ на това стана Брекзит. Той символизира кризата на Европа, която не можа да реагира на нуждата на своите народи в защита от големите сътресения на съвременния свят. Той също символизира европейския капан... Капанът е в лъжите и безотговорността, които могат да унищожат Европейския съюз... Кой каза на британците истината за тяхното бъдеще след Брекзит? Кой поговори с тях за загубата на достъпа до европейския пазар? Кой спомена рисковете за мира в Ирландия след възстановяването на старата граница?... И този капан грози цяла Европа...“ \r\nИ Сорос, и Макрон идентифицират излизането на Великобритания от Европейския съюз, този наднационален (глобалистичен) проект за Западна Европа, с триумфа на „анти-европейските“ сили. И двамата се изсилват да сведат многообразието на европейските култури и народи до еднообразието на извъннационалната система на управление. Само че европейският живот вече отхвърля тези опити. \r\nМакрон, изреждайки в своето пространно „Обръщение към французите и европейците“ актуалните политически и обществени проблеми, успя нито веднъж да не спомене движението „жълти жилетки“, сякаш това е шум от няколко ученици от високите класове и футболни фенове. Същевременно, в това движение са обединени сили, които по същество призовават за ренесанс (възраждане) на Европа. С това движение Франция казва „не“ на властта на банкерите-глобалисти. В една от най-големите европейски страни се разрази социална буря, каквато французите не са виждали, може би, от 1968 година. По думите на известния френски психоаналитик Ролан Гори, движението „жълти жилетки“ е отворило очите на френското общество за политиката на „неолибералния технофашизъм“, провеждана от правителство, което е отдало част от национално-държавния суверенитет на структури на наднационална космополитическа власт. \r\nОстаряла е не Европа. Остаряла е неолибералната идейна система, наложения „от господарите дискурс“, остаряла е митологията на демокрацията, изродила се през XXI век в технология за манипулация на общественото съзнание. \r\nПрез XIV-XVI Ренесансът в Европа е бил свързан с пробуждането на националните сили, изтласквайки в периферията на европейския живот „единната“ и също остаряла Европа на римските папи. В политиката от епохата, Ренесансът бележи движението към суверенитета на нациите и всичко това завършва с Вестфалския мир от 1648 година и утвърждаването на „Вестфалската система“ на суверенните държави. Преди това субекти в Европа са били само монарсите, а пирамидата на техните титли се е свеждала до даряваната от римските папи титла крал и императора на Свещената Римска империя.... \r\nЩе съумее ли западният неолиберализъм, отказвайки се от претенциите за универсалната истина, уморен от „кръстоносните походи“ на Балканите, в Афганистан, Ирак, Сирия и Либия да намери своето място в редиците на другите съвременни идеологии? Или отхвърлянето на претенциите за цялостно господство над света и „глобално управление“ ще повлече след себе си упадъка на Западната (посткапиталистическа) цивилизация като такава? \r\nПревод и редакция:", "date": "2019.03.11", "title": "„Фонд за стратегическа култура“ (Русия): Залезът на Европа се усеща все по-остро; Сорос и Макрон свидетелстват за кризата на западната идеология"}
{"url": "http://www.focus-news.net/news/2019/03/11/2633326/kmetat-na-blagoevgrad-d-r-atanas-kambitov-i-zam-predsedatelyat-na-gerb-tsvetan-tsvetanov-zaedno-otkriha-v-grada-obnoveniya-ploshtad-georgi-izmirliev-obzor.html", "text": "Кметът на Благоевград д-р Атанас Камбитов и зам.-председателят на ГЕРБ Цветан Цветанов заедно откриха обновения площад „Георги Измирлиев“. Водосвет на площада направиха отец Андон Шавулев и отец Петър Стефанов. Кметът Камбитов заяви, че проектът за реновирането на площад „Георги Измирлиев“ е пример за последователност, приемственост и надграждане. „Подходихме много отговорно към реализацията на проекта. Още в началото идеята беше да не се промени по никакъв начин визията на този комплекс и по никакъв начин да не нарушим визията на покойните архитекти. През всички тези години площадът стана символ за визията на Благоевград, а един символ не бива да се променя“, коментира той. Градоначалникът подчерта, че са спазени всички условия и параметри по проекта за реновирането на площада.  \r\nСпоред Цветан Цветанов, председател на ПГ на ГЕРБ и зам.-председател на партията, кметът на Благоевград Атанас Камбитов се е доказал като един от най-успешните кметове в страната не само с десетките реализирани проекти с европейско финансиране, но и с десетките санирани блокове по Националната програма за енергийна ефективност. „Благоевград се превърна в един от градовете с привлекателна среда за живот и добри условия за туризъм. Ясната визия на правителството за бъдещото развитие на страната ни гарантира сериозни инвестиции и подкрепа за общините”, каза още той. По думите му, когато има един добър административен капацитет на местно ниво, когато има стабилност в управлението и не се спират европейските фондове, те могат действително да стигнат до всички европейски граждани. \r\nСлед отслужването на тържествения водосвет Община Благоевград бе подготвила и музикално-танцова програма със запомнящи се изпълнения, в която участие ще вземат емблемата на Благоевград Ансамбъл „Пирин“, деца от Клуб по художествена гимнастика „Пирин“, Биг Бенд-Благоевград и талантливата певица Александрина Механджийска. \r\nПлощад „Георги Измирлиев-Македончето“ бе изцяло обновен по проект „Благоустрояване на градската среда“, който се осъществява с финансовата подкрепа на Оперативна програма “Региони в растеж” и е на стойност 5.5 млн. лв. Това е първи ремонт на площада от 30 години насам, като са извършени укрепителни дейности на носещите конструкции, старите плочки са подменени, фонтаните са ремонтирани, реконструирани са зелените площи и са обособени нови зони за отдих. \r\nНатали СТЕФАНОВА", "date": "2019.03.11", "title": "Кметът на Благоевград д-р Атанас Камбитов и зам.-председателят на ГЕРБ Цветан Цветанов заедно откриха в града обновения площад „Георги Измирлиев“ (ОБЗОР)"}
{"url": "http://www.focus-news.net/news/2019/03/11/2633332/izvestiya-rusiya-darzhavniyat-departament-shte-finansira-borbata-s-vliyanieto-na-rusiya-po-sveta.html", "text": "Заместник-държавният секретар на САЩ Джон Съливан заяви на 11 март, че в бюджета на Държавния департамент за 2020 година е поставена като приоритет борбата с влиянието на Москва в редица региона, пише електронното издание на  руския вестник „Известия“ . \r\n„Бюджетното искане е обусловено от това, че заплахите от страна на Русия сега вече не са само военни, а включват в себе си операции за увеличаване на влиянието в самото сърце на Америка и западния свят“, цитира думите на Съливан РИА Новости. \r\nТой добави, че бюджетът на Държавния департамент предполага финансиране на проекти, които трябва да противодействат на влиянието на Русия в Европа и Централна Азия. \r\nПо-рано стана ясно, че САЩ са разработили проект за създаване през 2019-2020 година на глобална система за противодействие на руското информационно влияние зад граница. Конкретно, Вашингтон планира да открие мрежа от Национални центрове за цифрови изследвания по целия свят с привличане на местни медии и неправителствени организации. Също така се планира използването на най-големите IT-компании – преди всичко „Фейсбук“, „Туитър“ и „Гуугъл“. \r\nПревод и редакция:", "date": "2019.03.11", "title": "„Известия“ (Русия): Държавният департамент ще финансира борбата с влиянието на Русия по света"}
{"url": "http://www.focus-news.net/news/2019/03/11/2632947/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп, в разговори с обкръжението си, иска да вземе много повече пари от правителствата на държавите-съюзници на Вашингтон заради факта, че американските военнослужещи служат на тяхна територия. , пише авторитетният вестник  The Washington Post . \r\nСпоред публикацията Тръмп възнамерява да поиска от страните заплащането на всички разходи, свързани с поддържането на нормалното състояние на базите и поддръжката на оборудването, както и заплатите на американските военни, и че в същото време държавата ще трябва да заплати още 50% от тази сума. В резултат на това, както обясни вестникът, държавите ще бъдат принудени да плащат на САЩ около пет пъти повече, отколкото в момента. Съюзниците на Вашингтон наричат тази формула изнудване. \r\nКакто отбелязва изданието, тази схема, ако действително е одобрена, ще засегне главно Германия, Япония и Южна Корея, където са разположени няколко хиляди американски военни. Източник от вестник отбеляза, че американската страна вече е обсъждала плащания по новата формула \"цена плюс 50\" с поне една страна. \r\nТръмп многократно е критикувал страните от НАТО за факта, че според него те не харчат достатъчно пари, за да поддържат колективната отбрана на алианса. Тръмп поиска от всички страни-членки на НАТО възможно най-скоро да повишат разходите за отбрана до 2% от БВП. По време на реч на срещата на върха на Алианса той предложи страните не само да изпълнят това задължение, но и да увеличат разходите до 4% от БВП. В момента само осем държави-членки на НАТО харчат повече от 2% за отбраната, а военният бюджет на САЩ е около 3,58% от БВП. \r\n*** Палестинците в ивицата Газа не трябва да приемат, че Израел няма да отговори на последните атаки с голяма военна операция на територията само заради приближаващите избори, заяви в неделя премиерът Бенямин Нетаняху, предупреждавайки, че страната ще направи всичко необходимо за възстановяване на сигурност за южните общности, пише израелското англоезично издание  The Times of Israel . \r\nЗабележките на Нетаняху дойдоха часове след като самолети на Военновъздушните сили са бомбардирали целите на “Хамас“ в Газа. Все още няма информация за пострадали и щети от палестинска страна на въздушните удари, нанесени в отговор на  палестинските терористи в Газа, които изстреляха минометни снаряди към района на Ешкол в южен Израел в събота вечер. \r\n\"Чух хора от Газа, които казват, че тъй като сме в предизборна кампания, широкообхватната операция е изключена\", продължи той. „Предлагам на „Хамас“ - не разчитайте на това. Ще направим всичко необходимо, за да възстановим сигурността и спокойствието на района в близост до ивицата Газа и на юг като цяло. \" \r\n***  Стремежите на президента Тръмп за допълнително финансиране за стената на границата в бюджета за 2020 г. само ще доведе до друго затваряне на правителството, предупредиха лидери на Демократическата партия, пише в.  Washington Examiner . \r\nТръмп нанесе вреда на милиони, когато той „безразсъдно“ затвори правителството в преследване на средства за изграждане на скъпа гранична стена, заявиха в съвместно изявление председателят на парламента Нанси Пелоси, и лидерът на малцинството в Сената Чък Шумер. Но Конгресът отказа и президентът беше „принуден да признае поражението“ и да възстанови работата на правителството, добавиха те. \r\n„Същото нещо ще се повтори, ако той опита отново това“, предупредиха те. „Надяваме се, че е научил урока си“. \r\nДуото от Демократическата партия реагира на съобщенията по-рано, че президентът ще потърси 8,6 млрд. долара допълнително финансиране в бюджетната си молба за 2020 година към Конгреса за изграждане на бариери по границата между САЩ и Мексико. \r\n„Във време, когато страната ни е изправена пред предизвикателства за работните места в бъдещето, тези пари ще бъдат по-добре изразходвани за възстановяването на Америка, както и за образованието и развитието на работната сила за работни места за 21-ви век“, заявиха двамата лидери. \r\nИмаше и скептицизъм от страна на Републиканската партия, че Тръмп ще получи точно това, което той иска в предложението си за бюджет. \r\nБюджетната молба на президента ще бъде обявена от Белия дом в понеделник. \r\n***  Терористичната групировка „Народни отряди за защита“ (НОЗ) е направила 12 опита да атакува Турция с безпилотни летателни апарати през последните две седмици според данни на източници в сферата на сигурността, съобщава в.  Daily Sabah . \r\nТерористите са използвали дронове от източната част на река Ефрат в Северна Сирия, заявиха източниците, които поискаха да не бъдат назовавани заради ограничения в разговорите с медиите. \r\nВсички опити са били отблъснати от турските военни и няма пострадали, добавиха източниците. \r\nОпитите на терористите от НОЗ/ПКК са били насочени към турски военни бази в югоизточната част на страната, включително в района на Силопи в провинция Шърнак, област Ислахие, Газиантеп и областите Суруч и Бирецик в Шанлъурфа. \r\nНападенията на НОЗ/ПKK дават на Турция правото на самозащита, заяви Мурат Аслан, изследовател в базираната в Анкара фондация SETA за политически, икономически и социални изследвания и преподавател в университета „Хасан Кальончу“ в Газиантеп. \r\nАслан каза, че атаките демонстрират вакуум на властта в региона и също така показват, че американските военни не са успели да предотвратят атаките. \r\n„Ето защо Турция може да предприеме всякакви мерки, за да спре подобни атаки“, подчерта Аслан. \r\nВ своята повече от 30-годишна терористична кампания срещу Турция ПКК, обявена за терористична организация от Турция, САЩ и ЕС, е отговорна за смъртта на около 40 хиляди души, включително жени и деца. „Народни отряди за защита“ са нейно продължение в Сирия. \r\n***  Пакистан и Иран се споразумяха за „по-близко“ разузнавателно сътрудничество за борбата с тероризма на фона на нарастващото дипломатическо напрежение между двете страни след убийството на 27 ирански войници при самоубийствен атентат миналия месец, се посочва в изявление. \r\n„Министър-председателят Имран Хан проведе телефонен разговор с иранския президент Хасан Рухани като част от контактите си, за да информира важните страни от региона и техните ръководства за ситуацията в региона“, се казва в изявление на министър-председателя, съобщава в.  Yeni Safak . \r\n„Премиерът изрази сърдечните си съболезнования по повод неотдавнашния терористичен атентат, при който бяха убити 27 ирански гвардейци“, се казва в съобщението, като добави, че двамата лидери „се съгласиха за необходимостта от по-тясно сътрудничество между двете разузнавателни служби в борбата с тероризма“. \r\nРухани заяви, че Пакистан и Иран са съседи и братски държави, свързани през вековете чрез близки исторически културни и междуличностни връзки и тяхната роля ще остане централна в насърчаването на мира, стабилността и икономическото развитие в региона, се казва в изявлението. \r\nВръзките между двете съседни страни отслабнаха през последните години след близкото стратегическо и икономическо сътрудничество на Исламабад с дългогодишния съперник на Иран Саудитска Арабия. \r\nТехеран също обвинява Исламабад в това, че не действа срещу твърдолинейните групировки, които действат на негова територия. Пакистан отхвърля обвиненията. \r\nРастящото стратегическо и икономическо партньорство на Иран с Индия е друга причина зад напрегнатите отношения между двете ислямски републики.", "date": "2019.03.11", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/11/2633331/ria-novosti-pravitelstvoto-na-alzhir-si-podade-ostavkata-na-fona-na-protestite.html", "text": "Правителството на Алжир си подаде оставката на фона на масовите протести в страната, съобщи официалната информационна агенция на страната, позовавайки се на канцеларията на президента, предава  РИА Новости . \r\n„Президентът благодари на премиера Ахмед Уяхию за усилията на този пост“, се казва в съобщението. \r\nПо-рано президентът на Алжир Абделазиз Бутефлика заяви, че отлага изборите за държавен глава, както и че няма намерение да се кандидатира за още един мандат. \r\nОт 22 февруари в Алжир продължават масовите народни протести срещу участието на Абделазиз Бутефлика на вота за държавен глава. Противниците на издигането му твърдят, че заради здравословното му състояние, президентът не може да управлява ефективно страната, и искат отлагане на изборите. \r\nСитуацията не се успокои и след заявилението на Бутефлика, че в случай на победа той ще проведе реформи, а след това ще организира предсрочни избори, в които няма да участва. Обстановката в страната става все по-напрегната, а към протестите се присъединяват нови и нови политически сили и профсъюзни организации. \r\nПревод и редакция:", "date": "2019.03.11", "title": "РИА Новости: Правителството на Алжир си подаде оставката на фона на протестите"}
{"url": "http://www.focus-news.net/news/2019/03/11/2633333/prof-aleksandar-dzherov-yurist-parlamentat-sas-zakon-mozhe-da-oprosti-publichnite-zadalzheniya-na-myuftiystvoto.html", "text": "Парламентът със закон може да опрости публичните задължения на Мюфтийството. Това каза за обзорното предаване „Това е България“ на  Радио „Фокус“  юристът проф. Александър Джеров. По думите му това не е намеса на държавата в религиозните въпроси. “Не става дума за намеса. Мюфтийството иска да му бъдат опростени данъци, такси и т.н. – публични задължения, задължения към държавата. Когато дължа суми към държавата, произтичащи от публични вземания, естествено че държавата би могла да вземе отношение. Аз го виждам като уреждане на правоотношенията на един правен субект, не е важен кой е той, с държавата“, каза още проф. Джеров. По думите му опрощаването на задълженията на мюфтийството не е политически въпрос, а юридически.  \r\nЦоня СЪБЧЕВА", "date": "2019.03.11", "title": "Проф. Александър Джеров, юрист: Парламентът със закон може да опрости публичните задължения на Мюфтийството"}
{"url": "http://www.focus-news.net/news/2019/03/11/2632948/predstoyashti-sabitiya-v-stranata-za-11-mart-agentsiya-fokus.html", "text": "*** \r\nОт 11.00 часа във фоайето на театъра председателят на Народното събрание Цвета Караянчева ще представи в Кърджали пътуващата изложба „140 години от Учредителното събрание и приемането на Търновската конституция“. \r\n*** \r\nОт 09.00 часа в 4 състав на Специализирания наказателен съд ще се гледа делото срещу Симеон Д., Иво П., Радослав Г., Трайчо Т. и др., обвинени в престъпление по служба.  \r\n*** \r\nОт 09.30 часа в 9 състав на Специализирания наказателен съд ще се гледа делото срещу Илиян О., Даниел Г., Костадин Ц. и др., обвинени в образуване и ръководене на организирана престъпна група.  \r\n*** \r\nОт 10.00 часа в зала „Триадица“ на „Гранд хотел София“ ще започне конференция на тема „Киберсигурността в Европейския съюз: начини да отговорим на все по-нарастващите заплахи“. Тя ще бъде открита от председателя на ПГ на ГЕРБ и председател на Комисията по вътрешна сигурност и обществен ред Цветан Цветанов, кметът на София и председател на Сдружение „Граждани за европейско развитие на България“ Йорданка Фандъкова, еврокомисарят по цифрова икономика и цифрово общество Мария Габриел, политическият директор на Центъра за европейски изследвания „Вилфрид Мартенс“ Роланд Фройденщайн и представителят на Фондация „Ханс Зайдел“ за България Богдан Мирчев. \r\n*** \r\nОт 10.00 часа в 5 състав на Специализирания наказателен съд ще се гледа делото срещу Петър С., Боян Т., Бисер И. и Бранимир С., обвинени в образуване и ръководене на организирана престъпна група.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Димитър М., Ивайло М., Александър Д. и др., обвинени в организиране и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Мартин М. и Стефан С., обвинени в участие в ръководство на организирана престъпна група. \r\n*** \r\nОт 10.00 часа 3 състав на Комисията за защита от дискриминация ще проведе заседание по преписка, образувана по  жалба на служителка на Сметната палата. \r\n*** \r\nОт 11.00 часа 3 състав на Комисията за защита от дискриминация ще проведе заседание по преписка, образувана по  жалба на служителка в МОН. \r\n*** \r\nОт 11.00 часа във ВИП залата на Софийската опера и балет ще се състои пресконференция, посветена на балетната премиера „Легенда за езерото“.  \r\n*** \r\nОт 11.30 часа в пресклуба на БТА ще се състои пресконференция на ПП „Движение България на гражданите“ (ДБГ), на която ще бъдат представени решенията на Националния съвет на партията и участието ѝ в предстоящите избори за Европейски парламент.  \r\n*** \r\nОт 12.00 часа в Столична община ще бъдат представени резултатите от първата съвместна инициатива за скрининг на миомна болест у нас. \r\n*** \r\nОт 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С., Ивайло Т. и др., обвинени в образуване и ръководене на организирана престъпна група.  \r\n*** \r\nОт 13.00 часа 3 състав на Комисията за защита от дискриминация ще проведе заседание по преписка образувана по  жалба на  Д.Х. от Хасково, служител на Изпълнителна агенция „Автомобилна администрация“. \r\n*** \r\nОт 13.30 часа в 11 състав на Специализирания наказателен съд ще се гледа делото срещу Недялко Ц., обвинен в изнудване. \r\n*** \r\nОт 14.00 часа 3 състав на Комисията за защита от дискриминация ще проведе заседание по преписка, образувана по  жалба на С.С. от Сливен срещу Централна кооперативна банка – Сливен. \r\n*** \r\nОт 14.00 часа 3 състав на Комисията за защита от дискриминация ще проведе заседание по преписка образувана по  жалба на президента на Сдружение „ФК Атлетико – Лом“ – гр. Монтана, срещу Аматьорска футболна лига към БФС. \r\n*** \r\nОт 14.30 часа в хотел „Метрополитън“ ще се проведе среща на земеделски камари от Европа. Гости в първия ден на форума ще бъдат министърът на земеделието, храните и горите Румен Порожанов и председателят на Комисията по земеделие в Народното събрание – Десислава Танева.  \r\n*** \r\nОт 15.00 часа в зала 7 на НДК УМБАЛ „Александровска“ в партньорство с Българското урологично дружество ще отбележи официално 50 години от първата успешна органна трансплантация в България. \r\n*** \r\nОт 15.00 часа до 17.00 часа в кабинет 6 на УМБАЛ „Св. Иван Рилски” ще се проведат безплатни прегледи за бъбречни заболявания. \r\n*** \r\nОт 18.00 часа в Литературния клуб на Столична библиотека ще се проведе вечер с поезията на Александра Ивойлова. \r\n*** \r\nОт 19.00 часа в Театър „Азарян“ ще се играе постановката „Хронолог“.  \r\n*** \r\nОт 19.00 в литературен клуб „Перото“ ще бъде представена книгата „Празна зора“ на Екатерина Григорова.  \r\n*** \r\n„София Филм Фест“ ще покаже четири филма от програмата си в кино „Люмиер Лидл“ - „Делегацията” от 14.00 часа, „Лимонада” от 16.00 часа, „Обичам те, Бойдин” от 18.30 часа, както и „Калин и отборът на затвора” от 21.00 часа.  \r\n*** \r\nОт 11.00 часа при паметника на Цар Иван Асен II ще бъдат отбелязани 789 години от победата на Цар Иван Асен II в битката при Клокотница. \r\n*** \r\nОт 17.30 часа кметът д-р Атанас Камбитов официално ще открие обновения площад „Георги Измирлиев“. \r\n*** \r\nOт 10.00 до 12.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Владимир Вълев ще има приемен ден за граждани. \r\n*** \r\nОт 11.00 часа в Щаба на Военноморските сили ще бъде представена издадената от издателство „Еър груп 2000” книга на капитан І ранг Петко Рачев Георгиев „Брегова артилерия и брегови ракетни части на българския ВМФ (1947-1979)”. \r\n*** \r\nОт 13.30 часа в Община Варна ще се проведе заседание на ПК \"Култура и духовно развитие\" и ПК \"Наука и образование\", с начален час 14.00 часа. \r\n*** \r\nОт 16.30 часа в зала \"Пленарна\" на Община Варна ще се проведе дискусия за правата и интересите на детето. \r\n*** \r\nОт 18.00 часа в Драматичен театър „Стоян Бъчваров“, сцена Филиал ще се проведе медийна среща с \"Маратонците правят почетна обиколка\"  \r\n***  \r\nОт 11.00 часа в пресклуба на БТА ще се състои пресконференция във връзка с организацията и участниците в 10-ия Трабантфест във Велико Търново.  \r\n***  \r\nОт 14.00 до 17.00 часа в зала „Царевец“ на хотел „Премиер“ ще се проведе информационен ден за представяне на процедурата „Умения“ по Оперативна програма „Развитие на човешките ресурси“ 2014-2020.  \r\n*** \r\nОт 18.30 часа в Клуб 7 ще се състои Дамска поетична вечер.  \r\n*** \r\nОт 17.30 часа в салона на читалище „Цвят“ ще се проведе Среща-дискусия на тема \"Работещи бедни\". Събитието се организира от Сдружение \"Солидарна България\" и Колектив за обществени интервенции. \r\n*** \r\nОт 10.30 часа пред паметника на Св. Софроний Врачански ще започне програмата за отбелязване на 280-та годишнина от рождението на „небесния покровител“ на Враца – Софроний Врачански и 110-та годишнина от създаването на училището, носещо името на светеца. Водосвет – молебен ще отслужи Негово Високопреосвещенство Митрополит Григорий. Пред паметника на небесния покровител на Враца ще бъдат поднесени венци и цветя. \r\n*** \r\nОт 17.00 часа в кино залата на Община Враца ПП ГЕРБ организира събитие за представяне на разработките и награждаване на участниците в Конкурс за мултимедиен продукт на тема: „Свята и чиста Република”. \r\n*** \r\nОт 17.00 часа в катедралния храм “Св. 12 апостоли” ще започне отслужването на Велико повечерие с първа част от Покайния канон на св. Андрей Критски. \r\n*** \r\nОт 18.30 часа в НЧ „Напредък-1869“ ще се играе пиесата „Двама съвсем голи мъже“. \r\n*** \r\nОт 11.00 часа в редакцията на в. „Добруджанска трибуна“ ще се състои брифинг.  \r\n*** \r\nОт 12.00 часа до 17.00 часа в Младежкия център ще се проведе Кандидатстудентска борса 2019. \r\n*** \r\nОт 12.30 часа и от 13.30 часа в СУ „П. Р. Славейков“ ще се играе кукленият спектакъл „Жабокът и слънчевата дъщеря“.  \r\n*** \r\nОт 10.00 часа до 12.00 часа в офиса на ПП ГЕРБ на ул. „Климент Охридски” № 1 депутатът Борис Кърчев ще проведе приемна за граждани. \r\n*** \r\nОт 17.00 часа в Дома на културата Посолството на Република Азербайджан и Община Кърджали организират отбелязване на празника Новруз с изложба и концерт. \r\n*** \r\nОт 17.30 часа в експозиционна зала „Кутловица” ще бъде открита изложба на Секция \"Графика и илюстрация\" към Съюза на българските художници. \r\n*** \r\nОт 11.00 часа на кръстовището за кв. „Каменица“ ще се състои церемония по първа копка на ремонта на пътя Велинград-с. Драгиново.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени за избягване установяване или плащане на данъчни задължения в големи размери, също в измама и представяне на неверни сведения.  \r\n*** \r\nОт 10.00 часа в хотел „Рамада Пловдив Тримонциум“ в конферентна зала „Тракия“ ще се проведе пресконференция на EVN България.  \r\n*** \r\nВ 11.30 часа в зала 5 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д., обвинени в прикриване на престъпление и приемане на подкуп.  \r\n*** \r\nВ 11.30 часа в Окръжния съд ще се гледа делото срещу Рашко Б., обвинен в даване на подкуп на полицай.  \r\n*** \r\nВ 12.00 часа, в офиса на НФСБ на бул. „Шести септември“ пресконференция ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и председателят на НФСБ – Пловдив и общински съветник Костадин Гаров. Те ще говорят по актуални градски теми. \r\n*** \r\nВ 13.00 часа в хотел Landmark Creek ще се състои представянето на изтребителя Ф-16 Блок 70 от производителя Локхийд Мартин.  \r\n*** \r\nОт 19.00 часа НЧ „Просвета 1888“ ще гостува спектакълът „Сън в лятна нощ“. \r\n*** \r\nОт 09.00 часа до 11.00 часа в офиса на ПП ГЕРБ на ул. „Май” № 5 депутатът Радостин Танев ще проведе приемна за граждани.  \r\n*** \r\nОт 09.00 часа до 11.00 часа в офиса ПП ГЕРБ на бул. „Митрополит Методий Кусев” № 5 депутатът Емил Христов ще проведе приемна за граждани.  \r\n*** \r\nОт 11.00 часа в пресклуба на БТА ще се състои пресконференция на депутата от БСП Георги Гьоков и общинския лидер на партията Валя Бонева. \r\n*** \r\nОт 13.00 часа в пресклуба на БТА ще се състои пресконференция на поетесата Стефанка Мирчева, която ще представи най-новата си стихосбирка.  \r\n*** \r\nОт 17.00 часа в конферентната зала на хотел „Мериан Палас“ ще се проведе граждански диалог на тема образование, организиран от ГЕРБ. Събитието е част от платформата за граждански диалози „Европа в нашия дом“.  \r\n*** \r\nОт 19.00 часа в РБ „Захарий Княжески“ Мира Радев и Александър Кипров ще представят най-вдъхновяващата френска музика от 20 век – „Франция, Моя любов!“.  \r\n*** \r\nОт 19.30 часа в бирария „Колобри на бирата/Beer Kolobars“ ще се проведе събитие от изданието „Приказки за Стара Загора“. Темата е посветена на част от личностите, на които са кръстени старозагорските улици.  \r\n***   \r\nОт 11.00 часа извънредният и пълномощен посланик на Унгария в България Текла Харангозо ще участва в ритуал за поднасяне на венци на паметника на Лайош Кошут. \r\n***   \r\nОт 11.30 часа извънредният и пълномощен посланик на Унгария в България Текла Харангозо ще посети тематичната изложба, посветена на Националния празник и независимостта на Унгария в Регионална библиотека „Стилиян Чилингиров“.  \r\n*** \r\nОт 12.30 часа извънредният и пълномощен посланик на Унгария в България Текла Харангозо ще посети къща-музей „Лайош Кошут“ и ще поднесе венци и цветя. \r\n*** \r\nОт 19.00 часа в Драматично-куклен театър „Васил Друмев“- Шумен ще бъде представена бляскавата комедия „Методът Грьонхол“, с участието на актьорите Асен Блатечки, Николай Урумов, Светлана Бонин и Христо Бонин. \r\n*** \r\nОт 11.00 часа в зала „Марица“ на областна администрация Хасково министърът на образованието и науката Красимир Вълчев и народни представители от Постоянната комисия по образование в 44 Народно събрание и от Хасковски регион ще участват в граждански диалог на тема образование, организиран от ГЕРБ.  \r\n*** \r\nОт 11.30 часа в Културно-информационен център „Безистен“ ще се проведе заключителна пресконференция за резултатите от проекта на Общината „Ямбол и Одрин – два града на Тунджа“. \r\n*** \r\nОт 17.30 часа в Културно-информационен център „Безистена“ ще се проведе граждански диалог на тема образование, организиран от ГЕРБ. Събитието е част от платформата за граждански диалози „Европа в нашия дом“.", "date": "2019.03.11", "title": "Предстоящи събития в страната за 11 март (Агенция „Фокус“)"}
{"url": "http://www.focus-news.net/news/2019/03/11/2632949/otbelyazahme-76-godini-ot-spasyavaneto-na-balgarskite-evrei-s-shestvie-na-tolerantnostta-i-edinenieto-obzor.html", "text": "Отбелязахме 76 години от спасяването на българските евреи с шествие на толерантността и единението в София. В него се включиха десетки граждани, политици, депутати, посланици и дипломати, както и еврейска делегация. Всички те преминаха хванати за ръка от църквата „Света София“, през пл. „Народно събрание“ до Паметника на спасението в парковото пространство между Народното събрание и Националната художествена академия, където се проведе официална церемония и бяха положени венци и цветя. Паметта на загиналите 11 хиляди евреи беше почетена с минута мълчание и свеждане на глава.  \r\nВъншният министър  Екатерина Захариева  заяви, че Денят на спасението на българските евреи показва, че смелостта и хуманизмът могат да преборят силата и безразсъдството. По думите ѝ на тази дата всички трябва да помним и да не забравяме, че толкова години по-късно има прояви на антисемитизъм, на религиозна и етническа омраза. Екатерина Захариева подчерта, че днес народът ни трябва да се гордее, защото е дал пример на целия свят.  \r\nПредседателят на парламента  Цвета Караянчева  изтъкна, че спасяването на българските евреи доказва ценностната система на нашия народ. Тя посочи, че толерантността и хуманността са качества, които българският народ продължава да възпитава у своите деца. Караянчева припомни стара еврейска поговорка, според която ако спасим един човек, спасяваме целия свят.  \r\nПредседателят на ПГ на ГЕРБ  Цветан Цветанов  посочи, че международната общност отчита, че страната ни е една от най-толерантните. По думите му 76 години са достатъчно дълъг период, който трябва да помним винаги и да не допускаме това да се случи отново.  \r\n„Българският народ избра да протегне ръка на своите евреи - за да спаси тях и себе си“, обяви кметът на София  Йорданка Фандъкова . „В дните, които светът нарече Холокост, един древен и достоен народ избра да изпълни своя дълг на състрадание. И да докаже, че премъдростта божия, изтъкана от вяра, надежда и любов, не е празни думи, а тези ценности живеят в душите и сърцата в името на доброто“, заяви Фандъкова.  \r\nЛидерът на БСП – София  Калоян Паргов  коментира, че в Деня на спасяването на българските евреи трябва да си спомним времената, когато по улиците e шествала омразата, и да не ги допускаме. „И нека си спомним думите на Юлиус Фучик – „хора, бдете“. И аз мога да добавя – хора, помнете“, каза още той. \r\nМеждувременно в съобщение в официалния си профил в социалната мрежа „Фейсбук“ председателят на БСП  Корнелия Нинова  посочва, че на този ден имаме повод да се гордеем като българи - преди 76 години даваме на света пример за смелост, човечност и заедност. „Нека пазим този спомен, да се гордеем като българи и да бдим мракобесието на фашизма никога да не се повтаря“, призовава Нинова.  \r\nВицепрезидентът  Илияна Йотова  също публикува съобщение в социалната мрежа, в което посочва, че историята за спасяването на българските евреи носи послание към всички неуморно да преследваме мира – между държавите, между народите, между отделните личности. „Българската земя ражда човеци“ – в тези думи на спасени български евреи се крие силата на това дело“, посочва още Йотова.  \r\nПремиерът  Бойко Борисов  също написа послание в социалната мрежа, като призова на този ден да си спомним забележителния акт на героизъм на Димитър Пешев, Екзарх Стефан, пловдивския митрополит Кирил и всички български интелектуалци, политици и общественици, обявили се против отнемането на граждански права на еврейското население на България.  \r\nВ следобедните часове президентът  Румен Радев  на официална церемония в президентството удостои Роналд Лаудер – президент на Световния еврейски конгрес, с орден „Стара планина“ първа степен за особено големи заслуги за развитието на приятелските връзки и сътрудничеството между световната еврейска общност и държавните институции в България, както и за съществен принос в развитието на образованието у нас. Според държавния глава спасяването на българските евреи е вдъхновяващ пример за днешния и утрешния ден, защото един народ е показал, че дори и в най-мрачните времена може да има смелост и отговорност, когато е изградил фундаментални ценности в продължение на повече от 1000 години.  \r\nОт своя страна  Роналд Лаудер  заяви, че с шествието за антисемитизма в София се е видяло, че България дава отпор на всякакви атаки срещу евреите. По думите му в най-тъмните времена в европейската история България е била единствената страна на този континент, която е имала смелостта да каже „не“ на омразата, убийствата и на антисемитизма.  \r\nПо време на заключителната церемония в Софийската синагога Роналд Лаудер заяви, че президентът Румен Радев и премиерът Бойко Борисов са дали пример на всички световни лидери, като са заявили, че няма да толерират антисемитизма. По думите му България напомня, че не трябва да мълчим пред лицето на злото. Според него страната ни показва, че една малка държава може да закриля всички други.  \r\nНа заключителната церемония присъстваха още председателят на ПГ на ГЕРБ Цветан Цветанов, лидерът на БСП-София Калоян Паргов, народни представители и десетки граждани.  На 10 март отбелязваме 76 години от спасяването на българските евреи и почитаме паметта на жертвите на Холокоста. През март 1943 година започва депортиране на 7144 евреи от Вардарска Македония. На 12 март са депортирани 161 евреи от Пиротско през Лом за Виена, а на 13 март 1943 г. започва депортиране на евреите от София. След като България подписва тристранния пакт на 1 март 1941 г., тя е подложена на още по-голям натиск от страна на Хитлеристка Германия. След началото на депортирането до широката българска общественост достига информация за случващото се и това предизвиква силна реакция на негодувание сред много видни български обществени, религиозни и политически дейци. Начело на протеста против антиеврейската политика на правителството застава подпредседателят на Народното събрание Димитър Пешев. В своето писмо до властите в България той остро критикува депортациите и настоява те да бъдат спрени. Изправени пред такава опозиция и след указание на цар Борис III, министър-председателя Богдан Филов и вътрешния министър Петър Габровски спират влаковите композиции. От Македония и Тракия са депортирани общо около 11 хил. души., но над 48 хил. евреи от пределите на Царство България са спасени от лагерите на смъртта . \r\nЦветилена СИМЕОНОВА", "date": "2019.03.11", "title": "Отбелязахме 76 години от спасяването на българските евреи с шествие на толерантността и единението (ОБЗОР)"}
{"url": "http://www.focus-news.net/news/2019/03/11/2632951/nezavisimaya-gazeta-sasht-sa-bezsilni-pred-iranskoto-vliyanie-v-irak.html", "text": "Иранският президент Хасан Рухани пристига в Ирак на 11 март на тридневно официално посещение, съобщава в. „ Независимая газета “. Ръководителят на Ислямската република ще се срещне с ръководството на Ирак, като главна тема е укрепването на двустранните отношения в политическата и икономическата сфера въпреки всички санкционни мерки, предприети от САЩ срещу Техеран. Вероятно, контактите на двете съседни страни показват безсилието на САЩ срещу иранското влияние в Ирак. \r\nПо време на пътуването иранският лидер трябва да се срещне с иракския си колега Бархам Салих, премиера Адил Абдул-Махди, както и с председателя на парламента Мохамед Ал-Халбуси. По информация на иранската държавна агенция „Мехр“ една от задачите на Рухани, който е на посещение в съседната държава, е укрепването на двустранните отношения в политическата, икономическата и културната сфера. Това пътуване изглежда особено важно на фона на обещанията на американското ръководство частично да запазят военното си присъствие в Ирак, за да „наблюдават“ действията на Иран. Президентът Доналд Тръмп все още не демонстрира сигурност относно момента и степента на изтегляне на контингента от Сирия, но показва твърдо намерение да поддържа плацдарм за противодействие на иранската външна политика в региона. \r\nВ момента двустранната търговия между Ирак и Иран възлиза на 12 милиарда долара, а двете съседни държави възнамеряват да го увеличат до 20 милиарда годишно. Въпреки факта, че Съединените щати активно се опитват да ограничат регионалните връзки на Иран, които смятат за виновни както за нарастващия ракетен потенциал, така и за готовността за създаване на ядрени арсенали, обратната ситуация се развива около външнополитическите контакти на Техеран. Иран е на ръба на изолацията от западните държави и се съсредоточава върху съседите си в региона. Ирак отдавна е сред приоритетите на Ислямската република. Що се отнася до политиката, срещата на Рухани с влиятелния шиитски лидер аятолах Али ал-Систани, който е доста придирчив в контактите си с официални лица от други държави, има значителна роля. \r\nПрограмният координатор на Руския съвет по международни работи Руслан Мамедов заяви в разговор с „ Независимая Газета , че едностранното оттегляне от „ядрената сделка“ и последвалите пълномащабни санкции срещу Иран оказват негативно влияние не само върху икономиката на Ислямската република, но и върху свързаната с нея иракска икономика. „Иран е жизненоважен за Ирак в сектора на електроенергията“, отбелязва Мамедов. „Министърът на електроенергията в Ирак, един от най-уважаваните технократи в офиса, Луай Ал-Хатиб, заяви, че е невъзможно да се откаже от вноса на електроенергия от Иран поне до 2020 година. В това отношение американците са принудени да позволят на иракчаните да внасят газ и електричество от Иран“. Иранско-иракските отношения са доста сериозни и изпълнени със собствена програма за символични жестове, насочени към регионалните и извънрегионалните сили, убеден е анализаторът. \r\n„Американците са в постоянен контакт с иракските си партньори и наистина са наясно с откровеното недоволство на иракчаните по отношение на регионалната политика на САЩ\", каза Мамедов. - Неотдавнашното изявление на администрацията на Тръмп, че САЩ ще запазят военните си сили в Ирак, за да „наблюдават” Иран, получи силен отговор от Багдад. След това иракският президент напомни на американците, че трябва да направят това, за което са призовани - борбата срещу тероризма и нищо повече. Струва си да припомним, че Иран оценява значението на Ирак в региона и разбира необходимостта от постоянна работа с иракчаните на терен. През последните шест месеца Багдад се превърна в своеобразна Мека за регионални и извънрегионални политици. В навечерието на това пътуване, например, имаше и петдневно посещение - на иранският външен министър Мохамад Джавад Зариф. Той показа на иракчаните, че Тръмп си позволява да дойде в американската база, без да пита, поставяйки под въпрос важната за региона концепция за уважение“. Превод и редакция : Калоян Пенков", "date": "2019.03.11", "title": "„Независимая газета“: САЩ са безсилни пред иранското влияние в Ирак"}
{"url": "http://www.focus-news.net/news/2019/03/11/2633006/benovska-kam-danail-kirilov-oprostete-zadalzheniyata-i-na-mediite-te-sa-veroizpovedaniyata-na-grazhdanite.html", "text": "Данаил Кирилов, ГЕРБ, в разговор с Илиана Беновска в седмичното обзорно политическо предаване  „Беновска пита“ по „Радио К2” и „Канал 3”  заяви позиции по следните теми: Ден за прошка – за какво трябва да поискат прошка политиците \r\nБеновска посрещна госта си Данаил Кирилов с „Прошка да Ви е!“, а той отвърна с „Молим за прошка, простено да Ви е!“. Водещата припомни призива си в коментара - слушателите и зрителите на предаването да споделят в имейл за какво политиците трябва да поискат прошка от гражданите. Кирилов коментира, че има много неща, за които да се иска прошка, но е най-лесно да се обвини представителят, който всъщност е функция на представлявания. „Президентът Радев за какво трябва да ни поиска прошка“, попита Беновска. Кирилов възкликна и се позасмя, защото се е затруднил да отговори, тъй като според него президентът трябва да поиска прошка за комплекс от действия. „За мен революцията е лъжа. Смятам, че внушаването, че крайното решение е вярно, е неистинско, то заблуждава. Праща махалото винаги в една крайност и винаги стабилното положение, уви, се оказва, че е по средата. Трябва да търсим еволюция, вместо революция“ коментира Кирилов. „Еволюционер ли е Борисов, или е революционен“, попита Беновска. „Той е боец, воин, той е генерал. Има огромна сила, но в последните години на политическа работа смятам, че обогати чисто воинското с доста от добродетелите, които са в политиката“, посочи Кирилов. Беновска попита госта си защо не виждаме воинското в поведението му и е готов да отстъпи на всеки протест под прозорците му. „Той е основата, той е базата, той е фундаментът. Всички знаят, че Борисов е силен и като човек, и като принципи и виждания. Да, на базата на тези принципи и виждания, в голяма част от случаите публиката или настроенията се опитват да се прикачат“, отговори Кирилов. Той заяви, че категорично одобрява отстъпчивостта на министър-председателя и лидер на ГЕРБ Борисов, защото партията е народна и трябва да е близко до народа, до сетивността и реактивността на гражданите и да реагира адекватно и на битовите и на пръв поглед несъществени проблеми, защото това е в основата на осъществяването на големите политически принципи. „Корнелия Нинова от „хората“ ли е, до които да бъдете близко? Близко ли сте до нейните идеи, искания? Защо там не сте близко до хората“, попита водещата на „Беновска пита“. „Как да сме близко до Корнелия Нинова? Аз не съм приватизирал на 28 години външнотърговско дружество… смятам, че и 7 - 8 милиона българи също не са били избрани да станат горди собственици“, отговори Кирилов. На въпроса на Беновска как ги избират, Кирилов отговори, че историята може да обясни, но това ще се случи, когато вече няма да има значение и болката ще е преминала. „Виждате с какъв цинизъм се отнесе БСП към нашия проект за промяна в Конституцията по отношение на наказателната давност, свързана с престъпления извършени в приватизацията… даже не беше постигната тяхната норма на лицемерие. Абсолютно го игнорираха. Пуснаха няколко, уж, конституционни твърдения за това, че не може давността да ретроаргира. Въобще се избегна дебатът. Никой не прочете нашите мотиви тогава“, коментира Кирилов. Беновска попита госта си за какво трябва лидерът на БСП да поиска прошка и припомни призива на Цвета Караянчева към Нинова – „Корнелия върни се в народното събрание със здрави нерви и повече разум“. Кирилов отговори, че БСП са възприели поведение „реванш“ и дори на „пълен преврат“ по отношение на принципите на демократичното общество. Според него „радикализацията“ пречи на Нинова да възприема.  Законът за вероизповеданието; „Амнистиране“ и на медиите и задълженията им – възможно ли е?; Комисията по финансов надзор \r\n„Вие отново станахте черната овца. Даже Ви обвиниха, някои анализатори, че гласуването на първо четене на закона за вероизповеданието е станало и с подкрепата на БСП, които не са влезли в залата. Защо решихте да опростите 8 милиона лева на мюфтийството? Нека само да подчертая, че направих опит да поканя и представители на ДПС, но мисля, че бяха обективно заети със свои изяви по региони“, попита Беновска. Кирилов отговори, че правната комисия е участвала в този дебат на ниво работна група и то само в частите, в които са били поканени. „Принципът, който е установен е равенство. Вие казвате – да опростите на конкретно вероизповедание. Ако заровим в историята, ще излязат много факти и обстоятелства, за които не се говори. Нека хипотетично говорим – ако Вие си подавате редовно декларацията и обявявате задълженията си, но казвате „аз нямам средства да платя“, а аз не съм вършил тази работа и не смятам, че съм задължен или не съм задължен в този размер“, коментира Кирилов, а Беновска подчерта, че има закон и няма как да не е задължен. Кирилов веднага попита в кой класификатор на свободните професии попада „проповедник“. „Това, което е защитено, е равнопоставеността. Никъде не се казва само на тези се прави такава отстъпка, въпреки че аз бих спорил и по този въпрос. Искате ли на всички вероизповедания да се направи осигурителна и данъчна ревизия и да се види какво са действителните задължения? Не правя предложение, защото законодателят е приел друг принцип и е казал на всички, за да могат да започнат на чисто, поставяме една равна черта“, обясни Кирилов. „Един неспецифичен случаи медиите – медии, които са си внесли също своите осигуровки, декларирали са ги, както мюфтийството надлежно – не ми отговаряйте, че медиите са бизнес, защото медиите има и мисия и също като вероизповеданието са подложени на чуждо въздействие. Знаете какво направи Сорос, за да ограничи това въздействие в Унгария. Знаете, имаме примери – чужди собственици на радиа, телевизии, сайтове, вестници до скоро имаше, финансирани от Америка за България – изданията на Прокопиев. Ще предложите ли подобен подход и към медиите – амнистирайте ги“, коментира Беновска. Кирилов отговори, че на теория е възможно, но религиите осъществяват една конституционна ценност, която не е с комерсиална цел, а медиите са демокрацията на религията, на свободата на словото, на друга ценност. Гостът продължи, че контрааргумент е купуването и слагането на всички медии на „хранилка“ и въпросът ще е - има ли свобода на словото в този случай. Беновска от своя страна припомни, че за кръщенета, за сватбени церемонии, за погребални ритуали, за свещички и други се плаща и попита това не е ли търговска дейност, и добави, че не се издава касова бележка за всичко това. Кирилов обясни, че се издават кръщелен документ, например, в някои случаи се издава и ордер за платените средства. Беновска подчерта, че има закон за прозрачността на средствата, с които се финансират медиите, с който ще се улеснят и задълженията към НАП. Кирилов коментира, че медиите също плащат данъци и осигуровки, но Беновска го прекъсна и попита какво се прави в случай, че някоя медия има нужда от „амнистиране“. Кирилов отговори, че такава мярка може да се приложи равно, но правната комисия е правила предложение за осветляване на средствата на съдийските организации, но никакви последващи действия не са били предприети. На финала Беновска попита Кирилов какво се случва с Комисията по финансов надзор. Гостът отговори, че са приели прави за публичен подбор, но не може да каже актуални данни дали са се появили кандидатите, и внесени ли са книжа и документи, но всеки може да провери на сайта на Народното събрание. \r\nТака завърши разговорът между Данаил Кирилов и Илиана Беновска в седмичното обзорно политическо предаване „Беновска пита“ по „Радио К2” и „Канал 3” на 10-ти март 2019 година.", "date": "2019.03.11", "title": "Беновска към Данаил Кирилов: Опростете задълженията и на медиите, те са „вероизповеданията“ на гражданите"}
{"url": "http://www.focus-news.net/news/2019/03/11/2633319/afp-tereza-mey-zamina-za-strasburg-v-posleden-opit-za-spasyavane-na-sdelkata-si-za-brekzit.html", "text": "Британският премиер Тереза Мей замина за Страсбург в понеделник, за да направи последен опит да говори за спасяване на своята сделка за Брекзит в навечерието на решаващия вот в парламента в Лондон във вторник, предава  AFP . \r\n„Премиерът току що тръгна за Страсбург за разговори с (председателя на Европейската комисия) Жан-Клод Юнкер“, заяви нейният говорител. \r\nДлъжностни лица по-рано предупредиха, че нейното посещение няма да е сигнал за сключена сделка, а само, че е възможно да се постигне напредък чрез преки преговори. \r\nДепутатите в Камарата на общините трябва да гласуват във вторник вечерта за втори път по сделката за изтегляне от ЕС, договорена с Брюксел. \r\nПрез януари те я отхвърлиха масово и без гаранции за най-противоречивия й елемент, т.нар. резервен план за ирландската граница и изглежда почти сигурно, че ще го направят отново тази седмица. \r\nВеликобритания трябва да излезе от Съюза на 29 март. \r\nПревод и редакция:", "date": "2019.03.11", "title": "AFP: Тереза Мей замина за Страсбург в последен опит за спасяване на сделката си за Брекзит"}
{"url": "http://www.focus-news.net/news/2019/03/11/2632952/vtori-miren-protest-v-podkrepa-na-otets-angel-kochev-se-provede-pred-hram-uspenie-bogorodichno-v-petrich-obzor.html", "text": "Втори мирен протест в подкрепа на отец Ангел Кочев се проведе в неделния ден пред храм „Успение Богородично“ в Петрич. Гражданското недоволство бе организирано в социалните мрежи. На протеста присъстваха около 50 жители на общината, които за втора седмица отказаха да влязат в църквата по време на службата. Събралите се коментираха, че тъй като е Сирни Заговезни, протестът е бил всеопрощаващ. Те призоваха да бъде измолена прошка и справедливост по Божията воля във връзка със случващото се в Петрич и околията.  \r\nПървият протест пред църквата се проведе на връх Националния празник на България – 3 март. Тогава в храм „Успение Богородично“ или „Света Богородица“ се очакваше Неврокопският митрополит Серафим да извърши служение, а след края на службата да представи официално новия архиерейски наместник отец Павел. Първоначално петричани бяха обявили,  че няма да присъстват на неделната служба в тази църква, а пред вратите на храма да изразят несъгласието си с решението на Владиката, настоявайки за връщането на отец Ангел Кочев. Няколко от недоволните граждани обаче влязоха в храма, където се стигна до физическо стълкновение със свещенослужителите и скандирания – „Мафия“. Освен това, бяха изпратени  две нарочни писма до Светия синод за намеса в този случай. Остра критика понесе и обяснението на Неврокопския митрополит Серафим, че отец Ангел Кочев е освободен от длъжността архиерейски наместник заради възрастта си – 75 години. По повод на отворено писмо от кмета на Община Петрич – Димитър Бръчков, народният представител Георги Динев, зам.-областният управител Антоанета Янчева и председателят на Общинския съвет-Петрич Георги Тренчев, Неврокопският митрополит Серафим отговори, че действията, които са предприети по отношение на отец Ангел Кочев, са изцяло съобразени с каноничните правомощия и Устава на БПЦ-БП.  \r\nЛивия НИНОВА", "date": "2019.03.11", "title": "Втори мирен протест в подкрепа на отец Ангел Кочев се проведе пред храм „Успение Богородично“ в Петрич (ОБЗОР)"}
{"url": "http://www.focus-news.net/news/2019/03/11/2632954/republika-makedoniya-makedonskiyat-ezik-e-razlichen-ot-ezika-na-makedontsite-v-gartsiya.html", "text": "След срещите в Скопие гръцкият заместник-външен министър Сия Анагностопулу е благодарна на Никола Димитров, който заяви, че езикът в „неговата страна няма нищо общо с езика на гръцките македонци“, съобщава електронното издание „ Република “. \r\nВ изявление пред гръцката държавна информационна агенция, министърът подчерта изказването на Димитров, с което той разясни, че съгласно член 7 и духа на споразумението от Преспа, македонският език, който говорят гражданите на Македония и неговите диалекти, нямат нищо общо с идиомите които говорят гръцките македонци. \r\nПроизходът на Димитров е от Егейска Македония, където стотици хиляди хора говорят македонски, а Гърция отказва да го признае, точно както и македонското малцинство, което Атина нарича славянско, но отказва да му предостави права. \r\nМакедонският език, за който Атина казва, че е идиом на гръцки език и, който е почти идентичен с македонския, с изявлението на Димитров, вече не се признава от правителството в Македония. Превод и редакция : Калоян Пенков", "date": "2019.03.11", "title": "„Република“ (Македония): Македонският език е различен от езика на македонците в Гърция"}
{"url": "http://www.focus-news.net/news/2019/03/11/2632958/pozhar-gorya-v-rayona-na-vtoroklasen-pat-19-mezhdu-selata-banichan-i-gospodintsi-obzor.html", "text": "Пожар горя в района на второкласен път-19 между селата Баничан и Господинци в неделния ден. Сигналът за бушуващата огнена стихия в близост до пътното платно бе подаден малко след 16.00 часа от екипа на  Радио „Фокус“ – Пирин . към инж. Георги Пармаков, директор на Регионална дирекция „Пожарна безопасност и защита на населението“ – Благоевград. От своя страна той веднага изпрати на място два пожарни екипа, които да локализират и изгасят огъня. Около 17.00 часа пожарникарите успяха да овладеят ситуацията и пожарът бе изцяло потушен.  \r\nТъй като през последните дни зачестяват пожарите в област Благоевград, най-често причинени от неправилно боравене с открит огън, инж. Пармаков призова гражданите да не палят сухи стърнища, а при почистване на градите да не палят отпадъците, тъй като духа вятър, огънят се разраства по полето и навлиза в гората. Инж. Пармаков допълни, че има и случаи, в които огънят навлиза в лозови масиви и овощни градини, поради което се стига до нанасянето на сериозни материални щети.  \r\nЛивия НИНОВА", "date": "2019.03.11", "title": "Пожар горя в района на второкласен път-19 между селата Баничан и Господинци (ОБЗОР)"}
{"url": "http://www.focus-news.net/news/2019/03/11/2632953/independent-netanyahu-zayavi-che-izrael-prinadlezhi-samo-na-evreyskiya-narod-pri-ataka-sreshtu-arabskoto-naselenie-v-stranata.html", "text": "Израелският премиер Бенямин Нетаняху заяви, че страната „не е държава на всички свои граждани“ в още един очевиден опит да спечели крайна антиарабска подкрепа преди предстоящите избори, съобщава британският вестник  Independent . \r\nКоментарите, направени във Facebook, са пряко свързани към 1,6 милиона араби в страната, които съставляват почти една пета от населението. \r\n„Израел не е държава на всички свои граждани“, пише той в отговор на коментарите на телевизионната водеща Ротем Села. „Според основния закон за гражданството, който приехме, Израел е държава на еврейския народ“. \r\nТой добави: „Няма проблем с арабските граждани на Израел. Те имат равни права като всички нас“. \r\nНо, преди по-късно заседание на кабинета той повтори гледната точка, заявявайки, че Израел не е „национална държава за всички нейни граждани, а само на еврейския народ“, съобщава агенция AFP. \r\nКоментарите ще се разглеждат като голи опити да ухажва както собствената си националистическа база, така и крайно десните екстремисти, след като социологическите проучвания показват, че той е в опасност да бъде отстранен от центристкия съюз на 9 април. \r\nРеториката се изгражда на основа, която Нетаняху - който е изправен пред обвинения в корупция - постоянно е подхранвал през кампанията, че главният му претендент Бени Ганц ще изгради управляваща коалиция с помощта на арабските парламентарни партии в страната. \r\nТова, казва той, ще доведе до значителни отстъпки за Палестина. \r\nГанц, бивш военен ръководител, отхвърли предположението и изтъкна рекорда си за водени кампании срещу бойци в Газа. \r\nКарол Нуриел, директор на израелския офис на Антидифамационната лига, разкритикува Нетаняху за неговите коментари. \r\n„Тази антиарабска реторика е дълбоко тревожна тенденция, която, ако продължи, може да подкопае жизнената демокрация на Израел“, каза тя. „Представителството на израелските араби в парламента исторически е било източник на гордост за Израел, подчертавайки неговия демократичен характер“. Превод и редакция : Калоян Пенков", "date": "2019.03.11", "title": "Independent: Нетаняху заяви, че Израел „принадлежи само на еврейския народ“ при атака срещу арабското население в страната"}
{"url": "http://www.focus-news.net/news/2019/03/11/2632959/zhitelite-na-plovdivskiya-kv-karshiyaka-izlyazoha-na-protest-sreshtu-zastroyavaneto-na-park-i-masovata-sech-na-darveta-tam-obzor.html", "text": "Жителите на квартал „Кършияка“ в Пловдив излязоха на протест срещу застрояването на парк и срещу масова сеч на дървета там. Близо 500 души се събраха в неделния ден, сред които много деца, с плакати „Искаме си парка“. Хората се подписаха под петиция, в която се настоява общината да си върне собствеността на парка, да го облагороди и да бъдат наказани виновните за поголовната сеч на дървета в него, извършена през последните дни. Постъпи и предложение да бъде сезирана прокуратурата за това. Протестиращите заплашиха, че ако това не бъде направено, те ще предприемат и по-драстични мерки като блокиране на булеварди и преграждане пътя на багерите. На мястото на протеста се появи и районният кмет Ральо Ралев, който също подписа петицията и обяви, че районната администрация е издала разрешение за санитарна сеч само на повредени дървета, 9 на брой. Кметът разясни на жителите на квартала, че от  7 години не може да направи нищо в това място, тъй като е частна собственост.  Той увери, че не са издавани никакви разрешения за строителство на това място и че в администрацията няма внесено инвестиционно искане за строеж. Хората настояха кметът на района да обещае, че ще имат винаги достъп до този парк и че няма да се допускат никакви заграждения в него, както и че за всяко отсечено дърво ще бъдат засадени две. От своя страна той пое ангажимент още утре да осигури фиданки за засаждане на парка, но въпреки всичко наблегна, че мястото е частна собственост и той лично не смее да се разпорежда с него.  Ральо Ралев поясни, че през 2006 година имотът е бил в активите на Международен панаир Пловдив, но след това той го изважда от тях и го прехвърля на хотел „Санкт Петербург“. През 2017 година хотелът продава имота на фирма „Парайдайс гардън резиденс“, със собственик Байрям Солак, от село Мулдава, община Асеновград.  \r\nМного от по-възрастните хора наблегнаха на сантименталната стойност на парка, като припомниха, че на това място са се намирали казармите на легендарния 9-и пехотен Пловдивски полк и много от тях помнят всяко дърво в него и са стояли и изпращали войниците на полка. Те настояха теренът да бъде отчужден, а парка да се кръсти с името „България“, за да не може никой повече да не го пипа. \r\n„От Район „Северен“  ще поискат да придобият собствеността на парка в квартал „Кършияка“, за да не се позволи застрояването му“, каза районният кмет Ральо Ралев. Той увери още, че виновните за поголовната сеч на здрави дървета в парка ще бъдат санкционирани за всяко отсечено дърво. Ралев поясни още, че имотът е частен и имат право да го оградят, когато почнат да копаят основи, но затова е необходимо да имат разрешение, а такова районната администрация не е издавала. Ралев твърди, че статутът на мястото не е променян. По думите му ще тръгне по исканията на хората от квартала и ще изготви предложение с искане общината да придобие отново имота. „Ако частника не иска да го продаде, трябва да стане с отчуждаване на имота. Ако трябва ще направим идеен проект за парка, с искане за отчуждаване на имота“, каза още Ральо Ралев.  \r\nДо късно вечерта в петицията се подписаха близо 1000 души. Събирането на подписи продължава.  \r\nВ понеделник в 10.00 часа районният кмет ще се срещне с представители на хората от квартала,  за да обсъди по-нататъшни действия по придобиването на имота.  \r\nЦветана ТОНЧЕВА", "date": "2019.03.11", "title": "Жителите на пловдивския кв. „Кършияка“ излязоха на протест срещу застрояването на парк и масовата сеч на дървета там (ОБЗОР)"}
{"url": "http://www.focus-news.net/news/2019/03/11/2632950/rossiyskaya-gazeta-padna-sled-shest-minuti.html", "text": "На борда на Боинг 737-800 MAX на Етиопските авиолинии, който се разби в неделя сутрин, е имало трима руснаци. Това заявиха представители на Ethiopian Airlines Group на пресконференция в столицата на Етиопия Адис Абеба. Руското външно министерство потвърди информацията и даде имената на мъртвите - това са Александър Поляков, Александра Полякова и Сергей Вяликов, съобщава в. „ Российская газета “. \r\nСамолетът е изпълнявал полет от столицата на Етиопия Адис Абеба за Найроби (Кения). Шест минути след излитането лайнерът се разбива. На борда имаше 149 пътници и 8 члена на екипажа. На мястото на катастрофата не бяха открити оцелели. \r\nВ последните минути на лайнерът възникват проблеми с набирането на височина, съдейки по докладите за автоматично наблюдение на полета. Самолетът се изкачва до 2484 метра, след това пада до 130 метра, след това отново се издига до 2621 метра, след което се губи контакт с него. Както казаха представители на въздушния превозвач, малко преди катастрофата капитанът на самолета информира диспечерите на летището в Адис Абеба, че има затруднения с управлението на самолета и иска да се върне. \r\nСпоред Етиопските авиолинии самолетът е излетял от Южна Африка три часа преди заминаването за Найроби. Никакви оплаквания по време на предишния полет не са били регистрирани, инспекцията на самолета по време на престоя също не е разкрила никакви грешки. Кабинетът на премиера на Етиопия Аби Ахмед пише в съобщението си в Twitter, че „правителството на страната изказва най-дълбоките си съболезнования на тези, които са загубили близки, които са били в самолета на „Етиопски авиолинии“ тази сутрин“. Президентът на Кения Ухуру Кениата предложил молитва за мъртвите и техните семейства. Руският президент Владимир Путин изказа съболезнования. \r\nТова е втора катастрофа на Боинг 737 MAX за последните пет месеца. На 29 октомври 2018 г. самолет Боинг 737 MAX 8 на индонезийския превозвач Lion Air се разби няколко минути след излитането си от Джакарта, убивайки всичките 189 души на борда. Превод и редакция : Калоян Пенков", "date": "2019.03.11", "title": "„Российская газета“: Падна след шест минути"}
{"url": "http://www.focus-news.net/news/2019/03/11/2632955/21-tv-makedoniya-mitskoski-nashite-zabelezhki-sa-prieti-no-nyamame-garantsiya-che-protsesat-shte-bade-chesten-i-demokratichen.html", "text": "Лидерът на ВМРО-ДПМНЕ Християн Мицкоски, след срещата с премиера Зоран Заев тази вечер, подчерта, че забележките на опозицията са приети и беше договорено двата предизборни щаба да имат по-добро сътрудничество, надявайки се, че третият кандидат ще се присъедини. Мицкоски е убеден, че следващият президент ще бъде Гордана Силяновска – Давкова, съобщава македонският телевизионен канал „ 21 ТВ “. \r\n„Говорихме за президентските избори. Да, от страна на министър-председателя, нашите забележки бяха приети и изслушани. За някои от тях каза, че трябва да се консултира със своите сътрудници. Съгласихме се за по-тясно сътрудничество между двата предизборни щаба на двамата конкуренти. Надявам се, че третият кандидат ще се присъедини към нас. \r\nЗасега нямаме гаранция, че процесът ще бъде честен и демократичен. Затова беше срещата, да кажем забележките, да дадем шанс на правителството да коригира поведението си, и така да получим честен процес, след който повтарям, че следващият президент ще бъде Гордана Силяновска-Давкова“, подчерта Мицкоски.", "date": "2019.03.11", "title": "„21 ТВ“ (Македония): Мицкоски: Нашите забележки са приети, но нямаме гаранция, че процесът ще бъде честен и демократичен"}
{"url": "http://www.focus-news.net/news/2019/03/11/2632956/21-tv-makedoniya-zaev-vseki-tryabva-da-nosi-svoyata-otgovornost-nie-podkrepyame-ekipa-na-yaneva.html", "text": "След срещата на лидерите в изявление до медиите министър-председателят Зоран Заев каза, че са обсъдени президентските избори и бъдещият курс на реформаторските закони, които, както каза Заев, са много важни за гражданите и датата за започване на преговори с ЕС, съобщава македонският телевизионен канал „ 21 ТВ “. \r\n„Политическият диалог продължава. Ще направим всичко процесите да се движат в правилната посока. Също така имахме конструктивен подход и от Мицкоски. Аз ще остана оптимист. Ние сме изправени пред сериозни исторически решения. Всеки ще понесе своята отговорност. Очаквам чрез дискусиите на работните групи да се стигне до консенсус. Процесът на помирение трябва да продължи. Чувствам положително отношение към това от опозицията. Задължението е общо“, каза Заев и добави, че не приема опозицията да предлага следващия главен прокурор. Превод и редакция : Калоян Пенков", "date": "2019.03.11", "title": "„21 ТВ“ (Македония): Заев: Всеки трябва да носи своята отговорност, ние подкрепяме екипа на Янева"}
{"url": "http://www.focus-news.net/news/2019/03/11/2632964/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Авиационните власти започнаха да разследват как нов самолет на „Боинг“ с опитен пилот се разби минути след излитане от Адис Абеба, убивайки всичките 157 души на борда, съобщава британският в.  The Guardian . \r\nУнищожаването на полета на „Етиопски авиолинии“ ЕТ 302, който беше на път за Найроби, е второто бедствие, свързано с „Боинг“ 737 Max 8, нов модел, преживял подобна авария в Индонезия през октомври. \r\nНай-голям брой жертви са били кенийците. Най-малко седем британци бяха на полета, който напусна летище Боле в 8.38 часа местно време. \r\nСред загиналите са най-малко 19 души, свързани с Организацията на обединените нации, според началника на миграционната агенция към ООН. Много от тях бяха делегати към Асамблеята на ООН за околната среда, която започва в Найроби в понеделник. Осемнадесет канадци също загинаха. \r\nПилотът заяви, че изпитва технически проблеми и поиска да се върне на летището. Контролната кула загуби контакт с самолета в 8.44 часа. По-късно останките са открити близо до град Бишофту, на 62 км. югоизточно от столицата на Етиопия. \r\nУебсайтът за проследяване на полетите Flightradar24 е написал, че самолетът има нестабилна вертикална скорост след излитане. \r\nПричината за инцидента все още не е известна. Главният изпълнителен директор на „Етиопски авиолинии“ Теуолде Гебремариам каза, че рутинната поддръжка не е разкрила никакви проблеми със самолета, а капитанът е летял повече от 8000 часа с „отлично летателно досие“. Авиокомпанията получи доставка на самолета през ноември. \r\n„Както казах, това е съвсем нов самолет без технически забележки, управляван от старши пилот и няма причина, която можем да определим по това време“, каза той пред репортери. \r\nБяха повдигнати въпроси за безопасността на „Боинг“ 737 Max 8, който е в експлоатация от 2016 г. Същият модел е участвал в катастрофата на Lion Air, където един самолет потъна в Яванско море след излитането миналата година, убивайки 189 хора. \r\nПовече от 300 от тези самолети работят с различни авиокомпании. Етиопските имат още шест. На въпрос дали ще бъдат приземени, Гебремариам каза не, защото „не знаем причината за инцидента“. \r\nСамолетът включваше пътници от повече от 30 националности. Според авиокомпанията Кения имаше 32, Канада 18, Етиопия девет, Италия, Китай и САЩ осем, Великобритания и Франция по седем, Египет шест, Холандия пет, Индия Словакия - четири, Швеция и Русия - по три, а други - по една или две. \r\nСебастиано Туса, известен италиански археолог, е сред загиналите, съобщи италианското правителство. Той е летял за Кения за проект с ЮНЕСКО. \r\nСловашкият депутат Антон Хрнко пише във Facebook, че съпругата му, синът и дъщеря му са били убити по време на катастрофата. „С дълбока тъга обявявам, че скъпата ми съпруга, Бланка, синът ми Мартин и дъщеря ми Михаела, загинаха при въздушната катастрофа в Адис Абеба тази сутрин“. \r\nКенийските власти предлагат подкрепа на семейства и приятели, чакащи на летище Найроби. Транспортният министър Джеймс Махариа каза, че те ще бъдат транспортирани до център за спешни случаи в близкия хотел. \r\nСъгласно международните правила, отговорността за воденето на разследването на катастрофата се носи от Етиопия, но Националният съвет по безопасност на транспорта (NTSB) също ще участва, защото самолетът е проектиран и построен в САЩ. \r\nДържавната „Етиопски авиолинии“ е един от най-големите превозвачи в Африка по размер на флота. Оттам заявиха, че се очаква да превози 10,6 милиона пътници миналата година. Последната му голяма катастрофа беше през януари 2010 г., когато полет от Бейрут падна малко след излитането. \r\nАвиокомпанията е по средата на разширяването си, като целта е да удвои флота си до 120 и да стане най-голямата авиокомпания в Африка до 2025 г. През последното десетилетие броят на пътниците е утроен. Наскоро беше открит нов терминал в Боле, което утрои размера на летището. \r\n***  Израелският премиер Бенямин Нетаняху заяви, че страната „не е държава на всички свои граждани“ в още един очевиден опит да спечели крайна антиарабска подкрепа преди предстоящите избори, съобщава британският вестник  Independent . \r\nКоментарите, направени във Facebook, са пряко свързани към 1,6 милиона араби в страната, които съставляват почти една пета от населението. \r\n„Израел не е държава на всички свои граждани“, пише той в отговор на коментарите на телевизионната водеща Ротем Села. „Според основния закон за гражданството, който приехме, Израел е държава на еврейския народ“. \r\nТой добави: „Няма проблем с арабските граждани на Израел. Те имат равни права като всички нас“. \r\nНо, преди по-късно заседание на кабинета той повтори гледната точка, заявявайки, че Израел не е „национална държава за всички нейни граждани, а само на еврейския народ“, съобщава агенция AFP. \r\nКоментарите ще се разглеждат като голи опити да ухажва както собствената си националистическа база, така и крайно десните екстремисти, след като социологическите проучвания показват, че той е в опасност да бъде отстранен от центристкия съюз на 9 април. \r\nРеториката се изгражда на основа, която Нетаняху - който е изправен пред обвинения в корупция - постоянно е подхранвал през кампанията, че главният му претендент Бени Ганц ще изгради управляваща коалиция с помощта на арабските парламентарни партии в страната. \r\nТова, казва той, ще доведе до значителни отстъпки за Палестина. \r\nГанц, бивш военен ръководител, отхвърли предположението и изтъкна рекорда си за водени кампании срещу бойци в Газа. \r\nКарол Нуриел, директор на израелския офис на Антидифамационната лига, разкритикува Нетаняху за неговите коментари. \r\n„Тази антиарабска реторика е дълбоко тревожна тенденция, която, ако продължи, може да подкопае жизнената демокрация на Израел“, каза тя. „Представителството на израелските араби в парламента исторически е било източник на гордост за Израел, подчертавайки неговия демократичен характер“. \r\n***  Американският президент Доналд Тръмп е отворен за трета среща с севернокорейския лидер Ким Чен-ун, въпреки че предишната им среща завърши с провал, разкри съветникът му по национална сигурност, съобщава в.  Daily Express . \r\nДжон Болтън настоя, че президентът е сигурен в добрите си отношения с Ким. Но той призна, че друг кръг от разговори лице в лице може да отнеме известно време. Февруарската среща на върха в Ханой се провали рано, когато двамата лидери не успяха да постигнат съгласие относно исканията на САЩ Ким да се откаже от ядрените си оръжия и призивът на Северна Корея за отмяна на санкциите. \r\nБолтън заяви пред ABC: „Президентът е сигурен в личните си отношения с Ким Чен-ун. Той е инвестирал много време в опитите си да развие тези отношения“. \r\n„Той каза, че е отворен за трета среща на високо равнище, никаква не е насрочена, а може да се наложи и известно време“. \r\n„Но той е готов да се ангажира отново, защото смята, че перспективите за Северна Корея, които той се опитва да убеди Ким Чен-ун да приеме, ако те се откажат от ядрени оръжия, са наистина доста грандиозни“. \r\nВ интервюто си за ABC и в друго за Fox News Channel, Джон Болтън изглежда изключва всякаква непълна сделка със Северна Корея. \r\nТой заяви, че Тръмп е предложил „голяма сделка“ на срещата на върха в Ханой, при която Северна Корея напълно ще премахне ядрения арсенал и ще предаде химическите и биологическите си оръжия. \r\nСъветникът добави: „Възможно е Северна Корея да отстъпи и да преосмисли позицията, с която дойде, и да се върне, за да разговаря с президента за голямата сделка“. \r\nТова идва след съобщения за нова дейност в завод, който произвежда първите междуконтинентални балистични ракети на Северна Корея, които могат да достигнат САЩ. \r\nИма и твърдения, че се възстановява ракетен полигон. \r\nТръмп призна, че ще бъде разочарован, ако Северна Корея възобнови тестването на оръжия. \r\nОт 2017 г. Северна Корея замрази ядрените и ракетните тестове.", "date": "2019.03.11", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/11/2632965/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Какви са основите на икономиката на Николас Мадуро, пише руският делови вестник  “Коммерсантъ“ . \r\nИкономическата същност на венуцуелския  \"социализъм\" е съвсем проста. Това е непазарна система с регулирани цени за основни стоки с регулируеми валутни курсове на националната валута - боливар. В продължение на две десетилетия на чавизъм, системата на обменните курсове се е променяла многократно, важно е при преференциален обменен курс вносителите на едни и същи стоки да имат право да купуват валута по преференциален курс, пазарният курс в различни моменти е десетки и стотици пъти по-висок, с различни псевдо-социални програми, от разпределение на жилища до практически безплатно електричество и бензин, с  отчуждаването на частен бизнес в полза на държавата, с финансирането на целия този празник на живота за сметка на петрола. \r\nУви, \"боливарският социализъм на 21-ви век\" не работи. Ниските цени на електроенергията, месото или долара, без значение какво, водят до техния недостиг и появата на черен пазар. Продуктите на „справедливи цени“ се препродават по пазарни цени. В допълнение, стоки на по-ниски цени обезкуражава производството: работни места в промишлеността и селското стопанство не се създават, всичко се внася. Всичко останало се разпада. \r\nСистемата на непазарни цени и валутни курсове създава предпоставки за корупция - служител с достъп до евтин ориз или долар може да стане мултимилионер просто като ги препродаде в голям мащаб по пазарни цени. Това е основната бизнес идея в икономиката на Мадуро. \r\nСтоки, закупени от длъжностни лица с ниска „справедлива цена“се доставят масово в съседна Колумбия, където се препродават по нормални пазарни цени. Така например Колумбийската асоциация на производителите на ориз постоянно се оплаква от подбиването на цените. Причината е контрабандата на ориз от Венецуела в размер на около 300–400 хил. тона годишно (до 30% от вътрешното потребление) \r\nВторото правило - както и населението, така компаниите, които искат да оцелеят, трябва да натрупат колкото се може повече дълг в национална валута. \"Ние създаваме стойност чрез натрупване на дълг\", описва ситуацията Алберто Волмер, собственик на един от най-големите производители на ром във Венецуела, Санта Тереза. Хиперинфлацията „изяжда“ кредитите. \r\nВъпреки това малките и средни предприятия се сриват масово. Загубата на един от компонентите в производствената верига или същите постоянни прекъсвания на електроенергията могат лесно да доведат до спиране на цялото производство. Предприятията, национализирани от чавистите, работят много зле - липсата на квалификация оказва влияние върху ужасните условия за всяко производство. \r\nВъв Венецуела абсурдността през последните две десетилетия става само по-силна. Уви, петролният добив сам по себе си се понижи поради срива на индустрията и сега ще бъде намален поради неотдавнашните санкции на САЩ. \r\n*** С какво „римската ваканция“ на Си Дзинпин уплаши САЩ, пише руският вестник  “Взгляд“ .  \r\nИталия може да стане първата страна-член на Г-7, която да помогне на Китай да завладее Европа като част от мегапроектът „Един пояс - един път“. Италия е готова да пусне китайски инвеститори в пристанищните си съоръжения. Защо това събитие е толкова важно за цялата световна търговия и следователно предизвика сериозно безпокойство за Съединените щати? \r\nИталианското правителство реши да отвори своите пристанища за инвеститори от Китай, което обещава увеличаване на товарооборота и значителни ползи. Подписването на съответния меморандум се очаква по време на посещението на президента на КНР Си Дзинпин в Рим в края на март, според The New York Times. \r\nГолямата вероятност за подписване на документа бе посочена от заместник-министъра на икономиката на Италия Мишел Герачи. Това много уплаши Съединените щати. Рим се заблуждава и подобно решение „може да навреди на глобалната репутация на тази страна в дългосрочен план“, заяви официалният представител на Съвета за национална сигурност на САЩ Гарет Маркиз. \r\nАко се подпише споразумението с Китай, Италия ще стане първата страна, член на Голямата седморка, която ще участва активно в плановете на Пекин да създаде товарни центрове по целия свят, за да стимулира собствения си икономически растеж в рамките на проекта \"Един пояс - един път\". \r\nДоговорът с италианците е много важен за китайците. „Италия има уникална позиция в Европа: голям брой пристанища, страната е сред първите три страни в морската търговия. Предполага се, че контейнерите от Китай ще пристигнат в Триест, Венеция, Равена и китайски стоки ще се продават на всички европейски пазари. Това е стратегически важна част от Новия Път на коприната, която позволява на Китай бързо и евтино да обменя стоки с ЕС, ”каза Иван Андриевски, председател на Съвета на директорите на 2К. \r\n„Контролът на товарните пристанища е важна част от китайската политика на„ Един пояс - един път ”. Въпреки това, не всяко пристанище е подходящо за Китай. Той се нуждае от товарни пристанища, които могат да приемат кораби с голям обем. Но в Европа няма много такива пристанища, ”казва Алексей Маслов, директор на Центъра за стратегически изследвания на Китай. Повечето европейски пристанища технически не могат да приемат огромни контейнерни кораби от Китай. \r\n„Проблемът на пристанищата на Балтийско море е, че океанските лайнери с контейнери от Китай от основния клас кораби (18 200 тона) технически не могат да влязат в Балтийско море и в Рижския залив. Те могат да отидат само до Ротердам и Хамбург. И този проблем засяга не само пристанищата на Балтийско море, но и, например, финландското пристанище Котка и други ”, каза Маслов. Не е изненадващо, че основните търговски партньори на Китай днес в Европа са Холандия и Германия. \r\nНеобходимостта от плаване до Ротердам или Хамбург създава допълнителна транспортна цена, което увеличава разходите за доставка. Китай иска да инвестира в италиански пристанища, за да могат да приемат огромни контейнери с китайски товари. Това не само ще намали доставката на стоки и ще намали разходите за логистика, но и ще увеличи китайския износ за европейските страни. \r\nСъединените щати, разбира се, ще окажат натиск върху Италия по всички възможни начини, така че да не се превърнат портите в Пекин. „Ако Китай наистина получи контрол над италианските пристанища, пристанищата на Средиземно море, особено гръцките и италианските, ще бъдат под пълния контрол на Пекин. Съединените щати са обезпокоени, защото китайците ще могат да пренасочат част от търговските си потоци от Съединените щати в Европа и да станат по-малко зависими от износа за САЩ. Очевидно диверсификацията на износа е част от политиката на Китай след началото на търговската война със Съединените щати ”, каза Маслов. \r\n***  На борда на Боинг 737-800 MAX на Етиопските авиолинии, който се разби в неделя сутрин, е имало трима руснаци. Това заявиха представители на Ethiopian Airlines Group на пресконференция в столицата на Етиопия Адис Абеба. Руското външно министерство потвърди информацията и даде имената на мъртвите - това са Александър Поляков, Александра Полякова и Сергей Вяликов, съобщава в. „ Российская газета “. \r\nСамолетът е изпълнявал полет от столицата на Етиопия Адис Абеба за Найроби (Кения). Шест минути след излитането лайнерът се разбива. На борда имаше 149 пътници и 8 члена на екипажа. На мястото на катастрофата не бяха открити оцелели. \r\nВ последните минути на лайнерът възникват проблеми с набирането на височина, съдейки по докладите за автоматично наблюдение на полета. Самолетът се изкачва до 2484 метра, след това пада до 130 метра, след това отново се издига до 2621 метра, след което се губи контакт с него. Както казаха представители на въздушния превозвач, малко преди катастрофата капитанът на самолета информира диспечерите на летището в Адис Абеба, че има затруднения с управлението на самолета и иска да се върне. \r\nСпоред Етиопските авиолинии самолетът е излетял от Южна Африка три часа преди заминаването за Найроби. Никакви оплаквания по време на предишния полет не са били регистрирани, инспекцията на самолета по време на престоя също не е разкрила никакви грешки. Кабинетът на премиера на Етиопия Аби Ахмед пише в съобщението си в Twitter, че „правителството на страната изказва най-дълбоките си съболезнования на тези, които са загубили близки, които са били в самолета на „Етиопски авиолинии“ тази сутрин“. Президентът на Кения Ухуру Кениата предложил молитва за мъртвите и техните семейства. Руският президент Владимир Путин изказа съболезнования. \r\nТова е втора катастрофа на Боинг 737 MAX за последните пет месеца. На 29 октомври 2018 г. самолет Боинг 737 MAX 8 на индонезийския превозвач Lion Air се разби няколко минути след излитането си от Джакарта, убивайки всичките 189 души на борда. \r\n***  Иранският президент Хасан Рухани пристига в Ирак на 11 март на тридневно официално посещение, съобщава в. „ Независимая газета “. Ръководителят на Ислямската република ще се срещне с ръководството на Ирак, като главна тема е укрепването на двустранните отношения в политическата и икономическата сфера въпреки всички санкционни мерки, предприети от САЩ срещу Техеран. Вероятно, контактите на двете съседни страни показват безсилието на САЩ срещу иранското влияние в Ирак. \r\nПо време на пътуването иранският лидер трябва да се срещне с иракския си колега Бархам Салих, премиера Адил Абдул-Махди, както и с председателя на парламента Мохамед Ал-Халбуси. По информация на иранската държавна агенция „Мехр“ една от задачите на Рухани, който е на посещение в съседната държава, е укрепването на двустранните отношения в политическата, икономическата и културната сфера. Това пътуване изглежда особено важно на фона на обещанията на американското ръководство частично да запазят военното си присъствие в Ирак, за да „наблюдават“ действията на Иран. Президентът Доналд Тръмп все още не демонстрира сигурност относно момента и степента на изтегляне на контингента от Сирия, но показва твърдо намерение да поддържа плацдарм за противодействие на иранската външна политика в региона. \r\nВ момента двустранната търговия между Ирак и Иран възлиза на 12 милиарда долара, а двете съседни държави възнамеряват да го увеличат до 20 милиарда годишно. Въпреки факта, че Съединените щати активно се опитват да ограничат регионалните връзки на Иран, които смятат за виновни както за нарастващия ракетен потенциал, така и за готовността за създаване на ядрени арсенали, обратната ситуация се развива около външнополитическите контакти на Техеран. Иран е на ръба на изолацията от западните държави и се съсредоточава върху съседите си в региона. Ирак отдавна е сред приоритетите на Ислямската република. Що се отнася до политиката, срещата на Рухани с влиятелния шиитски лидер аятолах Али ал-Систани, който е доста придирчив в контактите си с официални лица от други държави, има значителна роля. \r\nПрограмният координатор на Руския съвет по международни работи Руслан Мамедов заяви в разговор с „ Независимая Газета , че едностранното оттегляне от „ядрената сделка“ и последвалите пълномащабни санкции срещу Иран оказват негативно влияние не само върху икономиката на Ислямската република, но и върху свързаната с нея иракска икономика. „Иран е жизненоважен за Ирак в сектора на електроенергията“, отбелязва Мамедов. „Министърът на електроенергията в Ирак, един от най-уважаваните технократи в офиса, Луай Ал-Хатиб, заяви, че е невъзможно да се откаже от вноса на електроенергия от Иран поне до 2020 година. В това отношение американците са принудени да позволят на иракчаните да внасят газ и електричество от Иран“. Иранско-иракските отношения са доста сериозни и изпълнени със собствена програма за символични жестове, насочени към регионалните и извънрегионалните сили, убеден е анализаторът. \r\n„Американците са в постоянен контакт с иракските си партньори и наистина са наясно с откровеното недоволство на иракчаните по отношение на регионалната политика на САЩ\", каза Мамедов. - Неотдавнашното изявление на администрацията на Тръмп, че САЩ ще запазят военните си сили в Ирак, за да „наблюдават” Иран, получи силен отговор от Багдад. След това иракският президент напомни на американците, че трябва да направят това, за което са призовани - борбата срещу тероризма и нищо повече. Струва си да припомним, че Иран оценява значението на Ирак в региона и разбира необходимостта от постоянна работа с иракчаните на терен. През последните шест месеца Багдад се превърна в своеобразна Мека за регионални и извънрегионални политици. В навечерието на това пътуване, например, имаше и петдневно посещение - на иранският външен министър Мохамад Джавад Зариф. Той показа на иракчаните, че Тръмп си позволява да дойде в американската база, без да пита, поставяйки под въпрос важната за региона концепция за уважение“.", "date": "2019.03.11", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/11/2632966/sport-bayer-leverkuzen-pobedi-hanover.html", "text": "Байер (Леверкузен) победи Хановер с 3:2 като гост в мач от 25-ия кръг на Бундеслигата. След тази победа Байер вече има актив от 42 точки и заема 5-та позиция във временното класиране. Тимът изостава на 4 точки от третия Ред Бул Лайпциг и четвъртия Борусия (Мьонхенгладбах). Отборът на Хановер е на предпоследното 17-то място с едва 14 точки.", "date": "2019.03.11", "title": "Спорт: Байер (Леверкузен) победи Хановер"}
{"url": "http://www.focus-news.net/news/2019/03/11/2632968/sport-fiorentina-i-latsio-zavarshiha-naravno.html", "text": "Фиорентина и Лацио завършиха наравно 1:1 в мач от 27-ия кръг на италианската Серия А. Лацио поведе в резултата след гол на Чиро Имобиле в 23-та минута, а в 67-та Луис Муриел изравни за домакините от Флоренция. Във временното класиране римският клуб е на 8-мо място с 42 точки, докато виолетовите се намират на 10-та позиция с 37 точки", "date": "2019.03.11", "title": "Спорт: Фиорентина и Лацио завършиха наравно"}
{"url": "http://www.focus-news.net/news/2019/03/11/2632967/sport-real-madrid-pobedi-valyadolid.html", "text": "Реал Мадрид победи Валядолид с 4:1 като гост в мач от 27-ия кръг на Примера дивисион. Във временното класиране Реал заема 3-то място с 51 точки, като изостава на пет от втория Атлетико Мадрид и на осем от лидера в класирането Барселона. Тимът на Валядолид е 16-ти с 26 спечелени точки.", "date": "2019.03.11", "title": "Спорт: Реал Мадрид победи Валядолид"}
{"url": "http://www.focus-news.net/news/2019/03/11/2632957/daily-express-tramp-e-otvoren-za-treta-sreshta-s-kim-chen-un-vapreki-provala-v-hanoy.html", "text": "Американският президент Доналд Тръмп е отворен за трета среща с севернокорейския лидер Ким Чен-ун, въпреки че предишната им среща завърши с провал, разкри съветникът му по национална сигурност, съобщава в.  Daily Express . \r\nДжон Болтън настоя, че президентът е сигурен в добрите си отношения с Ким. Но той призна, че друг кръг от разговори лице в лице може да отнеме известно време. Февруарската среща на върха в Ханой се провали рано, когато двамата лидери не успяха да постигнат съгласие относно исканията на САЩ Ким да се откаже от ядрените си оръжия и призивът на Северна Корея за отмяна на санкциите. \r\nБолтън заяви пред ABC: „Президентът е сигурен в личните си отношения с Ким Чен-ун. Той е инвестирал много време в опитите си да развие тези отношения“. \r\n„Той каза, че е отворен за трета среща на високо равнище, никаква не е насрочена, а може да се наложи и известно време“. \r\n„Но той е готов да се ангажира отново, защото смята, че перспективите за Северна Корея, които той се опитва да убеди Ким Чен-ун да приеме, ако те се откажат от ядрени оръжия, са наистина доста грандиозни“. \r\nВ интервюто си за ABC и в друго за Fox News Channel, Джон Болтън изглежда изключва всякаква непълна сделка със Северна Корея. \r\nТой заяви, че Тръмп е предложил „голяма сделка“ на срещата на върха в Ханой, при която Северна Корея напълно ще премахне ядрения арсенал и ще предаде химическите и биологическите си оръжия. \r\nСъветникът добави: „Възможно е Северна Корея да отстъпи и да преосмисли позицията, с която дойде, и да се върне, за да разговаря с президента за голямата сделка“. \r\nТова идва след съобщения за нова дейност в завод, който произвежда първите междуконтинентални балистични ракети на Северна Корея, които могат да достигнат САЩ. \r\nИма и твърдения, че се възстановява ракетен полигон. \r\nТръмп призна, че ще бъде разочарован, ако Северна Корея възобнови тестването на оръжия. \r\nОт 2017 г. Северна Корея замрази ядрените и ракетните тестове. Превод и редакция : Калоян Пенков", "date": "2019.03.11", "title": "Daily Express: Тръмп е отворен за трета среща с Ким Чен-ун, въпреки провала в Ханой"}
{"url": "http://www.focus-news.net/news/2019/03/11/2632970/anadolu-agency-erdogan-turtsiya-shte-prochisti-yuzhnata-granitsa-ot-teroristi.html", "text": "Президентът Реджеп Тайип Ердоган заяви, че Турция ще прочисти южната си граница от терористи, започвайки от сирийския Манбидж, съобщава , Anadolu Agency . \r\nВ реч по време на предизборен митинг в Искендерун в южната провинция Хатай, Ердоган заяви, че Турция ще даде уроци на терористите по цялата ни южна граница, започвайки от Манбидж“. \r\nТой припомни, че успешната операция на Турция „Маслинова клонка“ в сирийския Африн и заяви, че страната му няма да допусне терористичен коридор срещу себе си в Северна Сирия. \r\n„... ние ще създадем зона за сигурност, където нашите сирийски братя могат да се завърнат у дома мирно“, добави Ердоган. \r\nОт 2016 г., турските операции „Щитът на Ефрат“ и „Маслинова клонка“ в Северозападна Сирия освободиха региона от терористите от ПКК и „Ислямска държава“, давайки възможност на сирийците, които избягаха от насилието там, да се завърнат у дома. \r\nСлед двете успешни операции Турция обеща да извърши антитерористична операция в Манбидж и на изток от Ефрат в Северна Сирия срещу терористичната групировка „Народни отряди за защита“.", "date": "2019.03.11", "title": "Anadolu Agency: Ердоган: Турция ще прочисти южната граница от терористи"}
{"url": "http://www.focus-news.net/news/2019/03/11/2632963/interfaks-darzhavniyat-departament-na-sasht-potvardi-smartta-na-osem-grazhdani-v-rezultat-na-aviokatastrofata-v-etiopiya.html", "text": "Осем граждани на САЩ са загинали в резултат на катастрофата със самолета на авиокомпанията „Етиопски авиолини“, съобщава държавния департамент на САЩ, предава агенция „ Интерфакс “. \r\n„Държавният департамент на САЩ изразява нашите най-дълбоки съболезнования на семействата и приятелите на загиналите в трагичната катастрофа на полет ET302 на „Етиопски авиолинии“. Можем да потвърдим, че най-малко осем американски граждани са сред жертвите“, заявиха от ведомството. \r\nСпоред него посолствата на САЩ в Адис Абеба и Найроби, в сътрудничество с Националния съвет по безопасност на транспорта на САЩ, работят с етиопското правителство и „Етиопски авиолинии“, за да им окажат всякаква възможна помощ. \r\n„Нашите екипи в Адис Абеба, Найроби и Вашингтон работят неуморно, за да предоставят цялата необходима консулска помощ на семействата на жертвите в този труден момент“, се казва в съобщение на департамента. Превод и редакция : Калоян Пенков", "date": "2019.03.11", "title": "„Интерфакс“: Държавният департамент на САЩ потвърди смъртта на осем граждани в резултат на авиокатастрофата в Етиопия"}
{"url": "http://www.focus-news.net/news/2019/03/11/2632962/tass-armiyata-poe-zashtitata-na-energiynata-sistema-na-venetsuela.html", "text": "Венецуелската армия е взела под охрана стратегическите обекти на енергийната система на страната, а електропроводите се наблюдават от възуха. Това съобщи министърът на отбраната на Боливарската република Владимир Падрино Лопес по държавната телевизия на страната, предава агенция  TACC . \r\n„Ние сме твърди в намерението си да стабилизираме националната енергийна мрежа и да предотвратим каквато и да е атака“, каза той. \r\nПо-рано президентът на Венецуела Николас Мадуро нареди на министерството на отбраната да осигури защитата на енергийната система на фона на най-голямото прекъсване на електрозахранването в страната. Превод и редакция : Калоян Пенков", "date": "2019.03.11", "title": "ТАСС: Армията пое защитата на енергийната система на Венецуела"}
{"url": "http://www.focus-news.net/news/2019/03/11/2632974/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на националното събрание Хуан Гуайдо заяви, че ще поиска от венецуелската законодателна власт да обяви „тревога“, за да поиска международна помощ на фона на огромното прекъсване на електроснабдяването, съобщава  AFP . \r\nГуайдо, който се обяви за действащ президент през януари, каза пред репортери, че е свикал спешно заседание на националното събрание „да предприеме незабавни действия по отношение на необходимата хуманитарна помощ“. \r\n***  При катастрофата на самолета на Етиопските авиолинии са загинали осем френски граждани, а не седем, както беше съобщено по-рано, уточняват от министерството на външните работи на Франция, предава  РИА „Новости“ . \r\n„Към настоящия момент е потвърдено, че осем пътници, имащи френско гражданство, са загинали в резултат на инцидента. Кризисният център на външното министерство е в контакт с техните семейства“, пише в комюникето на министерството. \r\nПо-рано беше съобщено, че в авиокатастрофата са загинали седем французи. \r\nВъншното министерство на Франция изразява своите съболезнования към близките на жертвите. \r\n***  Стремежите на президента Тръмп за допълнително финансиране за стената на границата в бюджета за 2020 г. само ще доведе до друго затваряне на правителството, предупредиха лидери на Демократическата партия, пише в.  Washington Examiner . \r\nТръмп нанесе вреда на милиони, когато той „безразсъдно“ затвори правителството в преследване на средства за изграждане на скъпа гранична стена, заявиха в съвместно изявление председателят на парламента Нанси Пелоси, и лидерът на малцинството в Сената Чък Шумер. Но Конгресът отказа и президентът беше „принуден да признае поражението“ и да възстанови работата на правителството, добавиха те. \r\n„Същото нещо ще се повтори, ако той опита отново това“, предупредиха те. „Надяваме се, че е научил урока си“. \r\nДуото от Демократическата партия реагира на съобщенията по-рано, че президентът ще потърси 8,6 млрд. долара допълнително финансиране в бюджетната си молба за 2020 година към Конгреса за изграждане на бариери по границата между САЩ и Мексико. \r\n„Във време, когато страната ни е изправена пред предизвикателства за работните места в бъдещето, тези пари ще бъдат по-добре изразходвани за възстановяването на Америка, както и за образованието и развитието на работната сила за работни места за 21-ви век“, заявиха двамата лидери. \r\nИмаше и скептицизъм от страна на Републиканската партия, че Тръмп ще получи точно това, което той иска в предложението си за бюджет. \r\nБюджетната молба на президента ще бъде обявена от Белия дом в понеделник. \r\n***  Терористичната групировка „Народни отряди за защита“ (НОЗ) е направила 12 опита да атакува Турция с безпилотни летателни апарати през последните две седмици според данни на източници в сферата на сигурността, съобщава в.  Daily Sabah . \r\nТерористите са използвали дронове от източната част на река Ефрат в Северна Сирия, заявиха източниците, които поискаха да не бъдат назовавани заради ограничения в разговорите с медиите. \r\nВсички опити са били отблъснати от турските военни и няма пострадали, добавиха източниците. \r\nОпитите на терористите от НОЗ/ПКК са били насочени към турски военни бази в югоизточната част на страната, включително в района на Силопи в провинция Шърнак, област Ислахие, Газиантеп и областите Суруч и Бирецик в Шанлъурфа. \r\nНападенията на НОЗ/ПKK дават на Турция правото на самозащита, заяви Мурат Аслан, изследовател в базираната в Анкара фондация SETA за политически, икономически и социални изследвания и преподавател в университета „Хасан Кальончу“ в Газиантеп. \r\nАслан каза, че атаките демонстрират вакуум на властта в региона и също така показват, че американските военни не са успели да предотвратят атаките. \r\n„Ето защо Турция може да предприеме всякакви мерки, за да спре подобни атаки“, подчерта Аслан. \r\nВ своята повече от 30-годишна терористична кампания срещу Турция ПКК, обявена за терористична организация от Турция, САЩ и ЕС, е отговорна за смъртта на около 40 хиляди души, включително жени и деца. „Народни отряди за защита“ са нейно продължение в Сирия. \r\n***  Пакистан и Иран се споразумяха за „по-близко“ разузнавателно сътрудничество за борбата с тероризма на фона на нарастващото дипломатическо напрежение между двете страни след убийството на 27 ирански войници при самоубийствен атентат миналия месец, се посочва в изявление. \r\n„Министър-председателят Имран Хан проведе телефонен разговор с иранския президент Хасан Рухани като част от контактите си, за да информира важните страни от региона и техните ръководства за ситуацията в региона“, се казва в изявление на министър-председателя, съобщава в.  Yeni Safak . \r\n„Премиерът изрази сърдечните си съболезнования по повод неотдавнашния терористичен атентат, при който бяха убити 27 ирански гвардейци“, се казва в съобщението, като добави, че двамата лидери „се съгласиха за необходимостта от по-тясно сътрудничество между двете разузнавателни служби в борбата с тероризма“. \r\nРухани заяви, че Пакистан и Иран са съседи и братски държави, свързани през вековете чрез близки исторически културни и междуличностни връзки и тяхната роля ще остане централна в насърчаването на мира, стабилността и икономическото развитие в региона, се казва в изявлението. \r\nВръзките между двете съседни страни отслабнаха през последните години след близкото стратегическо и икономическо сътрудничество на Исламабад с дългогодишния съперник на Иран Саудитска Арабия. \r\nТехеран също обвинява Исламабад в това, че не действа срещу твърдолинейните групировки, които действат на негова територия. Пакистан отхвърля обвиненията. \r\nРастящото стратегическо и икономическо партньорство на Иран с Индия е друга причина зад напрегнатите отношения между двете ислямски републики. \r\n***  Иранският президент Хасан Рухани пристига в Ирак на 11 март на тридневно официално посещение, съобщава в. „ Независимая газета “. Ръководителят на Ислямската република ще се срещне с ръководството на Ирак, като главна тема е укрепването на двустранните отношения в политическата и икономическата сфера въпреки всички санкционни мерки, предприети от САЩ срещу Техеран. Вероятно, контактите на двете съседни страни показват безсилието на САЩ срещу иранското влияние в Ирак. \r\nПо време на пътуването иранският лидер трябва да се срещне с иракския си колега Бархам Салих, премиера Адил Абдул-Махди, както и с председателя на парламента Мохамед Ал-Халбуси. По информация на иранската държавна агенция „Мехр“ една от задачите на Рухани, който е на посещение в съседната държава, е укрепването на двустранните отношения в политическата, икономическата и културната сфера. Това пътуване изглежда особено важно на фона на обещанията на американското ръководство частично да запазят военното си присъствие в Ирак, за да „наблюдават“ действията на Иран. Президентът Доналд Тръмп все още не демонстрира сигурност относно момента и степента на изтегляне на контингента от Сирия, но показва твърдо намерение да поддържа плацдарм за противодействие на иранската външна политика в региона. \r\nВ момента двустранната търговия между Ирак и Иран възлиза на 12 милиарда долара, а двете съседни държави възнамеряват да го увеличат до 20 милиарда годишно. Въпреки факта, че Съединените щати активно се опитват да ограничат регионалните връзки на Иран, които смятат за виновни както за нарастващия ракетен потенциал, така и за готовността за създаване на ядрени арсенали, обратната ситуация се развива около външнополитическите контакти на Техеран. Иран е на ръба на изолацията от западните държави и се съсредоточава върху съседите си в региона. Ирак отдавна е сред приоритетите на Ислямската република. Що се отнася до политиката, срещата на Рухани с влиятелния шиитски лидер аятолах Али ал-Систани, който е доста придирчив в контактите си с официални лица от други държави, има значителна роля. \r\nПрограмният координатор на Руския съвет по международни работи Руслан Мамедов заяви в разговор с „ Независимая Газета , че едностранното оттегляне от „ядрената сделка“ и последвалите пълномащабни санкции срещу Иран оказват негативно влияние не само върху икономиката на Ислямската република, но и върху свързаната с нея иракска икономика. „Иран е жизненоважен за Ирак в сектора на електроенергията“, отбелязва Мамедов. „Министърът на електроенергията в Ирак, един от най-уважаваните технократи в офиса, Луай Ал-Хатиб, заяви, че е невъзможно да се откаже от вноса на електроенергия от Иран поне до 2020 година. В това отношение американците са принудени да позволят на иракчаните да внасят газ и електричество от Иран“. Иранско-иракските отношения са доста сериозни и изпълнени със собствена програма за символични жестове, насочени към регионалните и извънрегионалните сили, убеден е анализаторът. \r\n„Американците са в постоянен контакт с иракските си партньори и наистина са наясно с откровеното недоволство на иракчаните по отношение на регионалната политика на САЩ\", каза Мамедов. - Неотдавнашното изявление на администрацията на Тръмп, че САЩ ще запазят военните си сили в Ирак, за да „наблюдават” Иран, получи силен отговор от Багдад. След това иракският президент напомни на американците, че трябва да направят това, за което са призовани - борбата срещу тероризма и нищо повече. Струва си да припомним, че Иран оценява значението на Ирак в региона и разбира необходимостта от постоянна работа с иракчаните на терен. През последните шест месеца Багдад се превърна в своеобразна Мека за регионални и извънрегионални политици. В навечерието на това пътуване, например, имаше и петдневно посещение - на иранският външен министър Мохамад Джавад Зариф. Той показа на иракчаните, че Тръмп си позволява да дойде в американската база, без да пита, поставяйки под въпрос важната за региона концепция за уважение“. \r\n***  Деветнадесет служители на агенции, свързани с ООН, по предварителни данни, са загинали в самолетната катастрофа в Етиопия, в която загинаха 157 души. Това съобщи Международната организация на ООН за миграцията, съобщава  TACC . \r\n„По предварителни данни, 19 представители на персонала на организации, свързани с ООН, са загинали“, се казва в изявление, публикувано на интернет страницата на организацията. \r\n***  Американският президент Доналд Тръмп е отворен за трета среща с севернокорейския лидер Ким Чен-ун, въпреки че предишната им среща завърши с провал, разкри съветникът му по национална сигурност, съобщава в.  Daily Express . \r\nДжон Болтън настоя, че президентът е сигурен в добрите си отношения с Ким. Но той призна, че друг кръг от разговори лице в лице може да отнеме известно време. Февруарската среща на върха в Ханой се провали рано, когато двамата лидери не успяха да постигнат съгласие относно исканията на САЩ Ким да се откаже от ядрените си оръжия и призивът на Северна Корея за отмяна на санкциите. \r\nБолтън заяви пред ABC: „Президентът е сигурен в личните си отношения с Ким Чен-ун. Той е инвестирал много време в опитите си да развие тези отношения“. \r\n„Той каза, че е отворен за трета среща на високо равнище, никаква не е насрочена, а може да се наложи и известно време“. \r\n„Но той е готов да се ангажира отново, защото смята, че перспективите за Северна Корея, които той се опитва да убеди Ким Чен-ун да приеме, ако те се откажат от ядрени оръжия, са наистина доста грандиозни“. \r\nВ интервюто си за ABC и в друго за Fox News Channel, Джон Болтън изглежда изключва всякаква непълна сделка със Северна Корея. \r\nТой заяви, че Тръмп е предложил „голяма сделка“ на срещата на върха в Ханой, при която Северна Корея напълно ще премахне ядрения арсенал и ще предаде химическите и биологическите си оръжия. \r\nСъветникът добави: „Възможно е Северна Корея да отстъпи и да преосмисли позицията, с която дойде, и да се върне, за да разговаря с президента за голямата сделка“. \r\nТова идва след съобщения за нова дейност в завод, който произвежда първите междуконтинентални балистични ракети на Северна Корея, които могат да достигнат САЩ. \r\nИма и твърдения, че се възстановява ракетен полигон. \r\nТръмп призна, че ще бъде разочарован, ако Северна Корея възобнови тестването на оръжия. \r\nОт 2017 г. Северна Корея замрази ядрените и ракетните тестове. \r\n***  Китай се надява на бързо изясняване на причините за катастрофата на самолета в Етиопия, в който е имало осем китайски граждани, се казва в изявление на говорителя на външното министерство Лу Кан, предава  РИА „Новости“ . \r\nЛу Кан потвърди, че осем китайски граждани са били борда на самолета. \r\n„Надяваме се, че етиопската страна ще проучи причините за инцидента възможно най-скоро и ще предостави на китайската страна информация за напредъка на разследването“, се казва в изявление, публикувано на уебсайта на министерството на външните работи. \r\nПредставителят на министерството на външните работи на Китай изрази дълбоки съболезнования на семействата на жертвите. \r\nТой също подчерта, че китайското външно министерство и посолството в Етиопия ще продължат да следят отблизо ситуацията и ще оказват помощ и съдействие с всички сили на семействата на загиналите граждани на Китай. \r\n***  Венецуелската армия е взела под охрана стратегическите обекти на енергийната система на страната, а електропроводите се наблюдават от възуха. Това съобщи министърът на отбраната на Боливарската република Владимир Падрино Лопес по държавната телевизия на страната, предава агенция  TACC . \r\n„Ние сме твърди в намерението си да стабилизираме националната енергийна мрежа и да предотвратим каквато и да е атака“, каза той. \r\nПо-рано президентът на Венецуела Николас Мадуро нареди на министерството на отбраната да осигури защитата на енергийната система на фона на най-голямото прекъсване на електрозахранването в страната. \r\n***  Китай нареди на местните авиокомпании да преустановят търговската дейност на „Боинг“ 737 MAX 8, заради катастрофата на същия модел самолет на „Етиопски авиолинии“, съобщава  AFP . \r\nРаботата на самолетите 737 MAX 8 ще продължи след „потвърждаване на съответните мерки за ефективно осигуряване на безопасността на полетите“, се казва в изявление на администрацията на китайската гражданска авиация.", "date": "2019.03.11", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/11/2632960/the-guardian-razsledvane-prouchva-kak-otlichen-pilot-ne-e-mogal-da-predotvrati-katastrofata.html", "text": "Авиационните власти започнаха да разследват как нов самолет на „Боинг“ с опитен пилот се разби минути след излитане от Адис Абеба, убивайки всичките 157 души на борда, съобщава британският в.  The Guardian . \r\nУнищожаването на полета на „Етиопски авиолинии“ ЕТ 302, който беше на път за Найроби, е второто бедствие, свързано с „Боинг“ 737 Max 8, нов модел, преживял подобна авария в Индонезия през октомври. \r\nНай-голям брой жертви са били кенийците. Най-малко седем британци бяха на полета, който напусна летище Боле в 8.38 часа местно време. \r\nСред загиналите са най-малко 19 души, свързани с Организацията на обединените нации, според началника на миграционната агенция към ООН. Много от тях бяха делегати към Асамблеята на ООН за околната среда, която започва в Найроби в понеделник. Осемнадесет канадци също загинаха. \r\nПилотът заяви, че изпитва технически проблеми и поиска да се върне на летището. Контролната кула загуби контакт с самолета в 8.44 часа. По-късно останките са открити близо до град Бишофту, на 62 км. югоизточно от столицата на Етиопия. \r\nУебсайтът за проследяване на полетите Flightradar24 е написал, че самолетът има нестабилна вертикална скорост след излитане. \r\nПричината за инцидента все още не е известна. Главният изпълнителен директор на „Етиопски авиолинии“ Теуолде Гебремариам каза, че рутинната поддръжка не е разкрила никакви проблеми със самолета, а капитанът е летял повече от 8000 часа с „отлично летателно досие“. Авиокомпанията получи доставка на самолета през ноември. \r\n„Както казах, това е съвсем нов самолет без технически забележки, управляван от старши пилот и няма причина, която можем да определим по това време“, каза той пред репортери. \r\nБяха повдигнати въпроси за безопасността на „Боинг“ 737 Max 8, който е в експлоатация от 2016 г. Същият модел е участвал в катастрофата на Lion Air, където един самолет потъна в Яванско море след излитането миналата година, убивайки 189 хора. \r\nПовече от 300 от тези самолети работят с различни авиокомпании. Етиопските имат още шест. На въпрос дали ще бъдат приземени, Гебремариам каза не, защото „не знаем причината за инцидента“. \r\nСамолетът включваше пътници от повече от 30 националности. Според авиокомпанията Кения имаше 32, Канада 18, Етиопия девет, Италия, Китай и САЩ осем, Великобритания и Франция по седем, Египет шест, Холандия пет, Индия Словакия - четири, Швеция и Русия - по три, а други - по една или две. \r\nСебастиано Туса, известен италиански археолог, е сред загиналите, съобщи италианското правителство. Той е летял за Кения за проект с ЮНЕСКО. \r\nСловашкият депутат Антон Хрнко пише във Facebook, че съпругата му, синът и дъщеря му са били убити по време на катастрофата. „С дълбока тъга обявявам, че скъпата ми съпруга, Бланка, синът ми Мартин и дъщеря ми Михаела, загинаха при въздушната катастрофа в Адис Абеба тази сутрин“. \r\nКенийските власти предлагат подкрепа на семейства и приятели, чакащи на летище Найроби. Транспортният министър Джеймс Махариа каза, че те ще бъдат транспортирани до център за спешни случаи в близкия хотел. \r\nСъгласно международните правила, отговорността за воденето на разследването на катастрофата се носи от Етиопия, но Националният съвет по безопасност на транспорта (NTSB) също ще участва, защото самолетът е проектиран и построен в САЩ. \r\nДържавната „Етиопски авиолинии“ е един от най-големите превозвачи в Африка по размер на флота. Оттам заявиха, че се очаква да превози 10,6 милиона пътници миналата година. Последната му голяма катастрофа беше през януари 2010 г., когато полет от Бейрут падна малко след излитането. \r\nАвиокомпанията е по средата на разширяването си, като целта е да удвои флота си до 120 и да стане най-голямата авиокомпания в Африка до 2025 г. През последното десетилетие броят на пътниците е утроен. Наскоро беше открит нов терминал в Боле, което утрои размера на летището. Первод и реклама : Калоян Пенков", "date": "2019.03.11", "title": "The Guardian: Разследване проучва как „отличен“ пилот не е могъл да предотврати катастрофата"}
{"url": "http://www.focus-news.net/news/2019/03/11/2632961/ria-novosti-kitayskoto-vanshno-ministerstvo-se-nadyava-na-barzo-izyasnyavane-na-prichinite-za-katastrofata-v-etiopiya.html", "text": "Китай се надява на бързо изясняване на причините за катастрофата на самолета в Етиопия, в който е имало осем китайски граждани, се казва в изявление на говорителя на външното министерство Лу Кан, предава  РИА „Новости“ . \r\nЛу Кан потвърди, че осем китайски граждани са били борда на самолета. \r\n„Надяваме се, че етиопската страна ще проучи причините за инцидента възможно най-скоро и ще предостави на китайската страна информация за напредъка на разследването“, се казва в изявление, публикувано на уебсайта на министерството на външните работи. \r\nПредставителят на министерството на външните работи на Китай изрази дълбоки съболезнования на семействата на жертвите. \r\nТой също подчерта, че китайското външно министерство и посолството в Етиопия ще продължат да следят отблизо ситуацията и ще оказват помощ и съдействие с всички сили на семействата на загиналите граждани на Китай. Превод и редакция : Калоян Пенков", "date": "2019.03.11", "title": "РИА „Новости“: Китайското външно министерство се надява на бързо изясняване на причините за катастрофата в Етиопия"}
{"url": "http://www.focus-news.net/news/2019/03/11/2632975/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.03.11", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2019/03/11/2632978/nimh-oblachnostta-shte-se-uvelichava-i-privecher-ot-zapad-shte-zapochnat-slabi-valezhi-ot-dazhd.html", "text": "Днес облачността ще се увеличава и вплътнява и след обяд вече ще бъде значителна. Привечер от запад ще започнат слаби валежи от дъжд, като до полунощ ще завали на места и в Централна България. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Христо Христов. Вятърът ще е от запад-северозапад, умерен до силен и с него ще нахлува по-студен въздух. Максималните температури ще са от 14 – 15° в Северозападна България до 20 – 21° на места в Горнотракийската низина, в София - около 14°. Атмосферното налягане е по-ниско от средното за месеца и през деня още малко ще се понижи. По Черноморието облачността ще е значителна, с повече слънце в часовете преди обяд. Почти без валежи. Ще духа слаб, след пладне - до умерен вятър от запад-северозапад. Максималните температури ще са между 16° и 19°. Вълнението на морето бъде 1 - 2 бала. Температурата на морската вода е 8° - 9°. Над планините облачността ще е значителна и след обяд в масивите от Западна България, а до полунощ и в Централна ще има валежи от дъжд, над около 1800 метра от слаб сняг. Ще духа умерен и силен вятър от западната четвърт. Максималната температура на височина 1200 метра ще е около 9°, на 2000 метра – около 2°.", "date": "2019.03.11", "title": "НИМХ: Облачността ще се увеличава и привечер от запад ще започнат слаби валежи от дъжд"}
{"url": "http://www.focus-news.net/news/2019/03/11/2632976/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 1° до + 21° \r\nВремето над страната е предимно ясно. \r\nВятър духа в областите: Видин, Враца, Монтана и Плевен.  \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 11.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движение с повишено внимание по път Менгишево – Плъстина от км 0+000 до км 3+247 поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.11", "title": "Актуална пътна обстановка"}
{"url": "http://www.focus-news.net/news/2019/03/11/2632972/nezavisen-makedoniya-zaev-spetsializiranata-prokuratura-tryabva-da-prodalzhi-s-yaneva-i-dosegashniyat-ekip.html", "text": "„Независен“ (Македония): Важно е да осигурим кристално чисти избори, като се има предвид, че нашият кандидат е фаворит, но опозицията трябва да получи шанс за лоялна конкуренция, заяви премиерът Зоран Заев след срещата с лидера на опозицията Християн Мицкоски. Той изрази задоволство, че започна диалогът. Обявиха допълнително наблюдение на изборния процес, с по-голямо участие на опозицията, съобщава електронното издание на вестник „ Независен “. \r\nЩо се отнася до законите за реформи, те заявиха, че обсъждат реформи в разузнавателната система. За Специализираната прокуратура ще кажа, че трябва да продължи работата начело с Катица Янева. \r\n„Ние гласувахме за тази Специализирана прокуратура през 2015 година. Специализираната прокуратура ще бъде включена в системата на прокуратурата на страната, но за този процес трябва да бъдат спазени определени срокове. Знаем, че кампанията започва на 1 април и дотогава трябва да имаме изградени и хармонизирани виждания за всички закони„ каза Заев. \r\nТой каза, че отвори темата за помирението, като посочи, че членството в ЕС е стремеж на всички страни. \r\n„Смятам, че ще осигурим мнозинство от две трети за Специализираната прокуратура. Искреното ми желание е да бъде с консенсус. Ако няма консенсус, като правителство, ще направим всичко в рамките на възможностите, за да постигнем необходимото мнозинство“, заяви Заев. \r\nПремиерът добави, че въпросът за предсрочните парламентарни избори изобщо не е отворен и, че цикълът трябва да се проведе в редовен срок - през 2020 година. Превод и редакция : Калоян Пенков", "date": "2019.03.11", "title": "„Независен“ (Македония): Заев: Специализираната прокуратура трябва да продължи с Янева и досегашният екип"}
{"url": "http://www.focus-news.net/news/2019/03/11/2632977/predstoyashti-sabitiya-v-stranata-za-11-mart-agentsiya-fokus.html", "text": "*** \r\nОт 11.00 часа във фоайето на театъра председателят на Народното събрание Цвета Караянчева ще представи в Кърджали пътуващата изложба „140 години от Учредителното събрание и приемането на Търновската конституция“. \r\n*** \r\nОт 09.00 часа в 4 състав на Специализирания наказателен съд ще се гледа делото срещу Симеон Д., Иво П., Радослав Г., Трайчо Т. и др., обвинени в престъпление по служба.  \r\n*** \r\nОт 09.30 часа в 9 състав на Специализирания наказателен съд ще се гледа делото срещу Илиян О., Даниел Г., Костадин Ц. и др., обвинени в образуване и ръководене на организирана престъпна група.  \r\n*** \r\nОт 10.00 часа в зала „Триадица“ на „Гранд хотел София“ ще започне конференция на тема „Киберсигурността в Европейския съюз: начини да отговорим на все по-нарастващите заплахи“. Тя ще бъде открита от председателя на ПГ на ГЕРБ и председател на Комисията по вътрешна сигурност и обществен ред Цветан Цветанов, кметът на София и председател на Сдружение „Граждани за европейско развитие на България“ Йорданка Фандъкова, еврокомисарят по цифрова икономика и цифрово общество Мария Габриел, политическият директор на Центъра за европейски изследвания „Вилфрид Мартенс“ Роланд Фройденщайн и представителят на Фондация „Ханс Зайдел“ за България Богдан Мирчев. \r\n*** \r\nОт 10.00 часа в 5 състав на Специализирания наказателен съд ще се гледа делото срещу Петър С., Боян Т., Бисер И. и Бранимир С., обвинени в образуване и ръководене на организирана престъпна група.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Димитър М., Ивайло М., Александър Д. и др., обвинени в организиране и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Мартин М. и Стефан С., обвинени в участие в ръководство на организирана престъпна група. \r\n*** \r\nОт 10.00 часа 3 състав на Комисията за защита от дискриминация ще проведе заседание по преписка, образувана по жалба на служителка на Сметната палата. \r\n*** \r\nОт 11.00 часа 3 състав на Комисията за защита от дискриминация ще проведе заседание по преписка, образувана по жалба на служителка в МОН. \r\n*** \r\nОт 11.00 часа във ВИП залата на Софийската опера и балет ще се състои пресконференция, посветена на балетната премиера „Легенда за езерото“.  \r\n*** \r\nОт 11.30 часа в пресклуба на БТА ще се състои пресконференция на ПП „Движение България на гражданите“ (ДБГ), на която ще бъдат представени решенията на Националния съвет на партията и участието ѝ в предстоящите избори за Европейски парламент.  \r\n*** \r\nОт 12.00 часа в Столична община ще бъдат представени резултатите от първата съвместна инициатива за скрининг на миомна болест у нас. \r\n*** \r\nОт 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С., Ивайло Т. и др., обвинени в образуване и ръководене на организирана престъпна група.  \r\n*** \r\nОт 13.00 часа 3 състав на Комисията за защита от дискриминация ще проведе заседание по преписка образувана по жалба на Д.Х. от Хасково, служител на Изпълнителна агенция „Автомобилна администрация“. \r\n*** \r\nОт 13.30 часа в 11 състав на Специализирания наказателен съд ще се гледа делото срещу Недялко Ц., обвинен в изнудване. \r\n*** \r\nОт 14.00 часа 3 състав на Комисията за защита от дискриминация ще проведе заседание по преписка, образувана по жалба на С.С. от Сливен срещу Централна кооперативна банка – Сливен. \r\n*** \r\nОт 14.00 часа 3 състав на Комисията за защита от дискриминация ще проведе заседание по преписка образувана по  жалба на президента на Сдружение „ФК Атлетико – Лом“ – гр. Монтана, срещу Аматьорска футболна лига към БФС. \r\n*** \r\nОт 14.30 часа в хотел „Метрополитън“ ще се проведе среща на земеделски камари от Европа. Гости в първия ден на форума ще бъдат министърът на земеделието, храните и горите Румен Порожанов и председателят на Комисията по земеделие в Народното събрание – Десислава Танева.  \r\n*** \r\nОт 15.00 часа в зала 7 на НДК УМБАЛ „Александровска“ в партньорство с Българското урологично дружество ще отбележи официално 50 години от първата успешна органна трансплантация в България. \r\n*** \r\nОт 15.00 часа до 17.00 часа в кабинет 6 на УМБАЛ „Св. Иван Рилски” ще се проведат безплатни прегледи за бъбречни заболявания. \r\n*** \r\nОт 18.00 часа в Литературния клуб на Столична библиотека ще се проведе вечер с поезията на Александра Ивойлова. \r\n*** \r\nОт 19.00 часа в Театър „Азарян“ ще се играе постановката „Хронолог“.  \r\n*** \r\nОт 19.00 в литературен клуб „Перото“ ще бъде представена книгата „Празна зора“ на Екатерина Григорова.  \r\n*** \r\n„София Филм Фест“ ще покаже четири филма от програмата си в кино „Люмиер Лидл“ - „Делегацията” от 14.00 часа, „Лимонада” от 16.00 часа, „Обичам те, Бойдин” от 18.30 часа, както и „Калин и отборът на затвора” от 21.00 часа.  \r\n*** \r\nОт 11.00 часа при паметника на Цар Иван Асен II ще бъдат отбелязани 789 години от победата на Цар Иван Асен II в битката при Клокотница. \r\n*** \r\nОт 17.30 часа кметът д-р Атанас Камбитов официално ще открие обновения площад „Георги Измирлиев“. \r\n*** \r\nOт 10.00 до 12.00 часа в клуба на ПП ГЕРБ на ул. „Г. Бенковски” 1 народният представител от ПП ГЕРБ – Варна Владимир Вълев ще има приемен ден за граждани. \r\n*** \r\nОт 11.00 часа в Щаба на Военноморските сили ще бъде представена издадената от издателство „Еър груп 2000” книга на капитан І ранг Петко Рачев Георгиев „Брегова артилерия и брегови ракетни части на българския ВМФ (1947-1979)”. \r\n*** \r\nОт 13.30 часа в Община Варна ще се проведе заседание на ПК „Култура и духовно развитие\" и ПК „Наука и образование\" с начален час 14.00 часа. \r\n*** \r\nОт 16.30 часа в зала „Пленарна\" на Община Варна ще се проведе дискусия за правата и интересите на детето. \r\n*** \r\nОт 18.00 часа в Драматичен театър „Стоян Бъчваров“ на сцена Филиал ще се проведе медийна среща с „Маратонците правят почетна обиколка\"  \r\n***  \r\nОт 11.00 часа в пресклуба на БТА ще се състои пресконференция във връзка с организацията и участниците в 10-ия Трабантфест във Велико Търново.  \r\n***  \r\nОт 14.00 до 17.00 часа в зала „Царевец“ на хотел „Премиер“ ще се проведе информационен ден за представяне на процедурата „Умения“ по Оперативна програма „Развитие на човешките ресурси“ 2014-2020.  \r\n*** \r\nОт 18.30 часа в Клуб 7 ще се състои Дамска поетична вечер.  \r\n*** \r\nОт 17.30 часа в салона на читалище „Цвят“ ще се проведе Среща-дискусия на тема „Работещи бедни\". Събитието се организира от Сдружение „Солидарна България\" и Колектив за обществени интервенции. \r\n*** \r\nОт 10.30 часа пред паметника на св. Софроний Врачански ще започне програмата за отбелязване на 280-ата годишнина от рождението на „небесния покровител“ на Враца – Софроний Врачански и 110-ата годишнина от създаването на училището, носещо името на светеца. Водосвет – молебен ще отслужи Негово Високопреосвещенство Митрополит Григорий. Пред паметника на небесния покровител на Враца ще бъдат поднесени венци и цветя. \r\n*** \r\nОт 17.00 часа в кино залата на Община Враца ПП ГЕРБ организира събитие за представяне на разработките и награждаване на участниците в Конкурс за мултимедиен продукт на тема: „Свята и чиста Република”. \r\n*** \r\nОт 17.00 часа в катедралния храм „Св. 12 апостоли” ще започне отслужването на Велико повечерие с първа част от Покайния канон на св. Андрей Критски. \r\n*** \r\nОт 18.30 часа в НЧ „Напредък-1869“ ще се играе пиесата „Двама съвсем голи мъже“. \r\n*** \r\nОт 11.00 часа в редакцията на в. „Добруджанска трибуна“ ще се състои брифинг.  \r\n*** \r\nОт 12.00 часа до 17.00 часа в Младежкия център ще се проведе Кандидатстудентска борса 2019. \r\n*** \r\nОт 12.30 часа и от 13.30 часа в СУ „П. Р. Славейков“ ще се играе кукленият спектакъл „Жабокът и слънчевата дъщеря“.  \r\n*** \r\nОт 10.00 часа до 12.00 часа в офиса на ПП ГЕРБ на ул. „Климент Охридски” 1 депутатът Борис Кърчев ще проведе приемна за граждани. \r\n*** \r\nОт 17.00 часа в Дома на културата Посолството на Република Азербайджан и Община Кърджали организират отбелязване на празника Новруз с изложба и концерт. \r\n*** \r\nОт 17.30 часа в експозиционна зала „Кутловица” ще бъде открита изложба на Секция „Графика и илюстрация\" към Съюза на българските художници. \r\n*** \r\nОт 11.00 часа на кръстовището за кв. „Каменица“ ще се състои церемония по първа копка на ремонта на пътя Велинград - с. Драгиново.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени за избягване установяване или плащане на данъчни задължения в големи размери, също в измама и представяне на неверни сведения.  \r\n*** \r\nОт 10.00 часа в хотел „Рамада Пловдив Тримонциум“ в конферентна зала „Тракия“ ще се проведе пресконференция на EVN България.  \r\n*** \r\nВ 11.30 часа в зала 5 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д., обвинени в прикриване на престъпление и приемане на подкуп.  \r\n*** \r\nВ 11.30 часа в Окръжния съд ще се гледа делото срещу Рашко Б., обвинен в даване на подкуп на полицай.  \r\n*** \r\nВ 12.00 часа, в офиса на НФСБ на бул. „Шести септември“ пресконференция ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и председателят на НФСБ – Пловдив и общински съветник Костадин Гаров. Те ще говорят по актуални градски теми. \r\n*** \r\nВ 13.00 часа в хотел Landmark Creek ще се състои представянето на изтребителя Ф-16 Блок 70 от производителя Локхийд Мартин.  \r\n*** \r\nОт 19.00 часа НЧ „Просвета 1888“ ще гостува спектакълът „Сън в лятна нощ“. \r\n*** \r\nОт 09.00 часа до 11.00 часа в офиса на ПП ГЕРБ на ул. „Май” 5 депутатът Радостин Танев ще проведе приемна за граждани.  \r\n*** \r\nОт 09.00 часа до 11.00 часа в офиса ПП ГЕРБ на бул. „Митрополит Методий Кусев” 5 депутатът Емил Христов ще проведе приемна за граждани.  \r\n*** \r\nОт 11.00 часа в пресклуба на БТА ще се състои пресконференция на депутата от БСП Георги Гьоков и общинския лидер на партията Валя Бонева. \r\n*** \r\nОт 13.00 часа в пресклуба на БТА ще се състои пресконференция на поетесата Стефанка Мирчева, която ще представи най-новата си стихосбирка.  \r\n*** \r\nОт 17.00 часа в конферентната зала на хотел „Мериан Палас“ ще се проведе граждански диалог на тема образование, организиран от ГЕРБ. Събитието е част от платформата за граждански диалози „Европа в нашия дом“.  \r\n*** \r\nОт 19.00 часа в РБ „Захарий Княжески“ Мира Радев и Александър Кипров ще представят най-вдъхновяващата френска музика от 20 век – „Франция, Моя любов!“.  \r\n*** \r\nОт 19.30 часа в бирария „Колобри на бирата/Beer Kolobars“ ще се проведе събитие от изданието „Приказки за Стара Загора“. Темата е посветена на част от личностите, на които са кръстени старозагорските улици.  \r\n***   \r\nОт 11.00 часа извънредният и пълномощен посланик на Унгария в България Текла Харангозо ще участва в ритуал за поднасяне на венци на паметника на Лайош Кошут. \r\n***   \r\nОт 11.30 часа извънредният и пълномощен посланик на Унгария в България Текла Харангозо ще посети тематичната изложба, посветена на Националния празник и независимостта на Унгария в Регионална библиотека „Стилиян Чилингиров“.  \r\n*** \r\nОт 12.30 часа извънредният и пълномощен посланик на Унгария в България Текла Харангозо ще посети къща-музей „Лайош Кошут“ и ще поднесе венци и цветя. \r\n*** \r\nОт 19.00 часа в Драматично-куклен театър „Васил Друмев“ - Шумен ще бъде представена бляскавата комедия „Методът Грьонхол“, с участието на актьорите Асен Блатечки, Николай Урумов, Светлана Бонин и Христо Бонин. \r\n*** \r\nОт 11.00 часа в зала „Марица“ на Областна администрация - Хасково министърът на образованието и науката Красимир Вълчев и народни представители от Постоянната комисия по образование в 44-тото Народно събрание и от Хасковски регион ще участват в граждански диалог на тема образование, организиран от ГЕРБ.  \r\n*** \r\nОт 11.30 часа в Културно-информационен център „Безистен“ ще се проведе заключителна пресконференция за резултатите от проекта на Общината „Ямбол и Одрин – два града на Тунджа“. \r\n*** \r\nОт 17.30 часа в Културно-информационен център „Безистена“ ще се проведе граждански диалог на тема образование, организиран от ГЕРБ. Събитието е част от платформата за граждански диалози „Европа в нашия дом“.", "date": "2019.03.11", "title": "Предстоящи събития в страната за 11 март (Агенция „Фокус“)"}
{"url": "http://www.focus-news.net/news/2019/03/11/2632969/afp-kitay-naredi-na-mestnite-aviokompanii-da-prizemyat-boing-737-max-8.html", "text": "Китай нареди на местните авиокомпании да преустановят търговската дейност на „Боинг“ 737 MAX 8, заради катастрофата на същия модел самолет на „Етиопски авиолинии“, съобщава  AFP . \r\nРаботата на самолетите 737 MAX 8 ще продължи след „потвърждаване на съответните мерки за ефективно осигуряване на безопасността на полетите“, се казва в изявление на администрацията на китайската гражданска авиация. Превод и редакция : Калоян Пенков", "date": "2019.03.11", "title": "AFP: Китай нареди на местните авиокомпании да приземят „Боинг“ 737 MAX 8"}
{"url": "http://www.focus-news.net/news/2019/03/11/2632971/24-info-makedoniya-zaev-katitsa-yaneva-ostava-nachelo-na-spetsializiranata-prokuratura.html", "text": "Лидерът на СДСМ и премиер Зоран Заев на днешната среща с лидера на ВМРО-ДПМНЕ Християн Мицкоски обещаха да работят за честни и демократични избори. Двата предизборни щаба ще бъдат в постоянна оперативна комуникация. Договорено е, че няма да има предсрочни парламентарни избори, съобщава македонското електронно издание „ 24 Инфо “. \r\nПо отношение на Закона за главната прокуратура е договорено да се създадат работни екипи, които да работят по текста на закона. Мицкоски иска да разшири обхвата, Катица Янева да не оглави Специализираната прокуратура. Заев каза, че Янева не може да бъде уволнена, защото мандатът й все още е в сила. Превод и редакция : Калоян Пенков", "date": "2019.03.11", "title": "„24 Инфо“ (Македония): Заев: Катица Янева остава начело на Специализираната прокуратура"}
{"url": "http://www.focus-news.net/news/2019/03/11/2632973/nezavisen-makedoniya-mitskoski-sled-sreshtata-sas-zaev-yaneva-ne-tryabva-da-vodi-spetsializiranata-prokuratura.html", "text": "Опозицията е готова да влезе в преговори за разрешаване на статута на Специализираната прокуратура, но начело не трябва да бъде Катица Янева, заяви лидерът на ВМРО-ДПМНЕ след срещата с премиера Зоран Заев. Той каза, че е добре да започнат преговори между партиите за Специализираната прокуратура, затова ще се сформират работни групи, но сегашният ръководител на прокуратурата е загубил доверието, съобщава електронното издание на вестник  „Независен“. \r\nЗа изборите Мицкоски обяви координация между щабовете на правителството и опозицията и прецени, че има много пропуски в предизборната кампания, като например заетостта в администрацията и трансферите от местните власти в държавната администрация. \r\nТой каза, че със Заев са обсъждали две теми, създаването на условия за честни и демократични избори, и реформите преди започване на преговорите с ЕС. Мицкоски заяви на премиера, че опозицията е жертва на политическо преследване. \r\n„На президентските избори имаме два кръга, толкова много неща ще зависят от поведението на правителството“, каза Мицкоски. Первод и редакция : Калоян Пенков", "date": "2019.03.11", "title": "„Независен“ (Македония): Мицкоски след срещата със Заев: Янева не трябва да води Специализираната прокуратура"}
{"url": "http://www.focus-news.net/news/2019/03/11/2632979/prezidentat-rumen-radev-e-na-ofitsialno-poseshtenie-v-republika-sloveniya.html", "text": "Президентът Румен Радев е на официално посещение в Република Словения по покана на президента на страната Борут Пахор. Това съобщиха от  Прессекретариата на държавния глава . Визитата на президента ще продължи и на 12 март. Държавният глава Радев и неговата съпруга Десислава Радева ще бъдат посрещнати с официална церемония от президента Борут Пахор и съпругата му Таня Печар. В президентския дворец двамата президенти ще има среща „на четири очи“, ще ръководят пленарните разговори между официалните делегации на България и Словения, след което ще дадат съвместна пресконференция.   \r\nСред акцентите в разговорите на българския президент в Любляна ще бъдат актуални въпроси от регионалния, европейския и международен дневен ред, както и двустранните търговско-икономически отношения, инвестициите, туризма, културата и образованието. Президентите на България и Словения ще обсъдят перспективите на държавите от Западните Балкани за интеграция в ЕС и НАТО.    \r\nОсвен разговорите на държавния глава със словенския президент Борут Пахор, са планирани и срещи с министър-председателя Мариан Шарец, с председателя на парламента Деян Жидан и с кмета на словенската столица Зоран Янкович.    \r\nВ Търговско-промишлената палата на Словения Румен Радев и Борут Пахор ще открият Словенско-български бизнес форум. В бизнес делегацията, която придружава президента, са включени редица представители на български компании в областта на информационните технологии, туризма, строителството, хранително-вкусовата промишленост и други, които ще обсъдят със свои партньори от Словения реализацията на общи проекти.  \r\nВ Любляна държавният глава и съпругата му ще присъстват на прием по повод Националния празник на Република България – 3 март, даван от Посолството на Република България в Словения за дипломатическата общност, изтъкнати представители на словенското общество и на българската общност.", "date": "2019.03.11", "title": "Президентът Румен Радев е на официално посещение в Република Словения"}
{"url": "http://www.focus-news.net/news/2019/03/11/2632980/predsedatelyat-na-ns-tsveta-karayancheva-shte-predstavi-v-kardzhali-patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Председателят на Народното събрание Цвета Караянчева ще представи в Кърджали пътуващата изложба „140 години от Учредителното събрание и приемането на Търновската конституция“. Това съобщиха от пресцентъра на  Народното събрание . Експозицията е подредена във фоайето на театъра и ще бъде открита от 11.00 часа. Домакин на събитието ще бъде областният управител Никола Чанев. Поканени са да присъстват народните представители от област Кърджали, местната власт, ръководители на държавни институции, културно-просветни средища, директори на училища, ученици, медии. Ще участват и гвардейците от ученическия отряд на Езиковата гимназия „Христо Ботев“. Изложбата ще остане в Кърджали до 15 март.", "date": "2019.03.11", "title": "Председателят на НС Цвета Караянчева ще представи в Кърджали пътуващата изложба „140 години от Учредителното събрание и приемането на Търновската конституция“"}
{"url": "http://www.focus-news.net/news/2019/03/11/2632983/zamestnik-ministar-georg-georgiev-e-na-rabotno-poseshtenie-v-sasht.html", "text": "Заместник-министърът на външните работи Георг Георгиев ще направи работно посещение в САЩ в периода от днес до 15 март 2019 година. Това съобщиха от пресцентъра на  Министерството на външните работи . Георгиев ще проведе срещи с Питър Хаас, главен заместник-помощник държавен секретар в Бюрото по икономически и бизнес въпроси, с Томас Яздегерди, специален пратеник на Държавния департамент по въпросите на Холокоста, с Матю Бойз, заместник-помощник държавен секретар в Бюрото за Европа и Евразия, както и с представители на Националния демократически институт и Републиканския национален институт. В програмата е включена и среща с представители на водещи американски еврейски организации.    \r\nСред очакваните за обсъждане теми са разширяването на Организацията за икономическо сътрудничество и развитие (ОИСР) и кандидатурата на България за членство в нея, включването на страната ни в Програмата за безвизови пътувания, сътрудничеството в областта на труда и социалната политика и други въпроси от дневния ред на двустранните отношения между България и САЩ.   \r\nПреди Вашингтон Георгиев ще посети град Бостън, където ще изнесе лекция пред студенти в университета „Харвард“ и ще посети центровете на някои от успешните модели за български бизнес в региона.  \r\nВ Бостън и Вашингтон заместник-министър Георгиев ще се срещне с представители на българската общност.", "date": "2019.03.11", "title": "Заместник-министър Георг Георгиев е на работно посещение в САЩ"}
{"url": "http://www.focus-news.net/news/2019/03/11/2632987/predstoyashti-mezhdunarodni-sabitiya-za-11-mart-agentsiya-fokus.html", "text": "***  Осем години от аварията в атомната централа след цунмито, предизвикано от силно земетресение \r\n***  Възпоменателна церемония за загиналите от цунамито през 2011 година \r\n***  Среща на финансовите министри от еврозоната \r\n***  Продължава процесът срещу 12-те каталунски сепаратистки лидери \r\n***  Неформална среща на министрите по европейските въпроси на ЕС  \r\n***  Заседание на Съвета за сигурност на ООН за Афганистан \r\n***  Иранският президент Хасан Роухани пристига на посещение в Ирак  \r\n***  Конференция на ООН за климата", "date": "2019.03.11", "title": "Предстоящи международни събития за  11 март  (Агенция \"Фокус\")"}
{"url": "http://www.focus-news.net/news/2019/03/11/2632984/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-shte-uchastva-v-konferentsiya-posvetena-na-kibersigurnostta-v-evropeyskiya-sayuz.html", "text": "Председателят на ПГ на ГЕРБ и председател на Комисията по вътрешна сигурност и обществен ред в Народното събрание Цветан Цветанов ще участва в конференция на тема „Киберсигурността в Европейския съюз: начини да отговорим на все по-нарастващите заплахи“. Това съобщиха от пресцентъра на  ПП ГЕРБ . Форумът ще се проведе в зала „Триадица“ на „Гранд хотел София“, а негови организатори са Центърът за европейски изследвания „Вилфрид Мартенс“, Фондация „Ханс Зайдел“ и Сдружение „Граждани за европейско развитие на България“. \r\nКонференцията ще бъде открита в 10.00 часа от председателя на ПГ на ГЕРБ и председател на Комисията по вътрешна сигурност и обществен ред Цветан Цветанов, кмета на София и председател на Сдружение „Граждани за европейско развитие на България“ Йорданка Фандъкова, еврокомисаря по цифрова икономика и цифрово общество Мария Габриел, политическия директор на Центъра за европейски изследвания „Вилфрид Мартенс“ Роланд Фройденщайн и представителя на Фондация „Ханс Зайдел“ за България Богдан Мирчев. \r\nВ рамките на форума презентации ще изнесат еврокомисарят Мария Габриел, Явор Колев - началник на отдел „Киберпрестъпност“ в ГДБОП, Красимир Симонски - заместник-председател на Държавна агенция „Електронно управление“ (ДАЕУ), Васил Грънчаров - директор на Дирекция „Мрежова и информационна сигурност\" в ДАЕУ, Виолета Дъчева - директор на Специализирана дирекция „Информационна сигурност“ в ДАНС, Георги Шарков - съветник по въпросите за киберотбраната на министъра на отбраната, и Албена Спасова - Международна академия за разследване на киберпрестъпления.", "date": "2019.03.11", "title": "Председателят на Комисията по вътрешна сигурност и обществен ред Цветан Цветанов ще участва в конференция, посветена на киберсигурността в Европейския съюз"}
{"url": "http://www.focus-news.net/news/2019/03/11/2632989/sofiya-v-stolichna-obshtina-shte-badat-predstaveni-rezultatite-ot-parvata-savmestna-initsiativa-za-skrining-na-miomna-bolest-u-nas.html", "text": "От 12.00 часа в Столична община ще бъдат представени резултатите от първата съвместна инициатива за скрининг на миомна болест у нас. Това съобщиха от пресцентъра на  Столична община .  \r\nЕдномесечната кампания за безплатни прегледи на жени с миома на матката се провежда под егидата на Столична община и с личната подкрепа на кмета Йорданка Фандъкова. Освен нея в представянето на резултатите ще участват ръководителите на трите лечебни заведения, провели прегледите – д-р Гергана Коларова (I САГБАЛ „Св. София“), д-р Румен Велев (II САГБАЛ „Шейново“) и проф. д-р Иван Костов (СБАЛАГ „Майчин дом“).", "date": "2019.03.11", "title": "София: В Столична община ще бъдат представени резултатите от първата съвместна инициатива за скрининг на миомна болест у нас"}
{"url": "http://www.focus-news.net/news/2019/03/11/2632982/ochakva-se-premierat-boyko-borisov-da-se-sreshtne-s-negovo-sveteyshestvo-balgarskiya-patriarh-neofit-i-s-glavniya-myuftiya-mustafa-hadzhi.html", "text": "Очаква се премиерът Бойко Борисов да се срещне с Негово светейшество Българския патриарх Неофит и с Главния мюфтия Мустафа Хаджи. На 9 март министър-председателят обяви, че е поканил патриарха и мюфтията на среща в понеделник. На осмата политическа академия на Жени ГЕРБ във Велико Търново Борисов заяви, че няма договорка между ГЕРБ и ДПС за Закона за вероизповеданията. Той беше категоричен, че ГЕРБ няма да прави компромис с темата за етническата толерантност. Думите му са по повод твърденията на БСП за договорка между ГЕРБ и ДПС - отхвърляне на президентското вето върху Изборния кодекс на цената на опрощаването на дълговете на Главното мюфтийство. Според Борисов, ако има договорка, то тя е между християните и мюсюлманите в ГЕРБ за нормален религиозен живот в страната.  \r\nОпрощаването на задълженията на вероизповеданията е водеща тема в последните дни. На 8 март със законодателни промени на първо четене депутатите приеха дълговете да бъдат опростени. По данни на Министерството на финансите 8, 267 млн. лева са задълженията на шест регистрирани вероизповедания, като най-голям дял - над 8 млн. лв. са задълженията на Главното мюфтийство.", "date": "2019.03.11", "title": "Очаква се премиерът Бойко Борисов да се срещне с Негово светейшество Българския патриарх Неофит и с Главния мюфтия Мустафа Хаджи"}
{"url": "http://www.focus-news.net/news/2019/03/11/2632992/bezplatni-pregledi-shte-se-provezhdat-v-umbal-sv-ivan-rilski-po-povod-svetovniya-den-na-babreka.html", "text": "По повод Световния ден на бъбрека, който тази година ще отбележим на 14 март, в УМБАЛ „Св. Иван Рилски” започват безплатни прегледи за бъбречни заболявания. Това съобщиха от пресцентъра на  лечебното заведение . Те ще се провеждат от днес до 19 март 2019 г. (без събота и неделя) от 15.00 до 17.00 часа в кабинет 6, ет. 1. Необходимо е предварително записване на тел. 02/952 38 33.  \r\nПо този начин болницата се присъединява към световната кампания, която през 2019 година е под надслов „Бъбречно здраве за всички и навсякъде”. Тя акцентира върху превенцията като основен фактор за предотвратяване на хроничната бъбречна недостатъчност (ХБН).   \r\nНад 850 млн. са засегнатите от хронични бъбречни заболявания (ХБЗ) по света. В глобален мащаб те са причина за смъртта на 2.4 млн. човека годишно. В България статистиката е не по-малко тревожна: над 700 000 души или всеки осми човек има проблем с функцията на тези жизнено важни органи. \r\nХроничното бъбречно заболяване е такова, което продължава три или повече месеца. Ако не бъде диагностицирано и лекувано навреме, то може да прерасне в бъбречна недостатъчност. Бъбречната недостатъчност се разделя на пет фази. Във фаза І и ІІ състоянието може да се контролира успешно, с помощта на подходяща терапия и промяна в начина на живот. За съжаление 90% от пациенти в България се диагностицират във фаза ІІІ, ІV или V, когато вече са налице симптоми и необратими бъбречни промени. В последната, V фаза, е налице пълен отказ на бъбреците да пречистват кръвта. Тогава единственият вариант е пациентът да премине на хемодиализа или да му бъде трансплантиран нов бъбрек. \r\nСпециалистите наричат хроничните бъбречни заболявания „тихият убиец”, тъй като могат да се развиват безсимптомно в продължение на години. Единственият начин да бъдат установени навреме, преди развитието на тежки усложнения, са редовните изследвания  на урина и консултации със специалист. \r\nНикой не е застрахован от развитието на хронична бъбречна недостатъчност. Все пак има рискови групи, при които тази вероятност многократно нараства. Около 35% от диабетиците и 25% от хипертониците рано или късно достигат до това състояние. При тях лечение е по-сложно, тъй като при назначаването на терапия лекарите трябва да се съобразяват и с основното заболяване. Затова съветът е задължително да изследват бъбречната си функция поне 2 пъти годишно. \r\n„В нашата клиника за пациентите с диабет освен лечение на бъбречното заболяване, задължително правим оценка и лекуваме паралелно повишения сърдечно-съдов риск, който съществува при този тип болни”, обяснява доц. Атанас Кундурджиев, началник на Клиниката по нефрология към УМБАЛ „Св. Иван Рилски”. \r\nЗаседналият начин на живот, прекомерната консумация на сол (повече от 1 чаена лъжичка на ден), както и популярните напоследък диети с високо съдържание на белтъци, също са сред рисковите фактори за развитие на болестта. \r\nКлиниката по нефрология на УМБАЛ „Св. Иван Рилски” е една от водещите в страната. В нея освен нефролози, работят още лекари със специалност ендокринология, кардиология, имунология и вътрешни болести, което позволява едно по-всеобхватно наблюдение на състоянието на пациентите. Тя наследява Клиниката по терапия на вътрешните болести, създадена през 1986 г. от проф. Н. Беловеждов, която е била с по-широк профил: имало е отделение по кардиология, гастроентерология, клинична фармакология, ендокринология. Затова и най-отличителната черта на настоящата клиника е този по-широк обхват.", "date": "2019.03.11", "title": "Безплатни прегледи ще се провеждат в УМБАЛ „Св. Иван Рилски” по повод Световния ден на бъбрека"}
{"url": "http://www.focus-news.net/news/2019/03/11/2632991/stara-zagora-grazhdanski-dialog-na-tema-obrazovanie-shte-se-provede-v-grada.html", "text": "Граждански диалог на тема образование ще се проведе от 17.00 часа в конферентната зала на хотел „Мериан Палас“ в Стара Загора. Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”. Участие в събитието ще вземат Живко Тодоров - кмет на Стара Загора, Емил Христов – общински ръководител и зам.-председател на Народното събрание, и др. \r\nПоканени са и министърът на образованието и науката Красимир Вълчев и заместник-председателят на Комисията по образование в Народното събрание Галя Захариева.  \r\nФорумът е отворен за всички представители на образователните институции, неправителствените организации и гражданите.", "date": "2019.03.11", "title": "Стара Загора: Граждански диалог на тема образование ще се проведе в града"}
{"url": "http://www.focus-news.net/news/2019/03/11/2632988/zapochva-velikdenskiyat-post-koyto-prodalzhava-7-sedmitsi.html", "text": "От днес започва Великденският пост, който продължава седем седмици и ще приключи в деня преди Великден. Великият пост е подвижен период в църковния календар в зависимост от това кога се пада Великден, който също е подвижен празник.  \r\nОт четирите поста през годината този е най-важният и най-продължителният, като идеята му е да припомни 40-дневния пост на Спасителя в пустинята. Този пост въвежда в Страстната седмица и в самото събитие, наречено Възкресение Христово. През Великия пост човекът скърби заради своята греховност, станала причина за жертвата на Иисус Христос. Човекът трябва да преосмисля поведението си и да се моли да му бъдат простени греховете, за да се пречисти телом и духом. За този период има специален сборник с песнопения, т. нар. Постен триод, който съдържа кратък канон обикновено с покаен характер за всеки ден от поста. Целта на постите е, чрез въздържание (не само от определени храни, но и от широк спектър „лоши мисли и дела“) и смирение да се постигне покаяние, за да се посрещне достойно Възкресение Христово. \r\nПървите дни на поста всички епархии на Българската православна църква четат Велик покаен канон на св. Андрей Критски. \r\nПо време на Великденския пост се консумират предимно растителни храни и са забранени храните от животински произход, включително мляко, риба и яйца. \r\nПрез този период се консумират повече плодове и зеленчуци, вода и хляб. Целта е прочистването на тялото да доведе и до пречистването на душата. Смята се, че постите помагат за смирението, укротяване на гнева, на езика и на похотта. \r\nПостите не са препоръчителни за деца, бременни жени и хора със слаба имунна система.", "date": "2019.03.11", "title": "Започва Великденският пост, който продължава 7 седмици"}
{"url": "http://www.focus-news.net/news/2019/03/11/2632985/faz-parlamentat-na-venetsuela-poiska-obyavyavaneto-na-izvanredno-polozhenie-v-stranata.html", "text": "С оглед на прекъсването на електрозахранването във Венецуела, което продължава вече няколко дни, Националното събрание в Каракас настоя за обявяването на извънредно положение в латиноамериканската страна, съобщава германският национален ежедневник  Die Frankfurter Allgemeine Zeitung . \r\nОчаква се контролираният от опозицията и нейния лидер Хуан Гуайдо парламент в Каракас да обяви въвеждането на мярката в рамките на специално заседание, насрочено за по-късно през деня. Мнозина разглеждат Националното събрание като единствената легитимна институция в страната. Въпреки това, държавният глава на Венецуела Николас Мадуро обезвреди Националното събрание и прехвърли правомощията му на верните на правителството органи.  \r\nОт четвъртък вечерта в страната е прекъснато електрозахранването, а възстановяването на подаването на електричеството върви бавно и с редица съпътстващи проблеми. Мадуро обвинява САЩ за ситуацията, която по-рано описа като „саботаж“ и резултат от хакерска атака. Опозицията, от друга страна, говори за липса на поддръжка, корупция и лошо управление. \r\nПрекъсването на тока до голяма степен парализира Венецуела. Множество магазини останаха затворени, метрото в Каракас не работи, на международното летище е столицата бяха отменени много полети. Според неправителствената организация Médicos por la Salud най-малко 17 пациенти са загинали в болниците в страната по време на срива в мрежата. Тереза Герова", "date": "2019.03.11", "title": "FAZ: Парламентът на Венецуела поиска обявяването на извънредно положение в страната"}
{"url": "http://www.focus-news.net/news/2019/03/11/2632994/denyat-11-mart-v-balgarskata-istoriya.html", "text": "На 11 март Българската православна църква почита паметта на котленеца Свети Софроний Врачански, авторът на два преписа на Паисиевата “История Славянобългарска”. \r\nПрез 1912 г. българското правителство, начело с Иван Евстатиев Гешов взема решение за закупуване на първите два самолета за българската армия. \r\nПрез 1913 година Втора Българска армия започва щурм за овладяване на смятаната за непревземаема Одринска крепост. \r\nПрез 1922 г. полицията разпръсва студентска демонстрация пред Народния театър, а Академическият съвет преустановява учебните занятия в Софийския университет. \r\nЗавършва строежът на часовниковата кула в Габрово (1835-а). Висока 28 метра, кулата е един от символите на града, а часовниковият й механизъм е изработен от местния майстор Иван Сахатчията. \r\nНа 11 март е роден: освободителят на Добруджа генерал-майор Стефан Попов, участник в Балканската, Междусъюзническата и Първата световна война,  \r\nНа 11 март умират: политиците Драган Цанков (1911 г.), Иван Евстатиев Гешов (1924 г.), историкът академик Илчо Димитров.  2016г. \r\nПрезидентът на Република България присъжда Орден „Стара планина” първа степен на Янка Такева „за нейния значителен принос към развитието на образованието и гражданското общество в Република България като активен лидер и общественик и във връзка с 25-годишнината на Синдиката на българските учители“. 2005 г.  \r\nПрезидентът на Република България присъжда Орден „Стара планина” първа степен на Осама Мохамед, извънреден и пълномощен посланик на Арабска република Египет в Република България „за изключително големите му заслуги за укрепването и развитието на българо-египетските отношения и по повод окончателното му отпътуване от страната“. 1963 г.  \r\nНа 11 и 12 март се провежда пленум на ЦК на БКП, който слага началото на нова линия по македонския въпрос. За първи път Тодор Живков открито критикува грешките на Комунистическата партия и категорично заявява, че \"никаква македонска народност, никаква македонска нация и държава\" не са съществували през Средновековието и Възраждането, но във Вардарска Македония в рамките на създадената през август 1944 г. НР Македония постепенно се формира македонско национално съзнание. Живков твърди, че \"отделен простонароден и книжовен славянски македонски национален език никога не е имало. Македонският език е народен език, наречие от нашите западни наречия, диалект\", но след 1945 г. такъв македонски език е изкуствено създаден в Скопие. Живков начертава и бъдещата политика: \"Ние следва да признаем публично, когато се договорим с тях, не сега, обективното съществуване на Македонската народна република. Не можем обаче да се примирим това национално съзнание да се формира, да се изгражда на противобългарска основа\". За Пиринския край Живков е също категоричен, че населението там е част от българската нация и през 1946 г. партията е извършила насилие върху неговата воля, но сега трябва да се противопоставя категорично на опитите то да бъде третирано като македонско. 1960 г.  \r\nПубликуван е Закон за митниците. \r\nЗапочва Първият конгрес на Съюза на българските журналисти. Съюзът на българските журналисти е професионално-творческа организация на журналисти създадена на 20 октомври 1955 г. Той продължава дейността на Съюза на журналистите в България (основан 1944 г.), който обединява Дружеството на столичните журналисти (основан 1907 г.) и Съюза на провинциалните професионални журналисти (основан през 1924 г.). Има 5 600 члена и 161 дружества. Съюзът на българските журналисти е най-старата и най-многобройна журналистическа организация в Българя. Първи председател - П. Пенчев; Вл. Топенчаров, Славчо Васев и др. Членува в Международната организация на журналистите (МОЖ) от 1947 г. От 2002 г. председател на УС е Милен Вълков. Издания на СБЖ са в-к “Поглед” (1930 г.) и сп. “Бълг. журналист” (1959-1994 г.). 1941 г.  \r\nПри атентат в хотел \"Пера-Палас\" в Цариград, където са отседнали британски дипломати, дошли от София, са убити 6 души и са ранени около 60. Подозрението пада върху германските и българските тайни служби. 1924 г.  \r\nОт 11 до 13 март в Букурещ се провежда балканска социалдемократическа конференция по решение на ИК на Социалистическия работнически интернационал. БРСДП (Янко Сакъзов и Асен Цанков) оправдава своето отрицателно отношение към БЗНС и подкрепата за управлението на проф. Александър Цанков. 1922 г.  \r\nКъм 19.00 часа неизвестно лице хвърля бомба в двора на Американската легация в София, която се намира на ъгъла на улиците \"Славянска\" и \"Раковски\". При взрива няма пострадали. \r\nПолицията разпръсва студентската демонстрация пред Народния театър, а Академическият съвет преустановява учебните занятия. Това става след като в началото на февруари просветният министър Стоян Омарчевски нарежда на ректора на Университета да уволни 8 частни доценти. Преподавателите са членове на ръководствата на опозиционни партии. Академическият съвет отказва и прави изложение до Народното събрание за погазване на университетската автономия. На 8 март студентите подкрепят преподавателите си с петиция до парламента. Обществеността подкрепя Университета и създава Граждански комитет, включващ 21 дружества и организации. Просветното министерство спира заплатите на стачкуващите преподаватели, но те са поети от обществен фонд начело с проф. Тодор Кулев. Кабинетът изпраща министър Омарчевски с мисия в Бразилия, а заместникът му Коста Томов на 17 август отстъпва пред ректора проф. Любомир Милетич и изпълнява всички искания, с което се слага край на университетската криза. 1913 г.  \r\nВтора Българска армия, подпомагана от две сръбски дивизии, започва щурм за овладяване на \"непревземаемата\" Одринска крепост. Одрин е укрепен от Османската империя под ръководството на германски инженери в навечерието на Балканката война. Отбранителната линия включва три укрепени позиции. Първата е на 9-11 км. от града, а втората и третата са на 1-3 км от града. Позициите имат 24 каменни форта, голямокалибрени батареи, окопи, ходове за съобщения, телени мрежи, вълчи ями и фугаси. Гарнизонът й е в състав от 65 000 турски бойци и офицери, 524 оръдия и 20 тежки картечници. Срещу тях българското командване противопоставя 120 000 български и 40 000 сръбски войници и офицери. Българите имат 1300 оръдия. Планът на българското военно командване предвижда настъплението да започне нощем с удар между фортовете Айвазбаба и Айджиолу в източния сектор на турската отбрана, като мощни демонстративни удари бъдат нанесени и в други участъци на отбранителната линия. Щурмът продължава до 13 март 1913 г. и завършва с превземане на крепостта. Пленени са 14 турски генерали, 2000 офицери, 50 000 войници, 413 оръдия, 46 картечници. Българите губят в атаката по-малко от 2000 бойци. \r\nВ същото време на Първа шопска дивизия е наредено да предприеме демонстративна атака при Чаталджа. Българската дивизия разкъсва предната турска позиция, нахлува в гр. Чаталджа и го превзема. 1912 г.  \r\nБългарското правителство, начело с Иван Евстатиев Гешов, взема решение за закупуване на първите два самолета за българската армия. Година по-рано правителството взима решение за подготовка на летци и аеромеханици в чужбина. На 16 октомври 1912 г. е изпълнена първата бойна задача със самолет. Този ден се смята за рождена дата на военната авиация на страната ни. 1896 г.  \r\nАкадемическият съвет на Висшето училище в София (дн. СУ” Св. Климент Охридски”) възлага на комисия окончателното изработване на “подробния правилник” към Закона за уредбата на Висшето училище. Комисията е съставена от по трима души от всеки факултет. В завършената си форма правилникът доразвива основните положения на закона. Уточнява се неясно прокараната по-рано автономия на университета, ценза. Обръща се внимание на положението и достойнството на професорите, в духа на по-голяма строгост при подбора и на независимост при решенията на факултетите. Академическият персонал се предлага за назначение от факултетните съвети в Академическия съвет, който съобразно качествата на лицето го приема веднага в едно от установените звания. Званията се определят по-точно в своето степенуване: редът на званията доцент, извънреден професор и редовен професор представя три степени на преподавателската служба при Висшето училище. 1835 г.  \r\nЗавършен е строежът на часовниковата кула в Габрово. Кулата е висока 28 метра. Нейният часовников механизъм е ръчно изработен от местния майстор – Иван Сахатчията, а камбана кулата е произведена във Виена. На тази дата са родени:  1872 г.  \r\nРоден е генерал-майор Стефан Попов. През 1892 г. той завършва Военното училище в София, след което постъпва с Николаевската академия на Генералния щаб в Санкт Петербург. Попов служи в пехотата, след това е старши адютант в Пета пехотна дивизия. С нея участва в Балканската война (1912-1913 г.). През Първата световна война е началник-щаб на Трета армия (1916-1918 г.), която воюва срещу Румъния. Впоследствие е началник-щаб на Първа армия (август-септември 1918 г.). Уволнява се от армията през 1919 г. като помощник-началник щаб на войската. На тази дата умират:  2002 г.  \r\nУмира Илчо Иванов Димитров – български историк, академик (1990 г.). Завършва история в СУ “Св. Климент Охридски”. Специализира във Франция, Италия и Англия. Ръководи Катедрата по история на България. Ректор е на СУ “Св. Климент Охридски” (1979 г.-1981 г.), директор на Центъра по българистика. Научен секретар и зам.-председател на БАН. Зам.-завеждащ отдел \"Идеология и агитация\" на ЦК на БКП. Министър на народната просвета (1986-1989 г.; 1995-1997 г.). Изследванията му са в областта на новата и най-новата история на България. Автор е на съчинението: \"Князът, конституцията и народът\" (2 изд., 2001 г.). 1994 г.  \r\nВ Пловдив умира художникът Йоан Левиев. Роден е в Пловдив на 31 октомври 1934 г. През 1958 г. завършва Художествената академия в София, специалност “Декоративно - монументална живопис” при проф. Г. Богданов. Сред картините, свързани тематично с родния му град, са “Зора над Пловдив” (1970 г., НХГ), “Спомен за Паша Христова” (1972 г., НХГ), “Баща ми” (1974 г.), “Къща на Главната улица” (1978 г.) и др. Автор е на мащабни стенописи и мозаични пана - във Висшия селскостопански институт (“Земята и човекът, 1960 г., 1967 г.), в хотел “Марица” (“Из икономическия живот на Пловдив”, 1966 г.) и др. Прави сценично оформление на оперните постановки – “Антигона 43 от Л. Пипков, “Юлска нощ” и др. 1924 г.  \r\nУмира Иван Евстратиев Гешов - политически и държавен деец, банкер, икономист и публицист. Роден е в Пловдив през 1849 година. Завършва финансови и политически науки в Манчестър, Англия. След завръщането си в България се занимава с търговия. По време на Априлското въстание през 1876 г. изпраща редица дописки до английския в. \"Таймс\", с които информира за жестокостите на турските власти. Затова е задържан от местните власти и е осъден на смърт. Спасен е благодарение на енергичното застъпничество на английския и американския консул в Пловдив. След Освобождението Гешов взема дейно участие в обществено-политическия живот на Източна Румелия. Като един от лидерите на Народната (съединистка) партия неколкократно е депутат в Областното събрание. През 1879–1880 г. е и негов пръв председател. От януари 1882 г. до ноември 1883 г. той е директор (министър) на финансите. През декември 1883 г. Гешов се прехвърля в Княжеството, където е назначен за директор на Българската народна банка. От 26 август до 18 ноември 1886 г. е министър на финансите. През 1892 г. той председателства първия земеделско-промишлен събор. Съборът е свикан в Пловдив след закриване на организираното в същия град Първо българско земеделческо и промишлено изложение. От 19 май 1894 г. до 26 август 1897 г. той отново е министър на финансите. От 19 май до 17 септември 1894 г. е и управляващ Министерството на обществените сгради, пътищата и съобщенията, а от 31 юли 1896 г. до 26 август 1897 г. е управляващ Министерството на търговията и земеделието. След смъртта на д-р К. Стоилов през 1901 г. Гешов е издигнат за председател на Народната партия. Този пост заема до сливането й с Прогресивнолибералната партия в Обединена народнопрогресивна партия. За периода 16 март 1911 г.–1 юни 1913 г. е министър-председател и министър на външните работи, като от 1 до 14 януари 1912 г. е и управляващ Министерството на обществените сгради, пътищата и съобщенията. Председател е на ХV ОНС. От 1898 г. до 1924 г. Гешов е председател на Българското книжовно дружество (от 1911 г. – Българска академия на науките), а от 1899 г. до 1924 г. е председател и на Българския Червен кръст. Той е автор на мемоарни съчинения: \"Балкански съюз. Спомени и документи\" (1915 г.) и \"Спомени из години на борби и победи\" (1916 г.) . Негови книги са и драмата Ивайло\", (1888 г.), \"Думи и дела\" (1889 г.), \"Ситни дребни\" (1904 г.), \"Престъпно безумие\" (1915 г.), \"Спомени\" (1916 г.) и др. 1911 г.  \r\nУмира Драган Цанков – обществен и политически деец, почетен член на Българското книжовно дружество (днешна БАН). Роден е в Свищов през 1828 година. Учи в Одеската семинария и в Киевската гимназия, след което посещава лекции в университета във Виена. Цанков постъпва на работа като учител в Цариград. Там се включва в дейността на ръководеното от Г. С. Раковски Тайно общество. В Русе, където учителствува става инициатор за създаването на читалище \"Зора\". През 1864–1866 г. е директор на Вилаетската печатница в Русе, а след това последователно става управител на турското корабоплаване по р. Дунав, зам.-управител на Нишкия санджак и на Видинския санджак. След разгрома на Априлското въстание през 1876 г. Цанков, заедно с М. Балабанов, обикаля европейските държави, за да ги запознае с жестокостите, извършени от турските власти. След Освобождението е вицегубернатор на Търново. Той е народен представител в Учредителното събрание през 1879 г. Там се утвърждава като един от водачите на либералите. Взема активно участие в управлението на държавата- като министър-председател (24 март- 28 октомври 1880 г.). За периода 28 ноември- 17 декември 1880 г. е министър на вътрешните работи в правителството на П. Каравелов. По време на режима на пълномощията през 1881–1883 г. Цанков се обявява за възстановяване на конституцията. Отново е министър-председател от 7 септември 1883 г. до 29 април 1884 г. След разцеплението на Либералната партия Цанков създава и оглавява Прогресивнолибералната партия. След детронацията на княз Александър I Батенберг Цанков е министър на вътрешните работи в правителството на митрополит Климент (9–12 август 1886 г.). Като русофил Драган Цанков се обявява срещу външната политика на Регентството и правителството на Ст. Стамболов и емигрира в Русия. От там ръководи дейността на българската политическа емиграция. Връща се в България през 1895 г. Дългогодишен народен представител, Цанков е председател на ХII ОНС (1902–1903 г.). Редактира вестниците \"България\", \"Източно време\" и \"Независимост\". Публикува \"Кратка българска история\". \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.11", "title": "Денят 11 март в българската история"}
{"url": "http://www.focus-news.net/news/2019/03/11/2632995/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Калина Малина“ в ж.к. „Гео Милев“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\n- по ул. „Хемус“ от ул. „Симеонов век“ до ул. „Светлоструй“, ул. „Калина Малина“, ул. „Горазд“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калина Малина“, ъгъла с ул. „Хемус“. \r\nВъв връзка с монтаж на спирателен кран на бул. „Луи Пастьор“ в ж.к. „Люлин“ 9 се налага спиране на водоподаването от 09.00 до 17/00 часа на клиентите на „Софийска вода”, живеещи в района на: \r\n- по  бул. „Луи Пастьор“ от ул. „Майски ден“ до бул. „Сливница“; \r\n- по ул. „Майски ден“ от ул. „Бръшлянска равнина“ до ул. „Цветница“                 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Пастьор“, ъгъла с ул. „Майски ден“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.03.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/11/2632990/ivaylo-krachunov-borisov-pravi-poveche-kompromisi-s-koalitsionnite-partnyori.html", "text": "Борисов прави повече компромиси с коалиционните партньори. Това каза Ивайло Крачунов, управител на информационна агенция „Блиц“, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nИлиана Беновска посрещна госта си Ивайло Крачунов в деня на прошката. Той влезе с думите, че се дава и се иска прошка, най-вече от читателите на „Блиц“ за тъжните новини, които по някой път им поднасят. Водещата предложи на госта си да поиска прошка и за това, че първите новини са криминални, за грабежи, убийства, олигарси и попита дали трябва да бъде така. „Това е заобикалящият ни свят и заобикалящата ни реалност и ние като част от тази реалност няма как да избягаме, напротив, трябва да я предадем на хората“, каза той. \r\nБеновска попита: „Поставих темата за изборите и медиите. Няма ли нещо по-позитивно в тази реалност около изборите, няма ли обещания, няма ли надежда за промяна в по-добър дух?“, а според Крачунов промяната трябва да дойде от самите хора, които да бъдат по-демократични, смирени, трудолюбиви и прощаващи във всеки един ден. За него трудолюбието на българина започва със всяка изминала година да отстъпва, за което говорят работодателските организации, а бизнесът страда от липса на подготвени кадри. Беновска попита дали той има предвид, че на хората не им се работи, но Крачунов отрече. Той каза, че трябва да работят с по-голяма отдаденост и да постигат повече резултати, а водещата добави, че ще искат по-големи възнаграждение. „По-големите доходи идват от по-голямата работоспособност“, заяви събеседникът ѝ и каза, че няма как хора, които работят по-малко от 10 - 12 часа да искат да имат по-добър стандарт на живот. Илиана Беновска поясни, че в журналистическата професия се работи 24/7. Крачунов сподели, че не си спомня от кога не е почивал повече от 2 дни в последните 10 години. \r\nЗа какво Радев трябва да поиска прошка \r\nИлиана Беновска се върна към коментара си, в който е казала, че политиците трябва да ни поискат прошка и припомни, че е обявила инициатива всеки да посочи от кой политик за какво трябва да се извини, на мейла на предаването benovskapita@gmail.com. Тя попита събеседника си според него президента Радев за какво трябва да ни поиска прошка. „Това, че най-често влиза в едни опозиционни диалози в правителството и с Министерския съвет, вместо по-често да проявява държавническо мислене, да поставя по-ясни приоритети на държавата“, отговори Ивайло Крачунов и допълни с примери за бедността и екологичните проблеми. Водещата каза, че той поставя въпроса за бедността, но според събеседника ѝ президента го прави протоколно и като атака, а не с реални действия и с позицията си на държавен глава. Крачунов заяви, че въпросът с екологията се подценява, защото България е на първо място по смъртност заради мръсен въздух. Той каза, че мъглата и мръсния въздух в големите градове отключва редица болести, за които хората нямат вина. За какво Борисов трябва да поиска прошка \r\n„Министър-председателят Борисов трябва ли да ни поиска нещо да му простим и какво“, попита Беновска. Ивайло Крачунов отбеляза, че Борисов работи всеки ден без почивка и живее с проблемите на хората, винаги е в центъра на горещата точка и взима участие. Беновска помоли събеседника си да не бяга от въпроса и го повтори. „В крайна сметка може би прави малко повече компромиси с коалиционните партньори, но той е поставен в такава ситуация, че няма избор, тъй като ГЕРБ няма достатъчно гласове, че да управлява като самостоятелна партия и тези компромиси са наложителни в името на стабилността на държавата“, заяви Крачунов. За какво Доган трябва да поиска прошка \r\nВодещата премина към следващия политик, който трябва да поиска прошка и припомни, че го е включила в коментара си затова, че той се е оттеглил от видимата политика и ни липсва. Крачунов каза: „Ахмед Доган достатъчно много е дал за българската политика“ и той допълни, че ролята му в българската политика е видима и постоянна със съветите които дава на ДПС. Според него Доган винаги ще има своето място за това, че България има етническа стабилност и няма напрежение. На въпрос дали му липсва, Ивайло Крачунов заяви: „Какво значи да липсва? Той е сред нас“. Беновска го попита дали не би искал да вземе интервю от него и получи положителен отговор. Крачунов допълни, че неговата мъдрост я има в изказвания и статии и се появява, когато прецени за необходимо, така че той продължава да бъде част от българското общество и политика. За какво Нинова трябва да поиска прошка \r\nБеновска попита за какво Корнелия Нинова трябва да поиска прошка. Според него Корнелия Нинова трябва да иска прошка за това, че БСП е излязла от парламента, защото в България е парламентарна демокрация и всеки политик, дори и да не е съгласен с нещо, трябва да отстоява позицията си в Народното събрание. Той определи това действие като бягство от отговорност и припомни, че се повтаря от навечерието на европредседателството, когато Борисов е бил принуден да смени председателя на Народното събрание Димитър Главчев. „Това е един каприз, който трябва в най-скоро да бъде преодолян“, посочи Крачунов. Беновска попита дали той смята, че БСП и Корнелия Нинова ще успее да постигне по-високи резултати от сегашните в Европарламента и дали ще бият ГЕРБ, както обявяват. Крачунов отговори, че предстои да разберем, но според него ще победи тази партия, която е най-подготвена, се ползва с доверието на най-много хора и направи най-позитивна предизборна кампания. „Към този момент силите са изравнени. Социологическите агенции показват лека преднина на ГЕРБ, но в крайна сметка всичко е възможно като на един футболен мач. Това ще е едно голямо дерби на тези европейски избори“, допълни гостът. За какво Станишев трябва да поиска прошка \r\nБеновска поясни, че е включила Сергей Станишев в списъка с хора, които трябва да искат прошка на хората, защото „той е малко отдалечен от собствената си партия БСП и не подкрепя достатъчно електората на БСП“. Крачунов припомни, че Станишев е бил 14 години председател на БСП и е дал каквото е могъл, но по нейно време БСП е претърпяла тежки поражения. Според него той е намерил своето амплоа в Брюксел и там е най-полезен. Водещата поясни за интригата, която в момента се върти дали Сергей Станишев ще бъде водач на евролистата на БСП и попита госта си за мнение. Крачунов каза, че отговорът, който има според неговите проучвания е, че това е въпрос, който ще се реши от структурите на БСП, които ще гласуват. Той заяви, че според него към момента ръководството на партията не е достатъчно наясно с този въпрос, тъй като има голяма конкуренция. Беновска попита как да не е наясно ръководството и обясни, че се поставят условия, които изключват Станишев от това да е водач на евролистата: да не е подкрепил Истанбулската конвенция и да не е подкрепил пакта на ООН. Ивайло Крачунов каза, че този въпрос БСП трябва да го реши, но от него ще зависи и изборният резултат, затова той няма защо да се намесва във вътрешните отношения на партията.  За Закона за вероизповеданията \r\nБеновска каза: „Със Закона за вероизповеданията Народното събрание опрости 8 милиона задължения на мюфтийството. Разбрах, че ставало дума за неплатени данъци и осигуровки и за да бъде съхранено мюфтийството от чуждо влияние“ и добави, че се е запитала дали медиите също трябва да поискат да им бъдат опростени подобен вид задължения и да бъдат съхранявани от чуждо влияние – да не бъдат финансирани от Сорос грантове. Тя попита Крачунов как му се струва това, а той отговори, че това е екзотично като идея, защото в България има държавни и частни медии. Според него е крайно време да се реформира БТА и БНР, които отдавна не са носители на модерното, а ние плащаме десетки милиони всяка година, за да ги издържаме. Беновска допълни, че те искат още реклами. Крачунов каза, че е крайно време там да станат промени и да бъдат ревизирани и сведени до медии, които свободно да се издържат на пазара. Относно чуждите фондации, които водещата спомена, гостът каза, че в много държави те са забранени и според него това е пътят, за да може медиите да бъдат съхранени като носители на българските ценности. Покупката на Нова телевизия от Кирил Домусчиев \r\nЗа финал водещата попита дали покупката на Нова телевизия от Кирил Домусчиев поставя начало на повече български собственици и повече българщина в медиите. Според Ивайло Крачунов това е по-добре, защото Домусчиев е доказал като бизнесмен, че винаги иска да постига резултати. „Аз съм убеден, че с него като собственик Нова телевизия ще бъде лидер в областта на електронните медии и в областта на телевизиите“. Беновска благодари за разговора и каза, че ще се виждат отново в тази предизборна обстановка, защото ще бъде напечено. Така завърши разговорът между Ивайло Крачунов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10 март 2019 година.", "date": "2019.03.11", "title": "Ивайло Крачунов: Борисов прави повече компромиси с коалиционните партньори"}
{"url": "http://www.focus-news.net/news/2019/03/11/2632981/der-standard-karles-puchdemon-shte-se-kandidatira-za-evropeyskite-izbori.html", "text": "Бившият председател на Женералитата на Каталуния Карлес Пучдемон обяви намеренията си да се кандидатира за изборите за Европейски парламент през май, съобщава австрийският национален ежедневник  Der Standard . \r\nПучдемон, който живее в изгнание в Брюксел, иска да прехвърли борбата си за независима Каталуния и в Европейския парламент. Петдесет и шест годишният политик и бивш журналист ще участва в гласуването на 26 май като водещ кандидат на сепаратистката коалиция „Заедно за Каталуния“, потвърдиха пред журналисти от Барселона. \r\nСамият Пучдемон публикува съобщение в социалната мрежа „Туитър“ след среща с Партийния съвет на своята политическа сила: „Време е да предприемем нова стъпка към интернационализацията на правото на Каталуния да се самоопредели“. \r\nМеждувременно бе обявено, че парламентарните избори в Испания ще се проведат на 28 април. Гласуването в североизточния испански регион съвпадат с провеждането на тези за ЕП – 26 май. Припомня се, че трима от обвиняемите в процеса срещу каталунските сепаратисти ще се кандидатират за вота през април. Това са Джорди Санчес, Жорди Турул и бившият министър Жозеп Рул, които са задържани от есента на 2017 г. заради ролята им в организирането на референдума за независимост на Каталуния. Пучдемон не е засегнат от процеса.  Тереза Герова", "date": "2019.03.11", "title": "Der Standard: Карлес Пучдемон ще се кандидатира за европейските избори"}
{"url": "http://www.focus-news.net/news/2019/03/11/2632997/haskovo-grazhdanski-dialog-na-tema-obrazovanie-shte-se-provede-v-grada.html", "text": "Граждански диалог на тема образование ще се проведе в Хасково от 11.00 часа. Това съобщиха от пресцентъра на  ПП ГЕРБ . Събитието е част от серията граждански диалози „Европа в нашия дом“ и ще се проведе в зала „Марица“ на Областна администрация - Хасково.  \r\nВъв форума ще участват министърът на образованието и науката Красимир Вълчев, представители на образователната комисия в Народното събрание, депутатите от ГЕРБ - Хасково, областният управител на Хасково Станислав Дечев, кметовете на общините от Хасковска област, експерти от Регионалното управление на образованието, директори и преподаватели от училищата от областта, както и представители на синдикатите и работодателите.", "date": "2019.03.11", "title": "Хасково: Граждански диалог на тема образование ще се проведе в града"}
{"url": "http://www.focus-news.net/news/2019/03/11/2632993/nikolay-valkanov-dogan-e-chetyasht-chovek-s-idei-i-vazmozhnosti-dobar-kakto-v-politikata-taka-i-v-biznesa.html", "text": "Доган е четящ човек с идеи и възможности, добър както в политиката, така и в бизнеса. Това каза Николай Вълканов, „Минстрой холдинг”, КРИБ, в разговор с Илиана Беновска в предаването „Беновска пита” по „Радио К2” и „Канал 3”, съобщиха от  екипа на предаването . \r\n„Посрещам председателя на УС на „Минстрой Холдинг”, заместник-председателя на УС на КРИБ, председател на БМГК, проф. д.т.н. инж. Николай Вълканов. Много титли, но не това прави човека, титлите, а човек получава титлите защо”, попита в началото на разговора водещата Илиана Беновска. Николай Вълканов отговори: „Човек получава титлите за труда, който е направил, за науката, която е вложил в бизнеса, за нещата, които е направил в университетите. Тоест това е едно признание на неговия труд и на неговите научни постижения”. „Не сте ли много романтичен, не съвременно!”, продължи водещата. Събеседникът ѝ отговори, че винаги е бил романтичен, защото ако няма романтика, не може да има и добър бизнес. \r\n„Може би сте въодушевен, защото за пореден път получихте награда, преди няколко дни за инвеститор на годината”, попита водещата Илиана Беновска. Николай Вълканов отговори, че по време на награждаването е заявил, че наградата е заслужена, защото в последните 6 - 7 години „Минстрой” е инвестирал над 400 милиона в българската индустрия. Той подчерта също така, че компанията инвестира основно в България, единствената инвестиция в чужбина е в Македония и тя също е успешна. Корпоративната социална отговорност и значението на образованието \r\n„Проф. Вълканов, неведнъж съм Ви питала, но с удоволствие бих Ви чула отново, защото има развитие, колко работни места осигурява „Минстрой”, попита водещата Илиана Беновска. Николай Вълканов отговори, че работните места са над 4000. Той подчерта, че по-важно от бройката е тези работни места да бъдат задържани, да има желаещи, които да постъпват на работа. А това се получава само когато работниците получават заслуженото възнаграждение и достойни условия на труд. \r\n„И може би да им помогнеш и пряко, и косвено, да създадеш работа на техните семейства и условия за образование на техните деца, това също Вие правите по линията на корпоративната социална отговорност”, отбеляза водещата Илиана Беновска. Събеседникът ѝ отговори, че това е една от любимите му теми и смята образованието за много важно. Водещата съобщи, че скоро ще започне кампанията за дуалното образование и Николай Вълканов ще бъде нейният първи патрон. Той отговори, че се подготвя за това и съобщи, че „Минстрой” е дал 20 стипендии в Минно-геоложкия университет, осигуряват също така стажантски програми за всички тези хора. Освен това 25 студенти работят в „Горубсо-Мадан” и учат задочно в Минно-геоложкия университет. В техникума в Мадан има 100 деца, които учат минно дело, на които дружеството осигурява безплатен обяд и грижи.  \r\nВодещата пусна на своя гост песента от клипа, написана от Тангра, за популяризиране на дуалното образование и подчерта колко е важно да се насочим към философия, обърната към науката, към убедеността, че когато учиш ставаш и богат, и щастлив. Гостът ѝ се съгласи и добави, че в ръководството на Минно-геоложкия университет има хора от реалния бизнес, които дават много за студентите под формата на стипендии, стажове, добри условия за обучение и т.н.. „Това се иска от бизнеса, бизнесът трябва да се отвори към обучението, трябва да бъде водещ, да не чакаме държавата да ни подготви кадри”, заяви председателят на управителния съвет на „Минстрой”. Водещата съобщи, че този въпрос ще бъде поставен на предстоящото събрание на КРИБ. Гостът ѝ обясни, че председателят на КРИБ винаги е заставал зад тази идея Проблемът със скритите доходи и изсветляването на икономиката \r\nНиколай Вълканов припомни едно свое изказване от преди няколко години, по повод на статистиките, че сме най-бедната държава в ЕС, че в България има изключително много скрити доходи. „След 2 години виждаме, че съм бил много прав и министърът на финансите ми направи много добро впечатление, в последните дни казва – 500 милиона открити в онлайн търговците и т.н, тоест това са скрити доходи”, обясни председателят на БМГК.  \r\n„Моля да ме извините за забележката, г-н Вълканов, но министър Горанов с цялото ми уважение е много енергичен и умен човек, сега ли се сетиха, че онлайн търговията трябва да се облага с данъци?”, попита водещата Илиана Беновска. Събеседникът ѝ отговори, че все пак е радостно, че вече се върви по този път и припомни думите на Борисов, че който не си плаща данъците ще отиде в затвора, защото една държава се прави с данъци и акцизи. „Но не отиваме ли малко в крайности, не искам да съм в хора на другите медии, но наистина е малко смешновато и чудовищно да поискаш от лев и трийсет, които учителката по народни танци взима в едно читалище, да издава касов бон”, отбеляза водещата. Николай Вълканов отговори, че едва ли премиерът е имал предвид точно това, а такива неща вероятно се правят нарочно, за да се опорочи цялата система, която работи. \r\nНиколай Вълканов заяви, че с изсветляването на икономиката ще се повишат доходите на хората. Той беше категоричен, че е недопустимо да има 700 000 неосигурени, не може да съществуват практики да се плащат заплати на минималния осигурителен праг и другото да се дава на ръка. „Вие как плащате”, попита водещата Илиана Беновска. Събеседникът ѝ отговори: „Всичко се плаща по банка по карта. Получаваш 3000, осигуряваме те на максималния осигурителен праг. Ето, заявявам го пред камерите и всички работници знаят това нещо – всичко се плаща по банка и по карта! И се осигуряват на реалното заплащане, няма човек, който да не е осигурен така”. Условията за правене на бизнес в България \r\n„Сега веднага ще кажат – Вълканов сигурно има достатъчно възможности за кредити, може би пък други възможности”, отбеляза водещата Илиана Беновска. Гостът ѝ отговори, че според него в България има отлични условия за правене на бизнес. На първо място има хубаво законодателство, което дава възможност да се работи на светло и чисто. Правилата не се променят. Банковата система е много добра. Има и ресурси по линия на еврофондовете. Инвестират се средства за иновации, за енергийна ефективност, което дава възможност на работещите фирми да подменят техниката си и т.н.  \r\n„Добре, като правите толкова добър анализ оборете и тезата, че достъпът до еврофондовете, до кредитите, до успеха в бизнеса е призван за малцина”, призова своя гост водещата Илиана Беновска. Той отговори, че тази теза не е вярна, а условията у нас са равни за всички, които искат да работят на светло и чисто. „Ако ти работиш по правилата, тогава няма никакъв проблем да си сложиш баланса пред банката и да кажеш – аз искам един милион кредит, залагам този проект. Получаваш кредит и работиш”. Съживяването на „Горубсо-Мадан” \r\nНиколай Вълканов разказа, че задълженията на „Горубсо-Мадан” са били 45 милиона, те са били изчистени. Инвестирани са огромни средства, в момента има над 50 машини под земята, като всяка една струва между 200 и 300 хиляди евро. „Тоест ние увеличихме производителността, увеличихме заплащането и направихме условията за работа на хората да бъдат такива, каквито са във водещите рудници в света”, заяви Вълканов. Законът за горивата \r\n„Вие с вашето искане, като председател на БМГК и като представител на най-големия в бранша, поставихте условие да могат всички търговци и доставчици на горива да са равнопоставени, не ви ли влоши това отношенията с Валентин Златев?”, попита водещата Илиана Беновска. Николай Вълканов отговори, че няма такова нещо и обясни, че е водил разговори с Валентин Златев, като председател на БПГА, още преди законопроектът да влезе в пленарна зала, писал е и писма до вносителя на законопроекта Емил Димитров-Ревизоро и до министъра на икономиката Емил Караниколов. Исканията на БМГК са минната индустрия да има ведомствени бензиностанции в концесионната си площ, да има коли, които да зареждат тежките машини и подизпълнителите да могат да зареждат в концесионната площ. Тези исканията вече са взети предвид и са влезли в закона. \r\n„Не ударихте ли едно рамо на министър-председателя Борисов с това предложение и с това кораво желание да се случат нещата както вие предлагате, за да могат и малките доставчици и снабдители да се стабилизират, за да могат да излязат на светло със съответната наредба към закона”, попита водещата Илиана Беновска. Събеседникът ѝ отговори: „Не съм го правил в тази посока, но ако съм го направил и съм му ударил едно рамо – много хубаво”. „Не е ли разкол това сред големите в бизнеса, защото знаете, че БПГА напуснаха КРИБ”, попита водещата. Гостът отговори, че няма разкол, а големите членове на  БПГА продължават да членуват в КРИБ \r\n   „А вярно ли е, че „Инса ойл” е станал ваш член!”, попита водещата Илиана Беновска. Николай Вълканов отговори, че тук няма никакъв проблем и не вижда защо компанията да не стане член на КРИБ. „Защото може би има някакво противопоставяне между „Лукойл” и „Инса ойл”!”, продължи водещата. Събеседникът ѝ изрази надеждата си, че и БПГА ще остане в КРИБ, защото там е мястото на големите и силните, за да се борят със сивата икономика и корупцията.  Чуждите инвестиции \r\nНиколай Вълканов заяви, че не може да се съгласи с тезата, че няма чужди инвестиции в България. Той обясни, че цялата циментова и стъкларска индустрия се държи от чуждестранни инвеститори, почти цялата металургия и голяма част от банковата система също. Като цяло около ¾ от бизнеса са чужди инвеститори. И продължават да идват нови компании.  \r\nКоординацията между бизнеса и изпълнителната власт. \r\n„Добре, нека да е така и да има координация и корелация между управляващи и бизнес, защото между вас ако няма равновесие, ще се наруши и икономическия, и политическия баланс в държавата”, отбеляза водещата Илиана Беновска. Николай Вълканов отговори, че това наистина е много важно и продължи, че когато КРИБ прави предизборни срещи с политическите сили поставят въпроси, получават отговори и после много лесно това нещо се контролира. Той подчерта, че преди изборите ГЕРБ са приели условията на КРИБ и ги спазват. \r\n„Оборете обаче, че подкрепата от страна на бизнеса за управляващите не е с цел да се облагодетелствате – знаете голямата теза на опозицията БСП, че това е корупционно ядро?”, попита водещата Илиана Беновска. Събеседникът ѝ отговори, че е много важно да има добри условия за работа на служителите, светли доходи, образование и регионална подкрепа. „Минстрой” например подпомага общините, в които работи, било то като подкрепя спортни отбори, помага на детски градини и т.н. „Така че който ни упреква трябва да застане като мен и да каже – упреквам ви в това и това, а не по принцип – корпоративен вот, корупция и т.н. Не можеш да искаш развитие без да правиш инвестиции. Слушам ги на конгреса на „Подкрепа” и нито един не каза – производителност, инвестиции, всички само заплати и заплати. Да, хубаво, аз съм за това, но трябва да има производителност, да има инвестиции, трябва да има развитие! Не може да искаш само високи заплати без да имаш производителност”, посочи Николай Вълканов. Скандалите с неправомерно получаване на пенсии с фалшиви документи \r\n„А как ще коментирате един скандал, който се заражда, но съм сигурна, че засяга и вас, получаването на фалшиви пенсии? Знаете скандала в Силистра, там излиза, че се номинират за бивши миньори хора, които не са работили този труд. Задавам Ви този въпрос, защото Вие много добре знаете тежестта на този труд и сам казахте преди малко, че давате реални заплати, осигурявате на реален доход”, попита водещата Илиана Беновска. Николай Вълканов отговори, че това наистина е голямо престъпление и добре, че се разнищва, за да спрат подобни практики. „Вие имате ли лост да видите при вас как стоят нещата”, попита водещата. Събеседникът ѝ отговори, че за да се пенсионира един миньор първа категория трябва да получи удостоверение от предприятието. „А тези в Силистра кой им е издавал удостоверения”, попита водещата. Гостът ѝ отговори, че тези документи са фалшиви и това е криминална проява, която трябва да се преследва. Законът за вероизповеданията \r\n„Законът за вероизповеданията предизвика голям раздор онзи ден в Народното събрание, на първо четене беше приет във вида, в който пряко тълкуваме членовете, се опростяват 8 милиона лева задължения на мюфтийството. Не е тайна, че имате корелация с ДПС не по политическа линия, а по-скоро по линията на това, че работите и с такъв електорат, и по линията на това, че общуване на ниво наука с почетния председател на ДПС Ахмед Доган”, попита водещата Илиана Беновска. Николай Вълканов отговори, че в Родопите има бригади, в които половината участници са мюсюлмани, половината християни и много се радва, че този закон е бил приет, защото трябва да се помага на вероизповеданията. Според него това е добре за борбата с радикалните външни влияния, които се случват чрез финансиране.  Почетният председател на ДПС Ахмед Доган \r\n„И понеже казахте за почетния председател на ДПС Ахмед Доган, той е едно явление за нашата държава, спор няма за това, аз никога не съм крил своето възхищение от неговите знания и умения”, заяви Николай Вълканов. „Не сте крил и работата по проекти с него, например „Цанков камък”, отбеляза водещата Илиана Беновска. Събеседникът ѝ отговори, че Доган е изработил благодарение на собствените си идеи 3 големи проекта за България. Единият от тях е бил язовир „Тунджа” на границата между България и Турция, където почетният председател на ДПС е бил договорил турската страна да плаща огромни пари за водата, която излиза към тях. След това Доган е направил предложение за прехвърляне на част от водите на Места към каскадата „Въча” за производство на електроенергия и след това да напояват Горнотракийската низина. „Тоест той има знания и заслуги за правенето на тези 3 проекта. Обяснявал съм го много пъти и хората го приемат несериозно! А той чете, той знае, той може и дава идеи. Разбира се, че аз сам не мога да направя един проект, аз правя колектив и обличаме тази идея. Това са негови предложения и негови проекти”, обясни председателят на БМГК.  \r\n„Благодаря Ви за това разяснение, тези неща са изяснявани много пъти, но Вие сега добавихте нови факти и проекти, но по този повод ми хрумва и един последен въпрос, защото странно беше за хората, че Ахмед Доган може да е хидроинженер, странно е за някои, че той сега си купи и ТЕЦ „Варна”, продължи водещата Илиана Беновска. Николай Вълканов каза, че винаги, когато е пътувал някъде с Ахмед Доган, почетният председател на ДПС е носил в себе си формули и е знаел всички формули за производство на електроенергия. Много хора от БАН познават Доган и се интересуват от неговите идеи за използването на водородното гориво. „Той има идеи за ТЕЦ „Варна”, той ще го развие, той ще направи неща, ще привлече инвестиции, тоест той освен добър политик е и добър бизнесмен. И аз много пъти съм му казвал още когато беше председател на ДПС – виж какво, ти си по-добър в бизнеса. Не че си лош в политиката, напротив, много си добър в политиката, но бизнесът ти е слабо място, нямаш много време, отдели 20 години за бизнеса”, заяви Николай Вълканов. \r\n„Аз казах в началото, че Ахмед Доган трябва да ни поиска прошка, че не е вече във видната политика, съгласен ли сте, липсва ли Ви”, попита водещата Илиана Беновска. Събеседникът ѝ отговори, че почетният лидер на ДПС продължава винаги да е в пулса на политиката. Закупуването на „Нова телевизия” от Кирил Домусчиев \r\nНиколай Вълканов заяви, че е приятел с Кирил Домусчиев и счита, че той и брат му са добри бизнесмени. „Какъв знак дава Кирил Домусчиев с това, че купува една от най-големите телевизии и то не само телевизия, но и цяла агенция”, попита водещата Илиана Беновска. Събеседникът ѝ отговори, че гледа на това като на бизнес и много добра инвестиция. „На Вас не Ви ли идва наум да си купите БТВ например”, попита водещата. Гостът ѝ отговори, че е решил да се развива в минната индустрия и в университетското преподаване. „Всички очакват, че тази телевизия ще стане силно проправителтвена”, отбеляза водещата. Председателят на БМГК отговори: „Тя и в момента не е антиправителствена, ако погледнем реално”. „Нека да Ви кажа нещо друго, защо ние не започнем да търсим, казвам го и като медиен собственик и медиен човек и водещ, защо не търсим повече пробългарщина у медиите”, попита водещата. Вълканов отговори, че смята, че е по-добре медиите да бъдат на български инвеститори, за да могат да отразяват най-важните неща, свързани с нашата държава. „Надявам се и съм убеден, че „Нова телевизия” ще работи добре! Убеден съм\", завърши Николай Вълканов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10-ти март 2019 г.", "date": "2019.03.11", "title": "Николай Вълканов: Доган е четящ човек с идеи и възможности, добър както в политиката, така и в бизнеса"}
{"url": "http://www.focus-news.net/news/2019/03/11/2632998/dobrich-ogranicheno-e-dvizhenieto-za-prevozni-sredstva-nad-10-tona-po-pat-i-9-v-uchastaka-sled-selo-kranevo-v-posoka-varna.html", "text": "Извършва се възстановяване на асфалтова настилка по част от ул. „Димитър Петков“в град Добрич от кръговото кръстовище на бившата Стоматология до пешеходната част на площад „Свобода“. Това затруднява временно преминаването на автомобили в района, както и паркирането в „Синя зона\", предаде кореспондент на  Радио „Фокус” – Варна . Въведено е временно ограничение на движението на автомобили до края на месец март по бул. „3 март“ и ул. „Вардар“ заради дейности по обновяване на водния сектор. Ограничението по бул. „3-ти март“ е в участъка ул. „Максим Горки“ до бул. „25-ти септември“, по ул. „Вардар“ в участъка от ул. „Ген. Скобелев“ до ул. „Ген. Гурко“.  \r\nОграничено е движението за превозни средства над 10 тона по път I- 9 в участъка след село Кранево в посока Варна. Обходният маршрут е през селата Кичево и Оброчище. В Добрич времето е с незначителна облачност, тихо е, без превалявания, температурата на въздуха е около 13 градусa. Пътните настилки са сухи.  \r\nЖулиета НИКОЛОВА", "date": "2019.03.11", "title": "Добрич: Ограничено е движението за превозни средства над 10 тона по път I- 9 в участъка след село Кранево в посока Варна"}
{"url": "http://www.focus-news.net/news/2019/03/11/2632996/benovska-kam-ministar-karanikolov-rusiya-ignorira-ni-ot-turski-potok-zaradi-lukoyl-i-zakona-za-gorivatai-karanikolov-ne-sa-svarzani.html", "text": "Емил Караниколов, министър на икономиката, в разговор с Илиана Беновска в седмичното обзорно политическо предаване „Беновска пита“ по  „Канал 3“  и  „Радио К2“  заяви позиции на следните теми:  Купуването на Нова телевизия от Кирил Домусчиев \r\nИлиана Беновска посрещна госта си Емил Караниколов в студиото, които й поиска прошка. Тя направи същото и каза „Нека по-малко да искаме прошка, по-малко да сме виновни.“ Първият й въпрос към министъра на икономиката беше дали е инвестиция покупката на Нова телевизия от Кирил Домусчиев. Емил Караниколов каза, че не дели инвестициите на чуждестранни и български, на големи и на малки и припомни, че това е казал и на наградите за Инвеститор на годината. Той се радва и на най-малките инвестиции. Според него инвестициите означават доверие в България и по-високи доходи за българските граждани. Беновска каза, че е задала този въпрос, за да направят не само икономически, но логистичен български анализ кои инвестиции за важни за България, а не само, за да вкара фигура като Кирил Домусчиев, който предизвиква обществен интерес. Тя каза, че се оформя обществено мнение, че пробългарското трябва да вземе връх и купуването на Нова телевизия от българин е пробългарски акт.  \r\nЕмил Караниколов каза, че при купуването на Нова телевизия няма значение дали ще е български или чуждестранен инвеститор. Важното е това да остане обективна телевизия и пожела да запази постигнатото през годините, в които е съществувала. По темата той каза, че всички медии са обективни, въпросът е какъв им е мирогледа, същото е и при партиите. Беновска се засмя и предложи, ако всички медии са обективни да направят един обективен анализ колко обективни са политическите партии.  Икономически ръст в България \r\nТя припомни, че БСП  обвинява Караниколов, че сме на дъното на инвестициите и попита, дали, в такъв случай може да каза, че партиите са обективни. Министърът на икономиката обясни, че икономическият ръст в страната ни е над средния за Европейския съюз и е убеден във високите резултати и за тази година. Той припомни, че безработицата в България достига нива, които никога не е имало и скоро ще бъде под 4 процента.  \r\n„Враговете казват, че безработните са напуснали България“, добави Беновска, а гостът й потвърди, че това е така и българи излизат в чужбина, защото там има по-висок стандарт. Въпреки това в IT-сектора вече няма разлика и заплатите в България са такива, каквито са и в ЕС. Той заяви, че има много работа и трябва да се инвестира в образование, защото ако имаме подходящото образование, инвеститорите ще търсят България и доходите ще се подобряват. „Това ни е на нас основен приоритет – образование и наука, за да имаме икономика, която да може да отговори на всичко“ добави Караниколов.  Професионалното и дуалното образование \r\nИлиана Беновска попита Караниколов, като министър на икономиката и патрон на това обезпечаване на бизнеса ,чрез дуално и професионално образование, какви лостове има да даде тласък на младите хора да търсят добрите страни на образованието в занаят, отколкото да се записват за висшисти с тройки да учат право. Гостът припомни, че преди няколко години е било модерно да си юрист, финансист, икономист, а водещата попита дали не е обидно да влезеш с тройка. Караниколов заяви, че това е друго, когато те пускат и отговаряш на изпитите, защото човек гони амбициите си.  \r\n„Как да направим привлекателен труда на онзи човек, който има занаят в енергетиката, в минната промишленост, в леката промишленост, в хранително-вкусовата промишленост?“, попита Беновска, а според министъра е трудно правителството да направи един труд привлекателен, ако човек не иска да го работи и не му харесва, няма кой друг да го убеди. Той допълни: „Министърът на икономиката не е лост. Основен приоритет на цялото правителство е образованието.“ и припомни, че е имало повече средства за образование миналата година, тази година също, а оперативните програми дават възможност за иновации и наука. Караниколов каза, че задачата на Министерство на икономиката, както и на Министерство на образованието и Министерство на труда и социалната политика е да създадат необходимата среда.  Той допълни, че вече се подготвя образователна карта, работи се тясно с бизнеса и в министерството се подготвя наредба, която ще предоставя данни за работодателите, които отговарят на условията да предоставят дуално обучение. Според него това е изключително важно, защото, както е казал на предишно си участие в „Беновска пита“, много от родителите не знаят значението на дуалното образование. Караниколов заяви, че според него не трябва да се нарича дуално обучение, а възможност детето в ученическите си години да влиза в производствена база и да работи, за да излиза със занаят. „Нека след това да става юрист, финансист, не се знае как ще се завърти палачинката, но човек трябва да може да работи и други неща. Тоест това ще е инвестиция в образованието“ заключи министърът.  \r\nИлиана Беновска припомни, че и предишният й гост проф. Вълканов е съпричастен към инициативата за човешкото популяризиране на дуалното и професионалното образование, а събеседникът й добави, че професионалното образование в България отдавна го е имало, просто е забравено. Водещата се съгласи и каза, че нейното поколение го е закрило, това се е случило по времето на Иван Костов и сега въвеждаме, незнайно защо швейцарски и немски модели, след като сме имали български модел. Емил Караниколов каза, че швейцарският модел е доста успешен и за периода от няколко години, за който е действал 1600 деца са преминали през него, но на нас ни трябва в пъти по-мащабно.  \r\nБеновска припомни, че е имало по 30-40 хиляди образоващи се на година, когато е имало технически училища. Министърът на икономиката каза, че това трябва да се върне и трябва да се покаже на родителите и на децата как изглеждат отвътре предприятията. Беновска допълни, че това трябва да бъде направено човешки и разбираемо и сподели, че си е позволила да пусне част от песента на инициативата на проф. Вълканов, който ще бъде домакин на първото събитие, на което Караниколов ще бъде един от патроните. Министърът благодари за това и каза, че за него ще бъде изключителна чест. „Трябва тези хора да разберат, и родителите, и децата, че ако учиш, ти знаеш и можеш, от което си гарантираш доходи, които ти позволяват да си решиш всякакви проблеми и да се чувстваш щастлив.“ каза Илиана Беновска и допълни, че е искала да избегне думата богат, а гостът каза, че човек може да бъде богат и без да има много пари. Като важно Емил Караниколов открои, че с уменията, които се придобиват от дуалното и професионално образование, човек може да има среден доход за Европа. Той не знае дали това ще спре младите българи да напускат страната ни и да се опитват да се реализират в чужбина, но трябва да бъде създадена такава среда. Развитието на индустриалните зони \r\n„В тази връзка нека да Ви попитам как върви развитието на индустриалните зони?“, каза Беновска и припомни, че това е другият приоритет на правителството, освен образованието. „Аз благодаря за това, лично за Министерство на икономиката индустриалните зони наистина са приоритет.“ каза гостът. Емил Караниколов благодари на работещите в зоните и на мениджърския екип, защото Национална компания индустриални зони е успяла за първи път за миналата година да излезе на печалба. Беновска отбеляза, че това е новина от преди две-три седмици, а министърът каза, че за него това е изключително важно. „Реално в момента има реални инвестиции за 550 милиона лева, около 2700 работни места. В момента предоговаряме за още 170 милиона лева инвестиции и за още около 1000 - 1500 работни места, но това са в индустриални зони, които са държавни“ заяви Емил Караниколов и обърна внимание, че има много частни индустриални зони. Той даде пример с Пловдив, където се развиват много добре и има страхотен интерес към индустриалните зони в България. „В момента правителството работим да обособим тези индустриални зони.“ допълни министърът.  \r\nБеновска попита дали правителството отделя средства да се усъвършенства инфраструктурата и да се създадат производствени мощности. Стана ясно, че към момента се инвестират собствени средства. Ако един инвеститор обаче мине през сертификация клас А или Б, тогава държавата отговаря с насърчителни мерки като изграждане на съпътстваща инфраструктура, възстановяване на разходи за социални осигуровки за една или две години, възстановяване на до 25% за обучение на новоназначени кадри. Емил Караниколов каза, че в момента се работи, ако има възможност за следващия програмен период, освен парите, които правителството и компанията инвестират в инфраструктура, да можем да бъдем и като бенефициент на европейски проекти, за да може наистина да се инвестира в индустриалните зони. Той заяви, че се обмисля да се направят центрове за преквалификация, за обучение на кадри, каквито са необходими в зоната и ще бъдат съвместно с учебните заведения и висшите училища в тези региони. Илиана Беновска попита дали имат прогнозни разчети как ще се отрази това на растежа на БВП. „До края на мандата на правителството т.е. след 2 години очакваме да са над 130 милиарда“ отговори гостът и допълни, че растежът тази година се очаква да е над 3 процента и се надява, че следващите години също. Водещата стигна до извода, че вървят по заложените прогнози в корелация с международните отношения. Емил Караниколов каза че има неща, които не зависят от тях – отношенията Китай-ЕС, Китай-САЩ, САЩ-ЕС. В отговор на често задаван въпрос дали държавата е готова за нова криза, той заяви, че не само държавата трябва да е готова, а и самият бизнес също. Това е показала кризата преди няколко години, че самият бизнес трябва да е готов да поеме тази криза и според него в България сме си взели поука. Законът за горивата \r\nВъв връзка с големите сили, които гостът спомена, Беновска припомни за визитата на Медведев миналата неделя и каза, че няма толкова да пита за резултати в областта на икономиката и попита за нещо, което се е разиграло зад кулисите. Шефът на „Газпром“ Алексей Милер е казал, че няма ясни договорености дали „Турски поток“ ще мине през България. „Това не е ли отговор на това, което се случи по Закона за горивата?“ попита водещата и поясни, че Газовата асоциация , начело с Валентин Златев, който е и ръководител на Лукойл България тук, т.е. Русия, е бил изключително недоволен от предприетите мерки за „санирането“ на този закон и е дал знак, че напуска КРИБ и ще се опита да продължи по пътя, по който е бил тръгнал законът.  \r\nВодещата синтезира въпроса си – Русия не ни ли е даде косвен отговор, че Лукойл е недоволен от развоя по Закона за горивата,  чрез несигурността за газовия коридор „Турски поток“? Емил Караниколов отговори, че не може да свърже по никакъв начин двата проекта. България е член на ЕС и е в НАТО и за да мине такъв проект, тя трябва да се съобрази с европейските ценности и право, за да мине всеки един проект като „Турски поток“ или който и да е друг. Беновска добави, че Ангела Меркел в момента не се съобразява за „Северен поток“, а министърът отбеляза, че Меркел не е ЕС и трябва да има решения и правилата на ЕС да се спазват. Караниколов припомни, че българската страна също ясно е заявила това: „За да се случи това, ние трябва да имаме съгласието“, което е казал и Медведев. „От тази гледна точка не мисля, че този проект по някакъв начин е свързан.“ каза министърът, а относно горивата, напомни, че се е създало огромно напрежение между самия бизнес.  \r\nВъпреки всичко, към момента имаме действащ закон. Беновска припомни, че проф. Вълканов е бил катализатор на това закона да се усъвършенства, както и Емил Караниколов и помоли събеседника си да каже новите неща около закона. „Кажете новите неща около закона, защото това е като, не знам защо се сетих за Ревизоро, който беше вносител на закона, като мината на Ревизоро, която седи под нашата маса.“ попита Беновска. „Вижте по никакъв начин, аз още един път казвам, не считам, че г-н Емил Димитров е направи. Нещо. Напротив, той иска да има секторен закон. Всички искаме да го има. Въпросът е в разговорите и в обсъжданията.“ отговори Караниколов.  \r\nЗа новите неща Емил Караниколов каза, че в четвъртък за първи път е свикан консултативния съвет по закона и са обсъждали най-важното за съдбата на този закон. Беновска попита дали Петролната и газовата асоциация е била, а министърът потвърди. Той каза, че най-важното, което се очаква тази седмица е Комисията за защита на конкуренцията да излезе със секторния анализ, който се е правил доста дълъг период. Според него трябва много сериозно да се запознаят с този анализ и тогава да се мисли дали ще има изменения в този закон. Водещата каза: „Аз дочух, че в секторния анализ, тука издавам малко тайна ,който Вие в момента може би не искате да говорите за него?“, а Караниколов отговори, че не го е виждал. Беновска каза, че е дочула, че в секторния анализ има неща, които са в подкрепа на мерките, които той е предприел по закона с факти. „Към момента това, което се направи със закона е да се спре влизането в сила на наредбата, да се отсрочи с 6 месеца, което означава, че бизнесът ще има 6 месеца да се подготви за регистрация и да отговаря на условията.“ каза министърът и поясни, че секторният анализ в този сектор обхваща внос, износ, търговия, не само вътре оборота. Затова той смята, че този анализ ще е много ценен за всички в сектора.  \r\nИлиана Беновска напомни, че се е оказало, че в сектора няма сътресения и припомни, че Бойко Борисов преди две седмици е показал центъра за наблюдение. Караниколов каза, че това е много хубаво, но трябва да се види секторният анализ.  \r\n„Законът, който беше приет обхваща вътре търговията и регистрацията, а системата, която наблюдава обхваща вноса и износа. Според мен този секторен анализ ще обобщи абсолютно всичко и за нас той ще е изключително ценен.“ допълни министърът. Беновска каза, че той прави новина в момента и попита кога другата седмица ще излезе анализът, а министърът каза, че това е решение на Комисията за защита на конкуренцията. Беновска попита дали те са инициатори, а Караниколов отрече и каза, че имат задължение да го качат на страницата си и да го изпратят на ресорните министри, които имат отношение. Водещата попита дали тогава всеки от тези министри ще може да вземе конкретно отношение или консултативния съвет. Караниколов поиска прошка и сподели, че миналата седмица е трябвало да се види с представители на малкия бизнес, които вече са асоциация, които имат готовност да представят нов закон. Беновска каза: „Виждайте ги моля Ви се, аз съм техен застъпник“, а министърът увери, че ще види всеки, независимо кой на кого е застъпник. Той добави: „Аз не казвам, че с този закон всички ще бъдат доволни. Няма такъв закон, който всеки да е доволен, но този закон трябва наистина да създава една конкурентна среда и ясни условия за правене на бизнес.“ Интересът на Саудитска Арабия към България \r\nБеновска припомни, че предстои икономически форум в Саудитска Арабия на 19 и 22 март и каза, че посланикът ни там Димитър Абаджиев е връчил копията от акредитивните си писма на краля и предстои официалното откриване на посолството . „Ще имам честта за първи път в моя мандат да водя над 50 компании“ заяви Караниколов и поясни, че те са от хранително-вкусовата промишленост, IT-сектора, енергетика, строителство и др.  \r\n„Големият въпрос – Саудитска Арабия има ли интерес към нас? Малки сме териториално, малки сме пазарно, малки сме инвестиционно, малки сме ресурсно?“ попита водещата.  \r\nМинистърът каза, че последните 6-7 месеца благодарение на европредседателството и на уменията на премиера да води външна политика, този свят гледа много сериозно на България. „България е стълб на стабилност в региона.“ допълни той и заключи с думите „Ние можем да й бъдем трамплин за целия Европейски съюз.“ Така завърши разговорът между Емил Караниколов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10 март 2019 година.", "date": "2019.03.11", "title": "Беновска към министър Караниколов: Русия, игнорира ни от „Турски поток“, заради „Лукойл“ и Закона за горивата? Караниколов: Не са свързани"}
{"url": "http://www.focus-news.net/news/2019/03/11/2633003/kardzhali-posolstvoto-na-republika-azerbaydzhan-i-obshtina-kardzhali-organizirat-otbelyazvane-na-praznika-novruz.html", "text": "Посолството на Република Азербайджан и Община Кърджали организират отбелязване на празника Новруз. Това съобщиха от пресцентъра на  Община Кърджали . От 17.00 часа в Дома на културата празникът ще бъде отбелязан с изложба и концерт. Посланикът на Азербайджан Н. Пр. Наргиз Гурбанова същия ден ще има среща с кмета на Община Кърджали инж. Хасан Азис и областния управител Никола Чанев.  \r\nАзербайджанската музика ще бъде представена от азербайджански джаз композиции в изпълнение на българска група с ръководител Минко Ламбов. Ще бъде представена и изложбата „Райските градини на тюркския свят” на талантливата азербайджанска художничка Джамиля Хашимова. Изложбата и концертът ще бъдат предшествани от дегустация на азербайджанската кухня. На проявата ще присъстват Нейно Превъзходителство Наргиз Гурбанова, посланик на Република Азербайджан в България, Гюнай Ефендиева - председател на Международния фонд за тюркска култура и наследство със седалище в Баку (Азербайджан), Хамид Хамидов - председател на парламентарната група за приятелство с Република Азербайджан, народни представители от област Кърджали, както и кметове на общини от областите Кърджали, Хасково и Смолян.  \r\nАзрбайджанците празнуват идването на пролетта със своя много обичан традиционен празник – Новруз (Нов ден). Като празник на пролетта, подновяването и съживяването Новруз се отбелязва всяка година на 20 или 21 март, от момента на пролетното равноденствие.  \r\nВ Азербайджан Новруз е семеен празник, като цялото семейство се събира заедно около хубаво наредена с национални ястия и сладкиши трапеза. Празникът Новруз, който е вписан в Представителния списък на нематериалното културно наследство на човечеството на ЮНЕСКО, подкрепя толерантността и културното разнообразие, допринася за солидарността, приятелството и мира.  \r\nПо инициатива на Азербайджан на 23 февруари 2010 г. на 64-тата сесия на Общото събрание на ООН е приета резолюция, с която 21 март се признава за Международен ден на Новруз, като се има предвид, че традициите и ритуалите на този празник отразяват особеностите на културните и древните обичаи на цивилизациите на Изтока и Запада.", "date": "2019.03.11", "title": "Кърджали: Посолството на Република Азербайджан и Община Кърджали организират отбелязване на празника Новруз"}
{"url": "http://www.focus-news.net/news/2019/03/11/2633000/blagoevgrad-kmetat-d-r-atanas-kambitov-ofitsialno-shte-otkrie-obnoveniya-ploshtad-georgi-izmirliev.html", "text": "С тържествена церемония, водосвет и богата музикално-танцова програма ще бъде открит обновеният площад „Георги Измирлиев” в Благоевград. Това съобщиха от пресцентъра на  Общината . Кметът д-р Атанас Камбитов символично ще пререже лентата на ремонтираното площадно и подплощадно пространство. Събитието ще се състои от 17.30 часа. След отслужването на тържествения водосвет жителите и гостите на града ще могат да се насладят на музикално-танцова програма, със запомнящи се изпълнения. Участие ще вземат Ансамбъл „Пирин“, деца от Клуб по художествена гимнастика „Пирин“, Биг Бенд-Благоевград и талантливата певица Александрина Механджийска.  \r\nПлощад „Георги Измирлиев“ е изцяло ремонтиран и обновен по проект „Благоустрояване на градската среда“ по Оперативна програма „Региони в растеж”. Пространството пред сградата на Община Благоевград не е ремонтирано от самото му създаване - повече от 30 години. Подновена бе подземната инфраструктура, старите плочки бяха заменени с нови, ремонтирани са фонтаните, облагородени са и зелените площи. Само преди месец бе открита и ремонтираната сграда на общинската администрация.", "date": "2019.03.11", "title": "Благоевград: Кметът д-р Атанас Камбитов официално ще открие обновения площад „Георги Измирлиев“"}
{"url": "http://www.focus-news.net/news/2019/03/11/2633001/pregled-na-osnovnite-temi-v-dobrudzhanskiya-pechat.html", "text": "„ШОК! Вода от реката пият хиляди в Добрич и добруджанци“, с това заглавие на първа страница излиза днес вестник  „Добруджанска трибуна“ . Кой, кога и по чие нареждане смеси питейната вода с батовската по хорските чешми, какво са предприели органите и виновните, предстои да представи вестникът. В рубриката „Новини“ – „Иво Инджев след скандала в Добрич: „Русофилството е форма на невежество“. „Руското влияние в България е в задънена улица. Отдавна е надхвърлило възможностите си“. Факт е, че самите русофили не познават Русия. Това е заявил в добруджанския град при представянето на своята книга „Измамата Сан Стефано – Руско-турската поробителна война“ Иво Инджев. След намесата на полицаи по време на литературната среща авторът на книгата е заявил: „Който го е страх от истината, да не става журналист“. „Скандална пенсионерка в серия конфликти“, съобщава изданието. Кина Драгнева е едновременно общински съветник, административен секретар на ГЕРБ – Добрич, член на двете комисии – образование и здравеопазване, и не желае да напусне директорското място в детска ясла. От седмица пенсионерката буни общественото мнение в социалната мрежа, посочва всекидневникът. Разпрата е по повод връченото й в началото на март предизвестие за освобождаване на директорското място в детска ясла „Пролет“. Част от родителите на деца, които я посещават, са готови на бунт в защита на пенсионерката. Според твърдения, в детската ясла, ръководена от Кина Драгнева, има деца, които не отговарят на критериите за прием в детско заведение в Община град Добрич. „Квартал „Рилци“ ще има канализация“, съобщава другият регионален вестник  „Нова добруджанска трибуна“ . ПУДОС е одобрил представен от Община град Добрич проект. За жилищният квартал това е най-важният проект. Общата му стойност е 19 071 626 лв. Почти 3 км канализация ще бъдат изградени. „Комисията за защита от дискриминация ще приема в Балчик, Шабла, Крушари и Тервел“, съобщава изданието. Регионалният представител на комисията ще има изнесени приемни в областта на Добрич. В Балчик приемният ден е на 13 март от 10.00 до 12.00 часа в сградата на местната администрация. Срещите продължават в останалите общини до 22 март. СУ „Св. Св. Кирил и Методий“ посреща чуждестранни гости по проект „Силата на изкуството и спорта“, съобщава всекидневникът. Партнират си България, Гърция, Румъния, Турция и Испания. Общата цел на дейностите е училището да се превърне в по-желано място от деца и младежи. Провокиране на творчеството и създаване на умения за работа в екип са сред приоритетите.", "date": "2019.03.11", "title": "Преглед на основните теми в добруджанския печат"}
{"url": "http://www.focus-news.net/news/2019/03/11/2633004/deutsche-welle-nay-malko-edin-chovek-e-zaginal-zaradi-burite-v-germaniya.html", "text": "Най-малко един човек е загинал заради циклона „Еберхард“, който след преминаването си през територията на Белгия и Нидерландия удари Германия, предава  Deutsche Welle . \r\nСъгласно разпространената информация, 47-годишен мъж е загинал при падане на дърво върху автомобила му. Инцидентът се е случил в района на Заеурланд в провинция Северен Рейн-Вестфалия.  \r\nСтихията блокира частично железопътния транспорт в региона. Редица влакове останаха на гарите, включително движещите се към Нидерландия и Белгия.  Тереза Герова", "date": "2019.03.11", "title": "Deutsche Welle: Най-малко един човек е загинал заради бурите в Германия"}
{"url": "http://www.focus-news.net/news/2019/03/11/2633002/denyat-11-mart-v-svetovnata-istoriya.html", "text": "На 11 март 2011 година Япония е разтърсена от мощен земен трус, който е четвърти по сила за цялата история. Земетресението е с магнитуд от 8,9 степен, загиват хиляди, а щетите са огромни. Вследствие на труса, става тежка авария в японската АЕЦ \"Фукушима 1\", с изтичане на радиация. \r\nНа 11 март 2004 година избухнаха мощни взривове в четири влака в Мадрид. Загинаха 192 души, а близо 1500 са ранени. Тридесет чужденци от 13 националности са сред жертвите на атентатите в Мадрид, сред тях - четирима българи. Отговорност за атентата поема Ал Кайда. \r\nНа тази дата през 1502 г. Исмаил I Сефевид (1487 - 1524) става шах на Персия  (дн. Иран) и основава династията Сефевидите. \r\nПрез 1669 година започва най-силното 4-месечно изригване на вулкана Етна в Сицилия. Загиват 20 хиляди души, а 50 града са унищожени. \r\nПрез 1867 година операта “Дон Карлос” на Джузепе Верди е показана за пръв път на сцената. \r\nГенерал Мауд с 50 000 британска и индийска войска нападат Багдад и пленява  9000 турски пленници (1917 г.). \r\nПрез 1935 г. правителството на Германия официално обявява създаването на  военновъздушни сили “Луфтвафе” (“въздушно оръжие”). \r\nНа 11 март 1946 г. е арестуван Рудолф Хес - бивш комендант на нацисткия концлагер Освиенцим. \r\nНа 11 март са родени: австралийският медиен магнат Рупърт Мърдок, музикантът Боби Макферин, белетристът Дъглас Адамс, автор на “Пътеводител на галактическия стопаджия”. \r\nНа 11 март умират: княз Александър Горчаков, микробиологът Александър Флеминг.  2018 г.  \r\nЗаконодателите от Общокитайското събрание на народните представители гласуват за отмяна на ограниченията за заемане на президентския пост в страната, което отваря пътя за пожизнено управление на държавния глава Си Цзинпин. 2018 г.  \r\nМилиардерът и консерватор Себастиан Пинера полага клетва като президент на Чили. Пинера, който е държавен глава на страната и в периода между 2010 и 2014 г. приема президентския пояс от слизащия от поста Мишел Бачелет по време на церемония в град Валпарайсо. 2018 г.  \r\nТурски частен самолет, изпълняващ полет от град Шарджа в Обединените арабски емирства за Истанбул, се разбива в югозападен Иран. Мина Башаран, наследничката на известен турски милиардер и още 10 души загиват.  2018 г.  \r\nKуба избира 605 членове на Националното събрание на народната власт (парламента). Изборният процес се очертава без изненади, тъй като има толкова кандидати, колкото са местата в парламента. 2018 г.  \r\nПровеждат се избори в Колумбия. Около 36 милиона души имат право да изберат 166 членове на Камарата на представителите и 102 сенатори от изборните листи над 12 партии. 2017 г.  \r\nХоландските власти не дават разрешение за кацане за самолет, превозващ турския външен министър Мевлет Чвасуоглу, който е трябвало да говори на  митинг в Ротердам в подкрепа на гласуването \"Да\" в конституционния референдум от април. Турският президент Реджеп Тайип Ердоган заявява, че Холандия са \"нацистки останки и фашисти\". 2016г.  \r\nЛидерът на Северна Корея Ким Чен-ун  нареди провеждането на още ядрени опити, за да се подобри способността на страната за ядрена атака. 2016г.  \r\nАрабската лига – организация на 22 държави от Северна Африка и Близкия изток, обяви ливанската шиитска организация \"Хизбула\" за терористична структура 2015 г.  \r\nРусия се оттегля от Договора за обикновените въоръжени сили в Европа. 2014 г.  \r\nПарламентът на Крим приема декларация за независимост на Автономна република Крим. 2013 г.  \r\nЛидерът на опозицията и на Лейбъристката партия на Малта Джоузеф Мускат е новият министър-председател на страната, след като правителството на Лорънс Гонзи претърпява поражение. Лоуренц Гонци е лидер на Националистическата партия основана през 1880 г., която през последните 15 години управлява Малта. 2013 г.  \r\nПарламентът на Грузия гласува резолюция за курс към встъпване в НАТО и ЕС. 2012 г.  \r\nНа референдум швейцарците отхвърлят предложението платеният им годишен отпуск да се увеличи на шест седмици вместо сегашните четири. 2012 г.  \r\nВ Салвадор се провеждат парламентарни избори, на които с незначително мнозинство побеждава опозиционният Националистически републикански съюз. 2012 г.  \r\nАмерикански военнослужещ от силите на НАТО в провинция Кандахар открива огън по цивилни афганистанци и убива 16 човека, от които 9 деца и три жени. 2012 г.  \r\nПалеонтолози оценяват възрастта на най-древното изкопаемо животно със скелет Coronacollina acula на 550—560 милиона години. То е свързващо звено между животните от Едиакарий и Камбрий. 2011 г.  \r\nЗеметресение с магнитуд 8.9 05:46:23 UTC (най-силното от 140 г.) разтриса източния бряг на Япония (38.322°N, 142.369°E) на около 130 km източно от град Сендай, префектура Мияги на около 25 km дълбочина под дъното на Тихия океан последвано от огромни океански вълни до 10 метра височина заливащи огромни райони на града. Последва втора 7-метрова вълна, която залива бреговете на Северна Япония. Над 50 пожара са избухнали в засегнатите райони. Друга 10 метрова вълна удря град Камаиши в префектура Ивате. В префектурата Фукушима водата навлиза до 5 km навътре в сушата. Според очевидци земята се люлее с часове. В океана се образува гигантски водовъртеж, в който потънал кораб с около 100 пасажера. Най-големи щети са нанесени на град Сендай, където водата залива цял жилищен квартал и летището. Националният институт по геофизика и вулканология на Италия съобщи, че земетресението измества оста на въртене на Земята с 10 см. По време на земетресението през 2004 година в Суматра оста на въртене на Земята се измества с 6 см. Последиците от днешното земетресение отстъпват единствено на най-силното земетресение – Голямото чилийско земетресение през 1960 г., чийто магнитуд бил между 9,3 и 9,5 по скалата на Рихтер. От началото на първия най-силен трус сутринта (05:46:23 UTC) до края на деня в района от USGS последват още над 130 труса между 7.1 и 4.5 степен. \r\nМощно земетресение край бреговете на Япония с магнитуд от 8,9 степен нанася огромни щети и отнема хиляди човешки животи. Земетресението е четвърто по сила в света. Броят на жертвите на разрушителното земетресение и последвалото цунами достигна 15 421 души. За безследно изчезнали се смятат около 7900 души в шест японски префектури. Най-много са жертвите в префектура Мияги – 9 228 души. В префектура Ивате са загинали над 4500 души. \r\nВследствие на труса става тежка авария в японската АЕЦ \"Фукушима\" 1, последвала от изтичане на радиация. 2004 г.  \r\nМощни взривове избухват в четири влака в Мадрид. Загиват 192 души, а близо 1500 са ранени. Тридесет чужденци от 13 националности са сред жертвите на атентатите в Мадрид. Загиналите български граждани са четирима. Това са Адриан Андрианов, неговата годеница Калина Василева, Тинка Паунова и жена на име Мария. Ранени са Зоя Ценкова, Глория Беринкова, Грета Ненова Миткова, Елка Есладова, Стефан Якимов Московски и Тодор Михайлов, Енчо Асенов Сираков. \r\nНа гара Аточа в центъра на Мадрид се взривяват три бомби, други четири избухват в близост. На гара Санта Еухения избухва едно взривно устройство, а на гара Ел Пасо – други две. Общо 13 бомби са използвани в атентатите. Отговорността за атаките поема терористичната мрежа „Ал Кайда\" и “Бригадите на Абу Хафс ал Масри”. По-късно става ясно, че планът на терористите е бил четирите влака да се взривят в момента, в който се засекат на централната гара в Мадрид. Очаквало се силата на взрива да достигне до степен, достатъчна да унищожи сградата на гарата и да причини хиляди жертви. 1985 г.  \r\nМихаил Горбачов е избран за генерален секретар на ЦК на КПСС. Той е член на КПСС от 1952 г. През 1946-1950 г. работи като механизатор в МТС в родния си край. Завършва Юридическия факултет на Московския държавен университет през 1955 г. и Ставрополския селскостопански институт през 1967 г. От април 1970 г. той е първи секретар на Ставрополския краеви комитет на КПСС. Член е на ЦК на КПСС от 1971 г., на Политбюро на ЦК на КПСС - от 1980 г. От 1978 г. до 1985 г. е секретар, а от 1985 г. до 1991 г. генерален-секретар на ЦК на КПСС. Горбачов е последният президент на СССР, 1990-1991 г. Той провежда политика на гласност и преустройство в СССР и на сигурност в международните отношения. С подписването на договора за създаване на Общността на независимите държави СССР престава да съществува. Бившият президент слиза доброволно от политическата сцена след потушаването на комунистическия \"пуч\" в СССР през лятото на 1991 г. \r\nГорбачов основава и ръководи фондация \"Горбачов\". Целта на фондацията е изследване и развитие на демократичните процеси. Получава Нобелова награда за мир през 1990 г. Той е \"Доктор хонорис кауза\" на над 100 университета в света, от 2002 г. и на Софийския университет “Св. Климент Охридски” 1946 г.  \r\nАрестуван е бившият комендант на нацисткия концлагер Освиенцим Рудолф Хес. Хес става член на Националсоциалистическата партия през 1920 г. От 1925 г. той е личен секретар на А. Хитлер, а от април 1933 г. става негов заместник в Националсоциалистическата партия. Хес е един от организаторите на терора срещу антифашистките сили и на подготовката на Германия за Втората световна война (1939-1945 г.). През 1941 г. той отива в Шотландия и прави опити за преговори с британското правителство. На Нюрнбергския процес е осъден на доживотен затвор, като нацистки военен престъпник. През 1987 г. се самоубива. 1941 г.  \r\nАмериканският президент Франклин Рузвелт подписва закон за военна помощ на страните съюзнички от антихитлеристката коалиция. \r\nФранклин Делано Рузвелт (1882 г. – 1945 г.) е американски политик; 32-ри президент на САЩ (1933 г.-1945 г.). Член е на Демократическата партия; избиран 4 пъти. Избран е за президент на САЩ (1933 г.), сред това преизбиран (1936 г., 1940 г., 1944 г.). Отменя сухия режим и успява да спре световната икономическа криза (1929 г.-1933 г.), от която най-много са пострадали САЩ. Политиката му се нарича \"Нов курс\". Провежда система от реформи, чрез които ликвидира последствията от икономическата криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. През 1939-1940 г. се обявява против съветско-германския договор от 23 август 1939 г. и политиката на СССР по отношение на Финландия и Прибалтика; провъзгласява \"морално ембарго\" върху продажбата на въоръжение и военни материали на СССР. След началото на Втората световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и др. материали на страните, участващи във войната против хитлеристка Германия (заем - наем; ленд - лийз). След намесата на САЩ във войната (11 юни 1942 г.) подписва съветско-американския договор за принципите на взаимната помощ във воденето на войната против агресията. Участва при изработването на Атлантическата харта, в Техеранската (1943 г.) и Кримската (февруари 1945 г.) конференции. Умира малко преди края на Втората световна война. 1935 г.  \r\nБанката на Канада емитира първата си серия банкноти. \r\nПравителството на Германия официално обявява създаването на военновъздушни сили “Луфтвафе”. 1917 г.  \r\nГенерал Мауд с 50 000 британска и индийска войска нападат Багдад, пленявайки 9000 турски пленници. \r\nФредерик Стенли Мауд влиза в армията през 1884 г., бие се по времето на Южноафриканските войни от 1899-1902 г. и става командир на 13-та Дивизия при Дарданелите през 1915 г. след избухването на Първата световна война. Наредено му е да заведе войските си в Месопотамия (местността между реките Тигър и Ефрат), за да освободи англо-индийските сили от Месопотамската кампания, обсадени в Кут ал Амара. На 22 февруари 1917 г. Мауд прогонва османската армия от града и започва да планира напредването си, чиято кулминация е падането на Багдад на 11 март 1917 г. Скоро след него т.нар. Декларация на Мауд (в действителност написана от Сър Марк Сайкс) обявява на багдадското население, че Великобритания възнамерява да му дари правото да се самоопределят. Мауд умира от холера през 1917 г. 1867 г.  \r\nСъстои се премиерата на операта “Дон Карлос” от Джузепе Верди. \r\nДжузепе Верди (1813 г. - 1901 г.) е италиански оперен композитор. Той е композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват: \"Навуходоносор\" (1842 г.) и 12 нови опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният период от творчеството на Верди обхваща оперите \"Аида\", \"Отело\" и \"Фалстаф\" - връх в реалистичното оперно изкуство. 1780 г.  \r\nРуската императрица Екатерина II издава декрет за въоръжен неутралитет в хода на войната между Англия и САЩ. \r\nЕкатерина II Алексеевна (София Фредерика Августа Анхалт-Цербска) (2.05.1729 г. - 17.11.1796 г.) e руска императрица (1762 г.), тя взема престола след като с помощта на гвардия прави преврат и сваля от престола съпруга си Петър III. Коронясана е в Москва (22 септември 1762 г.) продължава политиката на преобразования и реформи. Особено активно участва в държавния живот. Заобикаля се със способни, енергични и интелигентни сановници: А. Р. Воронцов, П. А. Румянцев, Г. А. Потьомкин, А. А. Безбородко, А. В. Суворов и др. Свиква Законодателна комисия (1767 г.) и съставя за нея специален \"Наказ\" (ръководство), като използва много прогресивни идеи на европ. интелектуалци и мислители: Монтескьо, Волтер, Дидро и др. Създава специална организация \"Свободно икономическо дружество\" (1765 г.) за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокости. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на външната политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция Русия заема целия бряг на Черно море, от устието на р. Дунав до р. Дон, заедно с Крим. п-в. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г., 1795 г.), при които Русия получава обширни територии от Литва, Западна Белорусия и Западна Украйна. 1702 г.  \r\nИзлиза първият брой на английския “Дейли кърънт” - първият ежедневен вестник в света. 1669 г.  \r\nЗапочва най-силното 4-месечно изригване на вулкана Етна. Загиват 20 хиляди души, а 50 града са унищожени. \r\nЕтна е активен вулкан в североизточната част на остров Сицилия. Височината му е 3323 м, т.е. той е най-високият в Европа. Изграден е от базалти. По склоновете има над 200 кратера и лавови потоци. Първото исторически известно изригване на вулкана е през 475 г. пр. Хр. Последните изригвания са през декември 1991 г., април 1992 г., юли 2001 г. и октомври 2002 г. Днес Етна е обект на международен туризъм. 1502 г.  \r\nИсмаил I Сефевид (1487 г.-1524 г.) става шах на Персия (античното, а след 1949 г. официално алтернативно име на Иран)и основава династията Сефевидите. Исмаил I Сефевид присъединява много територии към Персия. Прави шиизма държавна религия.  На тази дата са родени:  1952 г.  \r\nРоден е Дъглас Адамс - английски белетрист. Автор на романите - \"Дългият, мрачен следобеден чай на душата\", \"Ресторантът на края на Вселената\", \"Пътеводител на галактическия стопаджия\". Дъглас Адамс умира през 2001 година. 1950 г.  \r\nРоден е Боби Макферин – американски музикант, певец с еднакво силно присъствие в джаза, попмузиката и в класическата музика. Боби Макферин учи пиано в най-ранна възраст; завършва Калифорнийския колеж в Сакраменто. Първите му изяви са в кабаретни програми и танцови трупи, а вокалният му дебют е през 1977 г. с групата “Astral Projection” в Ню Орлиънс. През 1981 г. участва на Cool Jazz Festival, след което подписва договор със звукозаписната компания “Electra”; появява се първият му албум “Bobby McFerryn”. През 1984 г. записва албума “The Voice”, влязал в историята на джаза като първия соловокален албум (без акомпанимент). През 1985 г. звукозаписната компания “Blue Note” издава албума “Spontaneous Inventions”. През 1988 г. излиза “Simple Pleasures” (от него е песента “Don’t Worry, Be Happy”). През същата година Боби Макферин сформира 10-членна акапелна формация, с която през 1990 г. записва албума “Medicine music”. Албумът “Hush” от 1992 г. е резултат от срещата му с виолончелиста Йо Йо Ма (повече от 2 год. е в класациите на “Billвoard” за класическа музика). В албума “Paper Music” продължават търсенията в областта на класическа музика, той е колекция от интерпретации на произведения на Моцарт, Бах и Чайковски, записани с камерния оркестър “Saint Paul”. През 1996 г. излизат албумите “Bang Zoon” с участието на “Yellow Jackets” и “The Mozart Sessions” отново с Ч. Кърия (след “Play”, 1992 г.). Със “Circle Songs” от 1997 г Боби Макферин се връща към корените си. Следват няколко импровизаторски албума. Последният му албум “Beyond words” (2002 г.) включва музика на Ч. Кърия, Р. Бона, О. Хаким. Избрана дискография: “Bobby McFerrin” (1982 г.); “The Voice” (1984 г.); “Spontaneous Inventions” (1985 г.); “Don’t Worry, Be Hapy” (1988 г.); “Medicine Music” (1990 г.); “Hush” (1991 г.); “The Mozart Sessions” (1996 г.); “Circlesonga” (1997 г.); “Beyond Words” (2002 г.). 1931 г.  \r\nРоден е Рупърт Мърдок – австралийски медиен магнат. Той приема американско гражданство през 1985 г. Създава световна комуникационна система, включваща мощни акционерни дружества в Австралия, 3 от най-големите английски вестници и някои известни седмичници в САЩ.  1921 г.  \r\nРоден Астор Пиацола – аржентински композитор, един от прочутите изпълнители на бандонеон; емблематична фигура в историята на тангото. Мястото на Пиацола за приноса на Аржентина в световната култура може да се сравни само с това на Д. Елингтън в джаза. През 1924 г. Астор Пиацола и семейството му се преместват в Ню Йорк. Първия бандонеон получава от баща си, който също е музикант; свири и на пиано. През 1954 г. печели стипендия и учи в Париж при знаменитата музикална педагожка Н. Буланже. Връщайки се в Аржентина през 1955 г., Пиацола създава октети за концертни изпълнения на танго. През 60-те год. на ХХ в. той създава най-разнообразни формации, записва много албуми, както в Аржентина, така и в САЩ. 70-те год. на ХХ в. започват с голямо европейско турне. През 1973 г. Пиацола получава инфаркт и се заселва в Италия, където продължава да работи - записва албума \"Summit\" с баритон саксофониста Дж. Мълиган. През този период създава групата \"The Conjunto Electronico\", с която експериментира смесването на електронен звук с акустични инструменти. През 1978 г. Пиацола създава квинтет, с който прави световно турне; композира камерна и симфонична музика. През 1986 г. със същия квинтет записва албума \"Tango: Zero Hour\", смятан от самия него за най-добрия. През същата година свири на джазфестивала в Монтрьо с вибрафониста Г. Бъртън. След концерта се появява албумът \"Suite for Vibraphone and New Tango Quintet\". През 1990 г. записва албума \"Five Tango Sensations\" с екстравагантния \"Кронос Квартет\". Дискография: \"Libertango [Chrysalis]\" (1975 г.); \"Astor Piazzolla Plays Astor Piazzolla\" (1986 г.); \"Tristezas de un Doble A” (1986 г.); \"Astor Piazzolla: The Central Park Concert [live]\" (1987 г.); \"Suite for Vibraphone and New Tango Quintet\" (1987 г.); \"Sur\" (1987 г.); \"The New Tango\" (1988 г.); \"Concierto para Bandoneon [live]\" (1988 г.); \"Tangos [Music Hall]\" (1989 г.); \"Tanguedia de Amor\" (1989 г.); \"La Camorra: La Soledad de la Provocacion…\" (1990 г.); \"Lumiere\" (1990 г.); \"Vanguardistas del Tango\" (1990 г.); \"Astor Piazzolla [Music Hall]\" (1990 г.); \"Astor Piazzolla & Alberto Ginastera\" (1991 г.); \"Adios Nonino [Music Hall]\" (1991 г.); \"Maria de Buenos Aires [RCA]\" (1991 г.); \"Tango: Zero Hour\" (1992 г.); \"Music for Two Guitars\" (1992 г.); \"Ballet Tango\" (1992 г.); \"The Vienna Concert [live]\" (1992 г.); \"Woe\" (1992 г.); \"Luna [live]\" (1992 г.); \"The Lausanne Concert [live]\" (1993 г.); \"Rough Dancer & the Cyclical Night\" (1993 г.). 1876 г.  \r\nРоден е академик Грогорий Илински - руски филолог, славист. Научните му интереси са насочени към етимологията на славянските езици. Издава редица писмени паметници на старобългарската писменост, сред които \"Грамоти на българските царе\" (1911 г.), \"Слепченският апостол от XII в.\" (1911 г.) и \"Праславянска граматика\" (1916 г.). 1811 г.  \r\nРоден е Юрбен Жан Жозеф Льоверие- френски астроном, член на Парижката АН (1846 г.). Завършва политехническо училище в Париж (1833 г.). Ръководител е на Катедрата по небесна механика в Парижкия университет (от 1846 г.), директор на Парижката обсерватория (от 1854 г.). Разработва проблемите на небесната механика. Изследва измененията на планетните орбити през вековете и изучава проблемите на устойчивостта на Слънчевата система. По предложение на Д. Ф. Араго изучава отклоненията в движението на планетата Уран и доказва, че причината за тях е неизвестна планета, намираща се извън орбитата на Уран. Независимо от англичанина Дж. Адамс изчислява (1846 г.) положението на тази планета (наречена по-късно Нептун); тя е открита от германеца И. Г. Хале на мястото, показано от Л. Предлага план за ревизия на теорията на движението на големите планети (1849 г.). Върху този план работи до края на живота си. Основните му съчинения са публикувани в създадените от него \"Анали на Парижката обсерватория\". 1544 г.  \r\nРоден е Торкуато Тасо - италиански поет. Той е представител на късния Ренесанс. През 1565 г. той завършва Болонския университет. От 1572 г. е придворен поет на ферарския херцог Алфонс II д’Есте. По заповед на херцога известно време от 1579 до 1586 г. Тасо е затворен в психиатрична болница. В последните години от живота си скита из градовете на Италия. В творчеството му стилът на Възраждането се съчетава със стиловете класицизъм и барок. Негови произведения са: “Риналдо”, “Маслинената гора”, “Сътвореният свят” , “Диалози” (написани в лудницата), “Писма”. Известен е най-вече с пасторалната драма “Аминта” и с романтичната си епопея “Освободеният Йерусалим”. На тази дата умират:  1955 г.  \r\nУмира Александър Флеминг - английски микробиолог. Той е член на Лондонското Кралско дружество (1943 г.) и на Парижката академия на науките (1946 г.). Флеминг работи в Лондонския бактериологичен институт (1908-1914 г., 1918-1948 г., 1946-1954 г.) За периода 1948-1955 г. е професор по бактериология в Лондонския университет, а през 1951-1954 г. е ректор на Единбургския университет. Флеминг е първи председател на Дружеството по обща микробиология. Пише научни трудове по имунология, обща бактериология, химиотерапия, антисептици, антибиотични вещества. Той открива антибиотичните вещества лизоцин (1922 г.) и пеницилин (1929 г.). През 1945 г., съвместно с Х. Флори и Е. Чейн, получава Нобелова награда за медицина и физиология. 1936 г.  \r\nУмира Дейвид Бити - английски адмирал на флота (1919 г.), граф на Северно море и граф Бръгсби (1919 г.). Участва в експедициите в Египет и Судан (1896 г.-1898 г.) и в потушаването на Ихетуанското въстание в Китай (1900 г.). Взема участие в морските боеве при о-в Хелголанд (1914 г.), Догербанк (1915 г.) и в Ютландското сражение (1916 г.). От декември 1916 г. до 1918 г. командва Гранд флот (Британският военноморски флот). Началник-щаб на военноморския флот (1919 г. –1927 г.). 1931 г.  \r\nУмира Мурнау (псевд. на Фридрих Вилхелм Плумпе) - германски режисьор. Учи история на изкуството и литературата в Хайделберг. Играе в Берлинския театър на Макс Райнхард. Дебютира в киното с “Момчето в синьо” (1919 г.). Работи със сценариста Карл Майер - “Гърбавият и танцьорката” (1920 г.), с операторите Карл Фройнд - “Сатана” (1919 г.), “Главата на Янус” (1920 г.), и Фриц Вагнер - “Замъкът Фогельод” (1921 г.), “Носферату - симфония на ужаса” (1922 г.). Връх в творчеството му е филмът “Последният човек” (1924 г.). През 1926 г. е в Холивуд и снима “Изгрев” (1927 г.) - едно от забележителните явления от края на американското нямо кино. Прави снимките на “Табу” (1931 г.) на о-в Таити. Загива в автомобилна катастрофа в САЩ преди премиерата на филма. Мурнау е режисьор на следните филми: “Пътуване в нощта” (1920 г.), “Горещото поле” (1922 г.), “Фантом” (1922 г.), “Финансите на великия херцог” (1923 г.), “Тартюф” (1925 г.), “Фауст” (1926 г.), “Четирите дявола” (1928 г.), “Хляб наш насъщен” (1929 г.), “Градско момиче” (1930 г.). 1883 г.  \r\nУмира княз Александър Михайлович Горчаков - руски държавник и дипломат. Той започва дипломатическата си служба през 1817 г. Съпровожда министъра на външните работи К. В. Неселроде на конгресите на Свещения съюз. Княз Горчаков заема различни дипломатически постове в Лондон, Рим, Берлин, Виена. Ръководи 26 години външната политика на Руската империя. Разгромът на Франция от Прусия във войната (1870-1871 г.) му позволява да обяви отказването на Русия от Парижкия договор, ограничаващ руския суверенитет в Черно море. Той успява да осигури дипломатическата подготовка на бъдещата война между Русия и Турция. След успешния за Русия Санстефански мирен договор Горчаков не успява да неутрализира докрай протестите на Австро-Унгария и Великобритания. Той представлява Русия на Берлинския конгрес (1878 г.). На конгреса Русия успява да защити интересите си и да прокара докрай политиката си за сметка на България и българите, останали в Османската империя. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.11", "title": "Денят 11 март в световната история"}
{"url": "http://www.focus-news.net/news/2019/03/11/2633005/yambol-grazhdanski-dialog-na-tema-obrazovanie-shte-se-provede-v-grada.html", "text": "Граждански диалог на тема образование ще се проведе в Ямбол от 17.30 часа в сградата на Културно-информационен център „Безистена“ в Ямбол. Това съобщиха от пресцентъра на  ПП ГЕРБ . Събитието е част от платформата за граждански диалози „Европа в нашия дом“. В рамките на форума ще бъдат дискутирани развитието на образователната инфраструктура в населените места, ролята на европейската солидарност, както и националните и местни политики в сферата на образованието. \r\nУчастие в срещата ще вземат заместник-министърът на образованието и науката Деница Сачева, народният представител от ГЕРБ и член на Комисията по образованието и науката в Народно събрание Ася Пеева, народният представител от ГЕРБ – Ямбол д-р Юлиян Папашимов, кметът на Ямбол и областен координатор на ГЕРБ Георги Славов, областният управител Димитър Иванов и др. \r\nПоканени да вземат участие в дискусионния форум са още директори и учители от училища и детски градини от Ямболска област, представители на неправителствени организации и граждани.", "date": "2019.03.11", "title": "Ямбол: Граждански диалог на тема образование ще се проведе в града"}
{"url": "http://www.focus-news.net/news/2019/03/11/2633007/dobrich-obshtinata-i-oblastniyat-informatsionen-tsentar-shte-provedat-informatsionna-sreshta-na-tema-evropeyski-sredstva-za-obrazovanieto.html", "text": "Общината и Областният информационен център ще проведат информационна среща на тема „Европейски средства за образованието“, съобщиха от  Областния информационен център . Срещата ще се състои на 12 март от 10.30 часа в Голямата заседателна зала на Община град Добрич. Експертите от центъра ще представят възможностите за финансиране на образователните институции със средства от Оперативните програми през 2019 г. Ще се акцентира на целите, основните параметри, допустими кандидати, дейности и разходи. Представители на Център за развитие на човешките ресурси - Националната агенция за България по администриране на Програма „Еразъм+” ще представят националните покани за кандидатстване по Ключова дейност 2, „Стратегически партньорства“ на Програма „Еразъм+“, сектор „Училищно образование“, „Професионално образование и обучение“, „Висше образование“ и „Образование за възрастни“. Ще бъдат предоставени и практическите насоки за попълване на формуляра и документите към него, финансови аспекти на кандидатстването и добри практики. Участието в срещата е безплатно.", "date": "2019.03.11", "title": "Добрич: Общината и Областният информационен център ще проведат информационна среща на тема „Европейски средства за образованието“"}
{"url": "http://www.focus-news.net/news/2019/03/11/2633009/plovdiv-789-godini-ot-pobedata-na-tsar-ivan-asen-ii-v-bitkata-pri-klokotnitsa-shte-badat-otbelyazani-v-asenovgrad.html", "text": "789 години от победата на Цар Иван Асен II в битката при Клокотница ще бъдат отбелязани в Асеновград. Това съобщиха за  Радио „Фокус“ – Пловдив  от пресцентъра на Общината. Честването на годишнината ще започне в 11.00 часа при паметника на Цар Иван Асен II в града. Празничната програма включва участие на ученици от ПГ „цар Иван Асен II“ и тържествена церемония по награждаване на победителите в Четвъртия национален литературен конкурс за ученическо есе на тема „Наследник съм на цар Иван Асен II“, организиран от Народно читалище „Родолюбие”. \r\nБитката при Клокотница е една от най-важните в историята на Второто българско царство. Тя се състои на 9 март 1230 г. между силите на Иван Асен II и епирския владетел Теодор Комнин.", "date": "2019.03.11", "title": "Пловдив: 789 години от победата на Цар Иван Асен II в битката при Клокотница ще бъдат отбелязани в Асеновград"}
{"url": "http://www.focus-news.net/news/2019/03/11/2633008/blagoevgrad-povishena-e-opasnostta-ot-padashti-kamani-v-kresnenskoto-defile-i-v-prohoda-predel.html", "text": "Повишена е опасността от падащи камъни в Кресненското дефиле и  в прохода Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. На места пътните настилки са мокри и хлъзгави. Интензивен е трафикът по автомагистрала „Струма“ и главен път Е-79. Натоварен трафик се наблюдава и по второкласен път Симитли – Гоце Делчев. Временно движението по път III-108 АМ „Струма\" – село Рибник е ограничено за МПС над 12 тона поради аварийни ремонтни дейности. Обходен маршрут: Път III-198 село Дрангово – село Ръждак – Петрич и обратно. \r\nДенис НИКИФОРОВ", "date": "2019.03.11", "title": "Благоевград: Повишена е опасността от падащи камъни в Кресненското дефиле и  в прохода Предел"}
{"url": "http://www.focus-news.net/news/2019/03/11/2633012/sofiya-v-literaturniya-klub-na-stolichna-biblioteka-shte-se-sastoi-predstavyane-na-poeziyata-na-aleksandra-ivoylova.html", "text": "В Литературния клуб на Столична библиотека ще се състои представяне на поезията на Александра Ивойлова. Това съобщиха от пресцентъра на  Столична община . Организатори са Столична библиотека и Българският П.Е.Н. център. Събитието ще се проведе в 18.00 часа. Авторката ще бъде представена от Георги Цанков.  \r\nАлександра Ивойлова завършва пиано в НМА „Проф. Панчо Владигеров“ в София. Специализира в Париж. Изучава и камерно пеене – като мецосопрано е издала компактдиск „Барокови арии и песни“ (2011, с пианистката Д. Андонова). Другият ѝ диск – „Отражения / Reflets“ (2016) – е създаден от композитора Н. Добринов по едноименната ѝ книга с хайку на български и френски. \r\nАл. Ивойлова участва в изложби, илюстрира литературни страници в печата. Показва 70 свои графики в първото у нас слайдшоу с органов концерт (с органиста С. Леви). Фотографска изложба „Светлини и сенки“ (фото хайга) подрежда в Американския център към Столична библиотека през 2017 г. \r\nПубликува есета, фрагменти, поезия (вкл. за деца), литературна, музикална, художествена критика и др. Издала е осем книги, повечето с авторски графики: стихове, хайку, хайбуни, сентенции, поетични диалози (в съавторство), както и „Същината на Ботевото слово“ – полемични анализи. Автор на проекта, съставител и редактор е на първата хайку антология на градска тема – „Градът / La Ville“ (2012) – 103 български, френски и франкфонски поети. Сред съставителите е на българо-английската хайку антология „Отвъд думите / Beyond Words“ (2018), съвместно с Британското хайку общество. \r\nЧленува в Българския П.Е.Н.-център, в World Haiku Association, Rencontres Européennes – Europoésie, Български хайку съюз. \r\nНейни хайку са публикувани в книжни и онлайн издания: Ginyu, Frog pond, Chrysanthemum, Blihte spirit, Ploc, Улитка, Хайкумена, Asahi Haikuist Network, Освит, Хаику новине, Haiku (Румъния) и др., в антологиите на WHA, Cоnstanca – 2013, Capoliveri – 2015, Haikuest – 2015 и др. В журито е на ежегодните национални конкурси на БХС – „Декември“, „Вишнев цвят“ (българска и международна секция), XV международен конкурс за детско хайку, организиран от фондация JAL – 2018. В редколегията е на сп. „Хайку свят“. \r\nТворческият ѝ актив включва рецитали – авторска поезия и музикални изпълнения. \r\n„Това е една твърде субективна поезия. (Коя ли поезия не е субективна!) Нейната субективност обаче е по-особена. Тя се изразява безспорно в личното авторско отношение към заобикалящия ни свят. Нейното присъствие се чувства, от друга страна, и в осезаемото метаморфозиране на Аза. Лирическият субект се раздвоява сякаш в две лица. Едното изследва душевните и мисловни територии на другото, дълбае в неговите вътрешни пластове, преодолявайки „бездна от време и разстояния“ в търсене на „брод“ „да достигне себе си“. Получава се удвоена субективност. Азът застава лице в лице с другия свой Аз, изкушен от изкуството на самонаблюдението, от мъдростта на самопреценката и насладата от самовглъбяването“ (София Филипова, „Да достигнеш себе си“, в. „Словото днес“, ноември 2008 г.", "date": "2019.03.11", "title": "София: В Литературния клуб на Столична библиотека ще се състои представяне на поезията на Александра Ивойлова"}
{"url": "http://www.focus-news.net/news/2019/03/11/2633010/kardzhali-suhi-sa-patishtata-v-oblastta-dvizhenieto-se-osashtestvyava-bez-problemi.html", "text": "Сухи са пътищата в областта, движението се осъществява без проблеми. Това съобщиха за  Радио „Фокус“  от Областно пътно управление - Кърджали. Разкъсана облачност има по високите места – на  Даладжа, Чал, Мост, Паничково. Няма вятър, температурите са между 5  и 11 градуса.  \r\nТрафикът е нормален в началото на седмицата, няма струпвания на коли на входовете и изходите на град Кърджали. \r\nДарина ДЕЕНИЧИНА", "date": "2019.03.11", "title": "Кърджали: Сухи са пътищата в областта, движението се осъществява без проблеми"}
{"url": "http://www.focus-news.net/news/2019/03/11/2632999/le-figaro-natsionalniyat-debat-vav-frantsiya-navliza-v-zaklyuchitelna-faza.html", "text": "Тази седмица Националният дебат, иницииран от държавния глава на Франция Еманюел Макрон през декември 2018 г., за да отговори на кризата с „жълтите жилетки“, навлиза в заключителния си етап. Все още обаче не се вижда светлина в края на тунела, коментират в редакцията на френския национален ежедневник  Le Figaro . \r\nВремето за конкретни предложения и мерки не е настъпило. „Макрон ще закрие дебата през април и след това ще изясни визията си, като даде основни насоки за реакцията на правителството“, подчерта Себастиен Лекорну, държавен секретар за екологичния и инклузивния преход. Същевременно представителят на Париж поясни, че „времето за предложения и действия ще настъпи през лятото“ на текущата година. Той обаче увери, че междувременно изпълнителната власт в страната се подготвя адекватно. \r\nВ неделя в Матиньон се проведе работна среща за заключенията след обширните разисквания, проведени с министрите и държавните секретари. Целта й бе да бъде стартирана подготовка за даването на отговори на исканията, повдигнати в рамките на последните два месеци по време на близо десетте хиляди срещи, проведени на територията на Франция, припомнят от редакцията.  Тереза Герова", "date": "2019.03.11", "title": "Le Figaro: Националният дебат във Франция навлиза в заключителна фаза"}
{"url": "http://www.focus-news.net/news/2019/03/11/2632986/ochakva-se-vetko-i-marinela-arabadzhievi-da-badat-izpraveni-pred-sada-v-ispaniya.html", "text": "Ветко и Маринела Арабаджиеви се очаква да бъдат изправени пред съда в Испания. Те бяха задържани за 72 часа след акция на испанските власти в четвъртък сутринта в жилище, използвано от Георги Семерджиев, известен като Жоро Шопа, намиращо се в Кабрера де Мар в близост до Барселона. Пред испанския съд Ветко и Маринела Арабаджиеви трябва да заявят дали искат да бъдат съдени там или екстрадирани в България. Заместник главният прокурор Иван Гешев разясни, че ако изразят желание да бъдат върнати в страната, това може да стане в рамките на 15 дни, докато в противен случаи предстои дело на две съдебни инстанции.  „Фокус“ припомня:  Ветко и Маринела Арабаджиеви бяха издирвани с европейска заповед за арест от края на август миналата година. На двамата задочно са повдигнати обвинения за участие в организирана престъпна група за данъчни престъпления - укриване на данъци и пране на пари.  \r\nПри специализирана операция на 31 август 2018 г. в офиси и хотели на семейство Арабаджиеви в София и Пловдив бяха задържани 10 лица във връзка с разследване за данъчни престъпления и пране на пари. Впоследствие имуществото на Арабаджиеви беше запорирано от НАП. Зам. главният прокурор Иван Гешев тогава коментира, че нанесената от сем. Арабаджиеви щета върху държавата е в размер на около 9 млн. лв. При акцията бяха иззети над 10 млн. лева в брой и автопарк за 5-10 млн. лева. Впоследствие обвинения бяха повдигнати на шест души, сред които и на син на семейство Арабаджиеви – Вълчо. Към момента Вълчо Арабаджиев е в ареста по обвинения за участие в престъпна група за пране на пари, ръководен от родителите му. Съдът остави за постоянно в ареста двете служителки Елена Караянева и Ромелия Кирилова, които също са обвинени за участие в групата. \r\nПрез януари т.г. Апелативният съд в Пловдив отмени окончателно наложените от НАП запори на сметки и имоти на Ветко и Маринела Арабаджиеви на стойност 16 млн. лв. с мотива, че имотите и сметките са били запорирани като обезпечение на задължения, които обаче са значително по-малки и възлизат на малко над 640 000 лв.", "date": "2019.03.11", "title": "Очаква се Ветко и Маринела Арабаджиеви да бъдат изправени пред съда в Испания"}
{"url": "http://www.focus-news.net/news/2019/03/11/2633013/shumen-ogranicheno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo.html", "text": "Ограничено е движението на товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево, предаде репортер на  Радио „Фокус“ - Шумен . Ришки проход е отворен за движение. Върбишки проход е затворен за всички видове превозни средства. Нормално се осъществява движението по републиканската пътна мрежа в областта. Пътните настилки са сухи. Видимостта е добра. Времето е слънчево и ясно. Температурата на въздуха е между 9 и 11 градуса. Очакваната максимална температура за региона е 20 градуса. \r\nИвелина ИВАНОВА", "date": "2019.03.11", "title": "Шумен: Ограничено е движението на товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2019/03/11/2633016/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.11", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно"}
{"url": "http://www.focus-news.net/news/2019/03/11/2633017/plovdiv-zabraneno-e-dvizhenieto-na-kamioni-nad-12-tona-prez-prohoda-troyan-karnare.html", "text": "Забранено е движението на камиони над 12 тона през прохода Троян - Кърнаре. Това съобщиха за  Радио „Фокус“ – Пловдив  от Областното пътно управление. Без затруднения се осъществява трафикът на територията на областта. Пътните настилки са сухи. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е също движението на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Ограничено е преминаването на камиони над 5 тона при км 6 по пътя Плодовитово - Първомай в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. Повишена опасност от падащи камъни има в района на проходите Козница и Стражата, също по пътищата Бачково - Нареченски бани, Троян - Кърнаре, Кричим - Стамболийски и Юговско ханче - Югово - Лъки - Здравец. \r\nИнтензивно е движението по булевардите „Христо Ботев“, „Цар Борис III Обединител“, „Руски“, „Васил Априлов“ и „Източен“ в града Пловдив. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ заради строително-монтажни дейности. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nМария РУСЕВА", "date": "2019.03.11", "title": "Пловдив: Забранено е движението на камиони над 12 тона през прохода Троян - Кърнаре"}
{"url": "http://www.focus-news.net/news/2019/03/11/2633015/vidin-intenziven-e-trafikat-po-glaven-pat-e-79-v-uchastaka-mezhdu-dunavtsi-i-vidin-v-posoka-gkpp-dunav-most-2.html", "text": "Интензивен е трафикът по главен път Е-79 в участъка между Дунавци и Видин в посока ГКПП „Дунав мост 2“. Това съобщиха за  Радио „Фокус“ – Видин  от Областно пътно управление. За другите два гранични пункта в областта – „Връшка чука“ и „Брегово“, трафикът се осъществява нормално. Пътните настилки са сухи и видимостта е отлична.  \r\nВ град Видин повече автомобили се движат на входно-изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.03.11", "title": "Видин: Интензивен е трафикът по главен път Е-79 в участъка между Дунавци и Видин в посока ГКПП „Дунав мост 2“"}
{"url": "http://www.focus-news.net/news/2019/03/11/2633018/dobrich-v-obshtinskiya-mladezhki-tsentar-shte-se-provede-kandidatstudentska-borsa.html", "text": "За 25-а поредна година Община Добрич и Сдружение „Кандидатстудентска борса” – София организират борса за кандидат-студенти в Общинския младежки център. Това съобщиха от пресцентъра на  Общината . Официалното откриване ще се състои от 12.00 часа, като борсата ще продължи и на 12 март. В нея ще вземат участие 16 висши училища, образователни организации и фирми. Сред тях са Варненски свободен университет „Черноризец Храбър”; Великотърновски университет „Св. св. Кирил и Методий”; Висше военноморско училище „Никола Йонков Вапцаров”- Варна; Нов български университет – София; Русенски университет „Ангел Кънчев“; Софийски университет „Св. Климент Охридски“ – София; Стопанска академия „Димитър Ценов“ - Свищов и др.  \r\nКандидатстудентската борса ще се проведе от 12.00 часа до 17.00 часа днес и от 9.00 часа до 14.00 часа на 12 март. На борсата кандидат-студентите ще получат информация, консултации и съвети от специалисти от висшите училища за условията, реда и сроковете за кандидатстване, класиране и записване; за програмите за подготовка на приемните конкурсни изпити; за предварителните и редовните изпити, за признаването на зрелостните изпити,  битовото устройване на студентите, социалните придобивки и др. Абитуриентите, които ще завършват тази учебна година в Добрич, са 727.", "date": "2019.03.11", "title": "Добрич: В Общинския младежки център ще се проведе кандидатстудентска борса"}
{"url": "http://www.focus-news.net/news/2019/03/11/2633019/sport-federer-zapochna-s-pobeda-v-indian-uels.html", "text": "Роджър Федерер започна с победа участието си на турнира от сериите „Мастърс“ в Индиън Уелс. В двубой от втори кръг швейцарецът, който наскоро спечели стотната титла в кариерата си, се наложи над Петер Гойович с 6:1, 7:5.  \r\nСред възможните съперници на Федерер в следващия кръг от надпреварата е Стан Вавринка. Двамата играха на финала в Индиън Уелс през 2017-та година.  \r\nОще резултати: \r\nАндрей Рубльов – Робин Хаасе 6:3, 3:6, 6:3; \r\nДаниил Медведев – Макензи Макдоналд 7:5, 6:0; \r\nДиего Шварцман – Роберто Карбайес Баена 6:3, 6:1.", "date": "2019.03.11", "title": "Спорт: Федерер започна с победа в Индиън Уелс"}
{"url": "http://www.focus-news.net/news/2019/03/11/2633022/izvanredniyat-i-palnomoshten-poslanik-na-ungariya-u-nas-n-pr-tekla-harangozo-shte-poseti-shumen.html", "text": "Н. Пр. Текла Харангозо, извънреден и пълномощен посланик на Унгария в България, ще посети Шумен по повод предстоящия национален празник на Унгария - 15 март. Това съобщиха от  Община Шумен . Тя ще бъде придружавана от консула Чаба Балаж и Дьорди Димитров – съветник и директор на Унгарския културен институт. Унгарските гости в 10.30 часа ще се срещнат с кмета на Общината Любомир Христов. В 11.00 часа ще поднесат венци пред паметника на Лайош Кошут в града, а в 11.30 часа дипломатите ще посетят тематичната изложба, посветена на Националния празник и независимостта на Унгария. Експозицията е подредена в Регионалната библиотека „Стилиян Чилингиров“.  \r\nПреди отпътуването си Текла Харангозо ще положи венци и на мемориалните плочи на входа на къщата-музей „Лайош Кошут.", "date": "2019.03.11", "title": "Извънредният и пълномощен посланик на Унгария у нас Н. Пр. Текла Харангозо ще посети Шумен"}
{"url": "http://www.focus-news.net/news/2019/03/11/2633021/burgas-spektakalat-san-v-lyatna-nosht-shte-bade-predstaven-v-narodno-chitalishte-prosveta-1888-v-pomorie.html", "text": "От 19.00 часа в НЧ „Просвета 1888“ в Поморие ще гостува спектакълът „Сън в лятна нощ“. Това съобщиха от пресцентъра на  Община Поморие . Режисьор на спектакъла е Надя Асенова, а продуцент е Държавен драматичен театър - Търговище. Сценографията е дело на Тодор Райков, а костюмите - на Анелия Райкова. Консултант по пластиката е Камен Иванов. Участие в спектакъла ще вземат Любомир Фърков, Камен Иванов, Божидар Попчев, Славяна Любомирова, Ивана Стоянова, Сияна Янева, Атанас Махнев и Йордан Любомиров. Билети се продават в канцеларията на НЧ „Просвета 1888“ Поморие. \r\nЛудост, замесена с много любов и желание по шедьовъра на Уилям Шекспир. Това е спектакълът, който медиите определиха като стопроцентов театрален хит! „Сън в лятна нощ” ще разкаже приказната, комично-драматична история за любовта, която по неочакван начин сблъсква света на хората с този на боговете. Истинска феерия, в която се съчетават класиката и модерното, сериозната драматургия, елементи от цирка и съвременните пърформанси. Една история за истинската любов, която е много повече от просто физическо привличане.", "date": "2019.03.11", "title": "Бургас: Спектакълът „Сън в лятна нощ“ ще бъде представен в Народно читалище „Просвета 1888“ в Поморие"}
{"url": "http://www.focus-news.net/news/2019/03/11/2633020/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Разривът между ЕНП и водената от премира на Унгария Виктор Орбан партия ФИДЕС, наближаващите избори за ЕП, националният дебат във Франция, ситуацията във Венецуела и самолетната катастрофа край Адис Абеба са част и възможността за изключване на партията на унгарския премиер Виктор Орбан от ЕНП са част от основните теми, върху които акцентират водещите европейски печатни издания. \r\n***   След провокативната плакатна кампания, Европейската народна партия (ЕНП) заплаши управляващата в Будапеща партия ФИДЕС с изключване. Лидерът й и министър-председател на Унгария Виктор Орбан даде само повърхностни отговори. В същото време алтернативата за бъдещето на ФИДЕС след излизане от ЕНП изглежда твърде несигурна, коментират в редакцията на швейцарския ежедневник  Die Neue Zuercher Zeitung . \r\nРъководството на ЕНП отправи ултиматум към правителствения лидер в Будапеща , след като 12 от членовете й настояха за изключването на ФИДЕС от партията. Условията - прекратяване на кампанията, извинение на останалите членове на ЕНП и повторно откриване на седалището на основания през 1991 г. от американския милиардер Джордж Сорос Централноевропейски университет в Будапеща. Орбан обаче отхвърли исканията, след което обяви, че правителството в Будапеща ще разпространява по план плакатите от противоречивата кампания.  \r\nУнгарците демонстративно подчертават, че има алтернатива на ЕНП. В медиите вече се появиха предложения за обединяването на усилията на Орбан и италианския вътрешен министър Матео Салвини, лидер на крайнодясната „Лига“, както и с „Партия на свободата на Австрия“ и управляващата в Полша партия „Право и справедливост“.   \r\nСпоред наблюдатели обаче е спорно доколко сериозно може да бъдат възприети тези призиви. По същество между изброените партии има прилики: всички са за ограничителна миграционна политика, за запазване на „традиционни ценности\" и за укрепване на националната държава. Грубият стил на управление също обединява Салвини, Орбан и Ярослав Качински. Зад двамата обаче Орбан вероятно би бил втора цигулка. \r\n***  Тази седмица Националният дебат, иницииран от държавния глава на Франция Еманюел Макрон през декември 2018 г., за да отговори на кризата с „жълтите жилетки“, навлиза в заключителния си етап. Все още обаче не се вижда светлина в края на тунела, коментират в редакцията на френския национален ежедневник  Le Figaro . \r\nВремето за конкретни предложения и мерки не е настъпило. „Макрон ще закрие дебата през април и след това ще изясни визията си, като даде основни насоки за реакцията на правителството“, подчерта Себастиен Лекорну, държавен секретар за екологичния и инклузивния преход. Същевременно представителят на Париж поясни, че „времето за предложения и действия ще настъпи през лятото“ на текущата година. Той обаче увери, че междувременно изпълнителната власт в страната се подготвя адекватно. \r\nВ неделя в Матиньон се проведе работна среща за заключенията след обширните разисквания, проведени с министрите и държавните секретари. Целта й бе да бъде стартирана подготовка за даването на отговори на исканията, повдигнати в рамките на последните два месеци по време на близо десетте хиляди срещи, проведени на територията на Франция, припомнят от редакцията. \r\n***  С оглед на прекъсването на електрозахранването във Венецуела, което продължава вече няколко дни, Националното събрание в Каракас настоя за обявяването на извънредно положение в латиноамериканската страна, съобщава германският национален ежедневник  Die Frankfurter Allgemeine Zeitung . \r\nОчаква се контролираният от опозицията и нейния лидер Хуан Гуайдо парламент в Каракас да обяви въвеждането на мярката в рамките на специално заседание, насрочено за по-късно през деня. Мнозина разглеждат Националното събрание като единствената легитимна институция в страната. Въпреки това, държавният глава на Венецуела Николас Мадуро обезвреди Националното събрание и прехвърли правомощията му на верните на правителството органи.  \r\nОт четвъртък вечерта в страната е прекъснато електрозахранването, а възстановяването на подаването на електричеството върви бавно и с редица съпътстващи проблеми. Мадуро обвинява САЩ за ситуацията, която по-рано описа като „саботаж“ и резултат от хакерска атака. Опозицията, от друга страна, говори за липса на поддръжка, корупция и лошо управление. \r\nПрекъсването на тока до голяма степен парализира Венецуела. Множество магазини останаха затворени, метрото в Каракас не работи, на международното летище е столицата бяха отменени много полети. Според неправителствената организация Médicos por la Salud най-малко 17 пациенти са загинали в болниците в страната по време на срива в мрежата. \r\n***  Бившият председател на Женералитата на Каталуния Карлес Пучдемон обяви намеренията си да се кандидатира за изборите за Европейски парламент през май, съобщава австрийският национален ежедневник  Der Standard . \r\nПучдемон, който живее в изгнание в Брюксел, иска да прехвърли борбата си за независима Каталуния и в Европейския парламент. Петдесет и шест годишният политик и бивш журналист ще участва в гласуването на 26 май като водещ кандидат на сепаратистката коалиция „Заедно за Каталуния“, потвърдиха пред журналисти от Барселона. \r\nСамият Пучдемон публикува съобщение в социалната мрежа „Туитър“ след среща с Партийния съвет на своята политическа сила: „Време е да предприемем нова стъпка към интернационализацията на правото на Каталуния да се самоопредели“. \r\nМеждувременно бе обявено, че парламентарните избори в Испания ще се проведат на 28 април. Гласуването в североизточния испански регион съвпадат с провеждането на тези за ЕП – 26 май. Припомня се, че трима от обвиняемите в процеса срещу каталунските сепаратисти ще се кандидатират за вота през април. Това са Джорди Санчес, Жорди Турул и бившият министър Жозеп Рул, които са задържани от есента на 2017 г. заради ролята им в организирането на референдума за независимост на Каталуния. Пучдемон не е засегнат от процеса. \r\n***  Авиационните власти започнаха да разследват как нов самолет на „Боинг“ с опитен пилот се разби минути след излитане от Адис Абеба, убивайки всичките 157 души на борда, съобщава британският вестник  The Guardian . \r\nУнищожаването на полета на „Етиопски авиолинии“ ЕТ 302, който беше на път за Найроби, е второто бедствие, свързано с „Боинг“ 737 Max 8, нов модел, преживял подобна авария в Индонезия през октомври. \r\nНай-голям брой жертви са били кенийците. Най-малко седем британци бяха на полета, който напусна летище Боле в 8.38 часа местно време. \r\nСред загиналите са най-малко 19 души, свързани с Организацията на обединените нации, според началника на миграционната агенция към ООН. Много от тях бяха делегати към Асамблеята на ООН за околната среда, която започва в Найроби в понеделник. Осемнадесет канадци също загинаха. \r\nПилотът заяви, че изпитва технически проблеми и поиска да се върне на летището. Контролната кула загуби контакт с самолета в 8.44 часа. По-късно останките са открити близо до град Бишофту, на 62 км. югоизточно от столицата на Етиопия. \r\nУебсайтът за проследяване на полетите Flightradar24 е написал, че самолетът има нестабилна вертикална скорост след излитане. \r\nПричината за инцидента все още не е известна. Главният изпълнителен директор на „Етиопски авиолинии“ Теуолде Гебремариам каза, че рутинната поддръжка не е разкрила никакви проблеми със самолета, а капитанът е летял повече от 8000 часа с „отлично летателно досие“. Авиокомпанията получи доставка на самолета през ноември. \r\n„Както казах, това е съвсем нов самолет без технически забележки, управляван от старши пилот и няма причина, която можем да определим по това време“, каза той пред репортери. \r\nБяха повдигнати въпроси за безопасността на „Боинг“ 737 Max 8, който е в експлоатация от 2016 г. Същият модел е участвал в катастрофата на Lion Air, където един самолет потъна в Яванско море след излитането миналата година, убивайки 189 хора. \r\nПовече от 300 от тези самолети работят с различни авиокомпании. Етиопските имат още шест. На въпрос дали ще бъдат приземени, Гебремариам каза не, защото „не знаем причината за инцидента“. \r\nСамолетът включваше пътници от повече от 30 националности. Според авиокомпанията Кения имаше 32, Канада 18, Етиопия девет, Италия, Китай и САЩ осем, Великобритания и Франция по седем, Египет шест, Холандия пет, Индия Словакия - четири, Швеция и Русия - по три, а други - по една или две. \r\nСебастиано Туса, известен италиански археолог, е сред загиналите, съобщи италианското правителство. Той е летял за Кения за проект с ЮНЕСКО. \r\nСловашкият депутат Антон Хрнко пише във Facebook, че съпругата му, синът и дъщеря му са били убити по време на катастрофата. „С дълбока тъга обявявам, че скъпата ми съпруга, Бланка, синът ми Мартин и дъщеря ми Михаела, загинаха при въздушната катастрофа в Адис Абеба тази сутрин“. \r\nКенийските власти предлагат подкрепа на семейства и приятели, чакащи на летище Найроби. Транспортният министър Джеймс Махариа каза, че те ще бъдат транспортирани до център за спешни случаи в близкия хотел. \r\nСъгласно международните правила, отговорността за воденето на разследването на катастрофата се носи от Етиопия, но Националният съвет по безопасност на транспорта (NTSB) също ще участва, защото самолетът е проектиран и построен в САЩ. \r\nДържавната „Етиопски авиолинии“ е един от най-големите превозвачи в Африка по размер на флота. Оттам заявиха, че се очаква да превози 10,6 милиона пътници миналата година. Последната му голяма катастрофа беше през януари 2010 г., когато полет от Бейрут падна малко след излитането. \r\nАвиокомпанията е по средата на разширяването си, като целта е да удвои флота си до 120 и да стане най-голямата авиокомпания в Африка до 2025 г. През последното десетилетие броят на пътниците е утроен. Наскоро беше открит нов терминал в Боле, което утрои размера на летището. \r\n***", "date": "2019.03.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/03/11/2633011/nzz-viktor-orban-flirtuva-s-izlizaneto-na-fides-ot-enp-no-alternativata-mu-e-nesigurna.html", "text": "След провокативната плакатна кампания, Европейската народна партия (ЕНП) заплаши управляващата в Будапеща партия ФИДЕС с изключване. Лидерът й и министър-председател на Унгария Виктор Орбан даде само повърхностни отговори. В същото време алтернативата за бъдещето на ФИДЕС след излизане от ЕНП изглежда твърде несигурна, коментират в редакцията на швейцарския ежедневник  Die Neue Zuercher Zeitung . \r\nРъководството на ЕНП отправи ултиматум към правителствения лидер в Будапеща , след като 12 от членовете й настояха за изключването на ФИДЕС от партията. Условията - прекратяване на кампанията, извинение на останалите членове на ЕНП и повторно откриване на седалището на основания през 1991 г. от американския милиардер Джордж Сорос Централноевропейски университет в Будапеща. Орбан обаче отхвърли исканията, след което обяви, че правителството в Будапеща ще разпространява по план плакатите от противоречивата кампания.  \r\nУнгарците демонстративно подчертават, че има алтернатива на ЕНП. В медиите вече се появиха предложения за обединяването на усилията на Орбан и италианския вътрешен министър Матео Салвини, лидер на крайнодясната „Лига“, както и с „Партия на свободата на Австрия“ и управляващата в Полша партия „Право и справедливост“.   \r\nСпоред наблюдатели обаче е спорно доколко сериозно може да бъдат възприети тези призиви. По същество между изброените партии има прилики: всички са за ограничителна миграционна политика, за запазване на „традиционни ценности\" и за укрепване на националната държава. Грубият стил на управление също обединява Салвини, Орбан и Ярослав Качински. Зад двамата обаче Орбан вероятно би бил втора цигулка.  Тереза Герова", "date": "2019.03.11", "title": "NZZ: Виктор Орбан флиртува с излизането на ФИДЕС от ЕНП, но алтернативата му е несигурна"}
{"url": "http://www.focus-news.net/news/2019/03/11/2633024/makfaks-makedoniya-v-bukuresht-se-provezhda-sreshta-na-ministri-ot-stranite-kandidatki-za-chlenstvo-v-es.html", "text": "В румънската столица Букурещ се провежда неформална среща на министри от страните-кандидатки за членство в Европейския съюз, предава македонската информационна агенция  „Макфакс“ , като допълва, че на нея югозападната ни съседка ще бъде представена от вицепремиера по европейските въпроси Буяр Османи.  \r\nВ събитието ще участват министри и държавни секретари от държавите от Общността. Тема на разговорите им ще бъде перспективите за разширяването на Съюза.  \r\nСрещата се провежда в рамките на румънското председателство на Съвета на ЕС като подготовка на форума на високо равнище, който ще се проведе в Сибиу на 9 май.  Тереза Герова", "date": "2019.03.11", "title": "„Макфакс“ (Македония): В Букурещ се провежда среща на министри от страните-кандидатки за членство в ЕС"}
{"url": "http://www.focus-news.net/news/2019/03/11/2633023/inspektor-sergey-vodenicharov-gdpbzn-pozharat-v-mestnostta-kambanite-e-vazniknal-zaradi-nebrezhnost-pri-boravene-s-ogan-na-otkrito.html", "text": "Пожарът в местността Камбаните е възникнал заради небрежност при боравене с огън на открито. Това каза инспектор Сергей Воденичаров от Оперативния център на Главна дирекция \"Пожарна безопасност и защита на населението\" в предаването „Здравей, България“ по  Нова телевизия.  По думите му причината за пожара е небрежност при боравене с огън на открито, но за момента не е ясно как точно е започнал той. Инспектор Воденичаров увери, че в нито един момент не е имало опасност за живеещите наблизо хора. Той уточни, че огънят е обхванал площ от 50 декара сухи треви и храсти. „Няма ясното как е тръгнал. Не е имало опасност в нито един момент, нашите колеги са реагирали своевременно и още в 21.00 часа всичко беше погасено“, заяви инспектор Воденичаров.  \r\nТой отбеляза, че през вчерашния ден служителите на Главна дирекция \"Пожарна безопасност и защита на населението\" в цялата страна са реагирали на 645 пожара, като много от тях са били свързани и с празника Сирни заговезни.", "date": "2019.03.11", "title": "Инспектор Сергей Воденичаров, ГДПБЗН: Пожарът в местността Камбаните е възникнал заради небрежност при боравене с огън на открито"}
{"url": "http://www.focus-news.net/news/2019/03/11/2633014/s-arhiereyska-vechernya-s-china-na-vzaimnoto-oproshtenie-zapochna-velikiyat-post.html", "text": "С Архиерейска вечерня с чина на взаимното опрощение започна Великият пост, предаде репортер на  Агенция \"Фокус\".  В деня, когато Православната църква отбеляза Неделя Сиропустна (Сирни заговезни), в митрополитската катедрала \"Св. Вмца Неделя\", град София, с благословението и при молитвеното присъствие на Светейшия Български патриарх и Софийски митрополит Неофит, бе отслужена Архиерейска вечерня, оглавена от Негово преосвещенство Белоградчишки епископ Поликарп - викарий на Софийския митрополит. В края на вечернята, в препълнения катедрален храм се извърши чина на взаимното опрощение. Пръв поиска и даде прошка Негово светейшество Българският патриарх и Софийски митрополит Неофит. Последваха го: Техни преосвещенства Мелнишки епископ Герасим - главен секретар на Светия Синод на Българската православна църква, Белоградчишки епископ Поликарп - викарий на Софийския митрополит, Негово високопреподобие архимандрит Василий - протосингел на Софийска епархия, Негово високоблагоговейнство ик. Ангел Ангелов - духовен надзорник на Софийска епархия, предстоятели на столични храмове, стотици миряни. Богослужението се огласяше от Свещеническия хор, дирижиран от Негово високоблагоговейнство ик. Кирил Попов - един от най-изтъкнатите ни специалисти в областта на църковната музика. Така за православните християни в Софийска епархия започна Великият пост.   \r\nНикола ПEТКОВ", "date": "2019.03.11", "title": "С Архиерейска вечерня с чина на взаимното опрощение започна Великият пост"}
{"url": "http://www.focus-news.net/news/2019/03/11/2633025/burgas-normalno-se-osashtestvyava-dvizhenieto-v-oblastta-patishtata-sa-suhi-i-prohodimi.html", "text": "Нормално се осъществява движението в областта. Това съобщи за  Радио „Фокус“ - Бургас  дежурният в Областно пътно управление – Бургас. Пътищата са сухи и проходими. \r\nНатоварен е трафикът в град Бургас. Интензивно е движението по централните улици „Иван Вазов“, „Христо Ботев“, „Цар Симеон“, „Генерал Гурко“ и „Булаир“, както и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.03.11", "title": "Бургас: Нормално се осъществява движението в областта, пътищата са сухи и проходими"}
{"url": "http://www.focus-news.net/news/2019/03/11/2633026/yambol-v-grada-shte-se-provede-zaklyuchitelna-preskonferentsiya-za-rezultatite-ot-proekta-na-obshtinata-yambol-i-odrin-dva-grada-na-tundzha.html", "text": "В града ще се проведе заключителна пресконференция за резултатите от проекта на Общината „Ямбол и Одрин – два града на Тунджа“. Това съобщиха от пресцентъра на  Общината . Събитието ще се състои  от 11.30 часа в Културно-информационен център „Безистен“. На пресконференцията ще бъдат оповестени резултатите по проект на Община Ямбол СВ005.1.21.099 „Ямбол и Одрин – два града на Тунджа“, Договор № РД-02-29-57 от 20.03.2017 г. Проектът е съфинансиран от Европейския Съюз чрез Програмата ИНТЕРРЕГ-ИПП за трансгранично сътрудничество България-Турция 2014-2020, CCI No 2014TC16I5CB005. \r\nПартньор при изпълнението на проекта от страна на Република Турция е Община Одрин. Общата стойност на проекта е 503 479.45 евро, с продължителност 24 месеца: от 20 март 2017 г. до 20 март 2019 г. \r\nВ рамките на проекта бяха изпълнени реконструкция и архитектурен дизайн на градския мост на парка в Ямбол и прилежащото му пространство, обновяване на историческа сграда в Одрин за изграждане на Туристически информационен център и общи дейности, представящи туристическия потенциал на областите Ямбол и Одрин, на територията на двете общини. \r\nПо време на събитието ще бъдат представени резултатите от реализацията на проекта, както и постигнатите цели.", "date": "2019.03.11", "title": "Ямбол: В града ще се проведе заключителна пресконференция за резултатите от проекта на Общината „Ямбол и Одрин – два града на Тунджа“"}
{"url": "http://www.focus-news.net/news/2019/03/11/2633029/smolyan-na-mesta-po-usoynite-chasti-na-oblastta-ima-mokri-uchastatsi-nastilkite-sa-obraboteni.html", "text": "Проходими са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а температурите са положителни. Пътните настилки са предимно сухи, на места по усойните части има мокри участъци, настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е слънчево и ясно. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.11", "title": "Смолян: На места по усойните части на областта има мокри участъци, настилките са обработени"}
{"url": "http://www.focus-news.net/news/2019/03/11/2633031/ivo-dimov-kmet-na-dimitrovgrad-ochakvame-investitsii-vav-visokotehnologichni-sektori-s-golyama-dobavena-stoynost-no-s-po-malak-kapatsitet-sluzhiteli.html", "text": "Димитровград очаква инвестиции във високотехнологични сектори с голяма добавена стойност, но с по-малък капацитет служители. Това каза за сутрешния блок „Добро утро, България“ на  Радио „Фокус“  кметът Иво Димов, като уточни, че предприятия с 2-3 хиляди работници е практически невъзможно да има занапред на фона на 4-процентната безработица в региона. Тя се е понижила два пъти през последните 5 години, обърна внимание той, като добави, че икономическият климат в целия регион постоянно се подобрява и в следващите 2 години се очаква съществен ръст в заплатите. „Само в едно от предприятията на територията на общината в момента работят близо 3 хиляди души, голяма част от които – около 500-600 работници – идват от заводи на компанията извън България. Това се прави, за да може предприятието да реализира достатъчно добре инвестиционните си намерения. Това показва, че има огромен потенциал за развитие и нашата работа е да намерим необходимия баланс. За да изпълняват ангажиментите си инвеститорите в Димитровград трябва да работят с качествен персонал, а за тази цел – трябва да поддържат висока заплата, която да им даде възможност да оперират с квалифицирана работна ръка“, обясни Иво Димов и уточни, че голямото предизвикателство пред община Димитровград е обвързването на бизнеса с образованието. За да изпълняват ангажиментите си, компаниите трябва да работят с качествен персонал, а квалифицирани кадри, отговарящи на изискванията, липсват, допълни той. В отговор на нуждата от връзка между бизнеса и образованието днес в града ще се проведе граждански диалог на тема образование като част от платформата „Европа в нашия дом“ с участието на министър Красимир Вълчев, съобщи кметът на Димитровград.  \r\nЙоланда ПЕЛОВА", "date": "2019.03.11", "title": "Иво Димов, кмет на Димитровград: Очакваме инвестиции във високотехнологични сектори с голяма добавена стойност, но с по-малък капацитет служители"}
{"url": "http://www.focus-news.net/news/2019/03/11/2633030/pregled-na-osnovnite-temi-v-burgaskiya-pechat.html", "text": "„Чуждите полицаи – шик и ужас за джебчиите по морето“ е заглавие от първата страница на вестник  „Черноморски фар“ . „Разкритите кражби в областта се повишават според главния секретар Ивайло Иванов“ е подзаглавието на материала. Той бе в морския град във връзка с годишния анализ-отчет на работата на Областна дирекция на МВР - Бургас. Според него има намаление на грабежите и джебчийските кражби в курортите, но все повече млади хора се връзват на телефонни измамници. Иванов бе учуден и от това как хората вярват на схемата, че полицай или прокурор ще им поиска пари за залавянето на опасен телефонен измамник, пише още вестникът. „Бургазлии от десет централни улици искат автобусна спирка близо до тях“ е друго заглавие от страниците на вестника. „В подписка граждани предлагат района до Турското консулство“ е подзаглавието на материала. Жената входирала писмото до председателят на Общински съвет – Бургас Константин Луков пише, че голяма част от Стария Бургас е лишена от ползване на градски транспорт, уточнява статията. „Нефтохимик“ крачи бодро към професионалния футбол“ е друго заглавие от страниците на „Черноморски фар“. Трета поредна победа извоюва „Нефтохимик“ от подновяването на първенството, пише още ежедневникът. „Тони Димитрова отчете и изпя неизпратени писма“ е още едно заглавие от вестника. „Концертите на любимката на публиката препълниха Операта в Бургас\" е подзаглавието на материала. Пред публиката тя прочете своите писма до куклата Ани, майка си, дъщеря си Магдалена. Написани от първо лице с много емоция и откровеност, Тони изля пред публиката своята душевност в текст и песен, уточнява материалът. „Липсва на екскурзоводи отчитат от бизнеса“ е водещата тема в днешния брой на вестника. „Младите смятат, че това е една скучна и нископлатена професия“ и „Все още масово се срещат нелицензирани гидове“ са подзаглавията на статията.", "date": "2019.03.11", "title": "Преглед на основните теми в бургаския печат"}
{"url": "http://www.focus-news.net/news/2019/03/11/2633027/veliko-tarnovo-dvizhenieto-po-pat-debelets-sredni-kolibi-elena-e-ogranicheno-za-mps-nad-10-tona-poradi-namalen-gabarit-na-patnoto-platno.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в града. Настилките са сухи и проходими, времето е ясно. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители има на входовете и изходите на града. Всички светофари работят нормално.  \r\nДвижението по главните и второстепенни пътища в областта е интензивно. Пътните настилки са предимно сухи. На места има мокри участъци, а по усойните и планински райони - частично заледени. Настилките са обработени и проходими. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nЛуиза ТРАНЧЕВА", "date": "2019.03.11", "title": "Велико Търново: Движението по път Дебелец – Средни колиби – Елена е ограничено за МПС над 10 тона поради намален габарит на пътното платно"}
{"url": "http://www.focus-news.net/news/2019/03/11/2633032/pregled-na-osnovnite-temi-vav-velikotarnovskiya-pechat.html", "text": "„Министерски десант във В. Търново“, е водещо заглавие в областния всекидневник  „Янтра Днес” . Министър-председателят Бойко Борисов заедно с трима министри се включиха в Осмата политическа академия на Жени ГЕРБ във Велико Търново. Темата на форума бе „България с хоризонт Европа 2023“. Академията бе открита от председателя на ПГ на ГЕРБ и зам.-председател на партията Цветан Цветанов.  \r\n„Илияна Йотова: Европейският съюз няма нужда от лакирани думички, а от откровен диалог“, пише още вестникът. „Необходим е откровен диалог за това какво представлява днес Европейският съюз. Нямаме нужда от лакирани думички, от изречения, които са втръснали до болка на всички европейски граждани, включително и на българите от 12 г. насам“. Това заяви във Велико Търново вицепрезидентът Илияна Йотова, която пристигна в старата столица, за да участва в дебат със студенти.  \r\n„Осем години затвор получи мъж за убийство на клошар“, е новина от криминалната хроника. Страница 5-та разказва за великотърновката д-р Камелия Пенева, която е „сред най-добрите ветеринари в Бургас“. На страница 8-ма е поместен материал за учителка от Велико Търново, наградена с приза „Майките, които ни вдъхновяват“.  \r\n„Болярите“ не успяха да спрат ЦСКА“, е новина от спортните страници. „Осмата политическа академия на Жени ГЕРБ събра управленския елит на страната“, е водеща тема и в другия областен ежедневник -  „Борба“ . Премиерът Бойко Борисов, водещи министри от Кабинета, политолози и общественици от цялата страна дойдоха през уикенда във Велико Търново, за да се включат като лектори на Осмата политическа академия „България с хоризонт Европа 2023“ на Жени ГЕРБ. Форумът започна в петък.   \r\n„Мирослав Ганчев загърби Дания, за да прави флейти и кларинети във Вишовград“, е друга новина от първа страница. Напук на хилядите българи, които напускат малките населени места, Мирослав Ганчев видял огромен потенциал за развитие и печелившо препитание в павликенското село Вишовград. Младият мъж пътувал много по света, учил в Дания и имал възможност да изгради успешна кариера зад граница.  \r\n„Зам.-министърът на образованието и науката се срещна с ученици във Велико Търново“, пише още „Борба“. „Изучаването на обществени науки ще ви направи щастливи!“, това сподели пред седмокласниците на СУ „Вела Благоева“ заместник-министър доцент Петър Николов. Той бе на посещение в местното училище, за да дискутира с учениците новия училищен профил „Обществени науки“.  \r\n„Болницата в Павликени се сдоби с нов рентген“, е друга новина в броя. В областния ежедневник ще намерите и материали за предстоящи и вече стартирали ремонти на улици във Велико Търново и общината.", "date": "2019.03.11", "title": "Преглед на основните теми във великотърновския печат"}
{"url": "http://www.focus-news.net/news/2019/03/11/2633034/sofiya-106-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "106 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите й нощта в Кризисния център е минала спокойно, без инциденти и извънредни ситуации. \r\nИрина ИВАНОВА", "date": "2019.03.11", "title": "София: 106 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/03/11/2633037/pazardzhik-sushilnya-za-gabi-i-chast-ot-darvodelski-tseh-sa-goreli-vav-velingrad-v-rezultat-na-zapalvane-na-suhi-trevi-i-razprostranenie-na-oganya.html", "text": "Сушилня за гъби и част от дърводелски цех са горели във Велинград в резултат на запалване на сухи треви и разпространение на огъня, съобщи за  Радио „Фокус“ – Пазарджик  Мирослав Стоянов, говорител на ОДМВР – Пазарджик. Пожарът е възникнал в късния следобед вчера. На място е изпратен противопожарен автомобил с екип от пожарникари от Велинград, които са го потушили, но са нанесени сериозни материални щети. На мястото е извършен оглед за определяне на размера им. \r\nВаня НИКОЛОВА", "date": "2019.03.11", "title": "Пазарджик: Сушилня за гъби и част от дърводелски цех са горели във Велинград в резултат на запалване на сухи треви и разпространение на огъня"}
{"url": "http://www.focus-news.net/news/2019/03/11/2633035/mvr-dvama-dushi-sa-zaginali-a-28-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 28 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 23 леки и три тежки катастрофи, при които са пострадали трима души.", "date": "2019.03.11", "title": "МВР: Двама души са загинали, а 28 са пострадали при катастрофи в страната през изминалото денонощие"}
{"url": "http://www.focus-news.net/news/2019/03/11/2633033/der-spiegel-konservativnite-kragove-na-sayuza-hdshss-poiskaha-ostavkata-na-angela-merkel.html", "text": "Консервативните кръгове на Съюза (ХДС/ХСС) се застъпиха за ранна промяна в Канцлерството в Берлин и оставка на Ангела Меркел от поста, съобщава германското издание  Der Spiegel .  \r\nПредседателят на т.нар. Съюз на ценностите, Александер Мич, бе сред първите, които призоваха Меркел да отстъпи поста си на новия лидер на християндемократите Анегрет Крамп-Каренбауер. „Би било най-добре Меркел да организира колкото е възможно по-скоро предаването на поста на Анегрет Крамп-Каренбауер“, изрази увереност лидерът на консервативния кръг в партията.  \r\nТака председателят на ХДС би могла да предприеме необходимите промени в политиката за Германия с подновен кабинет, особено в областта на имиграцията и икономиката, допълни Мич. \r\nГерманският християндемократ сподели очакванията си, че подобно развитие на ситуацията ще доведе до излизането на социалдемократите от голямата коалиция в Берлин. „ХДС трябва да се подготвки за това и поради тази причина – активно да въвежда промени в Канцеларията на канцлера“, предупреди Мич.  \r\nПо-рано политици от Съюза (ХДС/ХСС) отхвърлиха спекулациите на коалиционния партньор ГСПД за преждевременната промяна на канцлерския пост в Берлин. Фракционният лидер на ХСС Александър Добринд дори препоръча вниманието да бъде насочено към успехите на голямата коалиция, „вместо постоянно да се започват дебати за преждевременния й край“. \r\nМинистърът на здравеопазването Йенс Спан (ХДС) заяви пред местни медии, че дебатите за разпадането на коалицията може да дойдат „само от ГСДП“.  „Правителството е на власт само от една година и след процес на изграждане, който продължава толкова дълго, както никога досега. Гражданите имат право да получат разрешаване на проблемите и по-добър живот, вместо постоянно да чуват за обсъждане на тактики\". \r\nДискусията за край на коалицията бе предизвикана в петък от отделни политици от ГСДП. Те заплашиха да сложат край на правителството, ако Съюзът (ХДС/ХСС) се опита да замени Меркел с Крамп-Каренбауер преди изтичането на мандата й. В четвъртък лидерите на трите партии се събират на среща, за да сформират коалиционен комитет. Тереза Герова", "date": "2019.03.11", "title": "Der Spiegel: Консервативните кръгове на Съюза (ХДС/ХСС) поискаха оставката на Ангела Меркел"}
{"url": "http://www.focus-news.net/news/2019/03/11/2633036/dobrich-58-ot-zhitelite-na-oblastta-deklarirat-dohodite-si-pred-nap-po-elektronen-pat.html", "text": "3194 жители на областта са декларирали доходите си за изминалата година пред Националната агенция за приходите в града от началото на данъчната кампания. 1836 от тях са предпочели да контактуват с Агенцията по електронен път, като са подали формулярите си с електронен подпис или персонален идентификационен код, което представлява 58% от общо подадените годишни декларации. Това съобщи Красимир Павлов, главен експерт в звено „Комуникации“ към ТД на НАП – Варна, офис - Добрич, предаде кореспондент на  Радио „Фокус” – Варна . 1069 от подалите годишните си декларации по електронен път до 31 януари ползват отстъпка до 500 лева от данъка за довнасяне, ако нямат подлежащи на принудително изпълнение публични задължения към момента на подаване на декларацията, както и да са внесли целия размер на данъка за довнасяне в срок до 31 януари. От офиса на НАП в Добрич напомнят на гражданите, че освен по електронен път, данъчните си декларации по чл. 50 от ЗДДФЛ гражданите могат да подадат в НАП като препоръчана пратка с обратна разписка във всяка пощенска станция или да бъдат директно входирани в 12 пощенски станции на територията на областта, където безплатно могат да получат и необходимите формуляри. 113 добруджанци са ползвали услугите на „Български пощи“, за да декларират доходите си от началото на данъчната кампания през тази година. Срокът за подаването на декларациите за облагане на доходите изтича на 30 април 2019. Най-лесно и бързо формулярите могат да се подадат по електронен път без електронен подпис. За целта е необходим персонален идентификационен код - ПИК, който се издава безплатно в офис на НАП. Повече информация за декларирането и плащането на данъци и осигуровки е публикувана на сайта на НАП. Телефонни консултации се правят на цената на градски разговор в кол центъра на приходната агенция. Номерът е 0700 18 700. \r\nЖулиета НИКОЛОВА", "date": "2019.03.11", "title": "Добрич: 58% от жителите на областта декларират доходите си пред НАП по електронен път"}
{"url": "http://www.focus-news.net/news/2019/03/11/2633039/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)   към  Българския червен кръст . Във високите части на планината има разкъсана облачност и умерен вятър. Температурите варират от минус 2 до плюс 6 градуса. \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.03.11", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/11/2633043/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.11", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/11/2633041/gabrovo-usloviyata-za-patuvane-v-regiona-sa-normalni-trafikat-e-intenziven.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 граница с област Ловеч – (Кормянско-Малки Вършец), при км 46+800 - по общинския път до III–403 в село Малки Вършец. Условията за пътуване в региона са нормални. Трафикът е интензивен. Времето е ясно и слънчево, настилките – сухи. В по-усойните места има и мокри участъци.  \r\nОтворен за движение е проходът Шипка, но там остава в сила забраната за товарни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. И тук дейностите ще продължат до 31 март. Затворена е и улица „Малина“ в Габрово, част от път III-5004 Чехлевци – Велчевци (от км 10+940 до км 11+829). Там се извършват ремонтни дейности, които налагат въвеждането на обходен маршрут – през улици в урбанизирана територия на Габрово. Работи се и по ремонт на пътя между Севлиево и Драгановци в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепване на участъка е до 31 март 2019 г. \r\nЛуиза ТРАНЧЕВА", "date": "2019.03.11", "title": "Габрово: Условията за пътуване в региона са нормални, трафикът е интензивен"}
{"url": "http://www.focus-news.net/news/2019/03/11/2633044/dobrich-spryano-e-vodopodavaneto-v-rayona-nad-zhp-garata-i-v-kv-riltsi-zaradi-prisaedinyavane-kam-nov-vodoprovod.html", "text": "Спряно е водоподаването в района над жп гарата и в кв. „Рилци“ заради присъединяване към нов водопровод, предаде кореспондент на  Радио „Фокус” – Варна . Аварии се отстраняват по бул. „3 март“ 59, съобщиха от ВиК – Добрич. Екипи на дружеството отстраняват аварии в областта в следните райони: \r\n- в община Добрич-селска – Помпена станция - Дуланкулак и в селата Безводица и Бенковски; \r\n- в община Балчик - с. Гурково и с. Кранево; \r\n- в община Каварна - ул. „Витоша“ в морския град и в с. Нейково; \r\n- в община Тервел - с. Балик и с. Безмер; \r\n- в община Генерал Тошево - с. Огражден и с. Пчеларово; \r\n- в община Шабла - с. Пролез; \r\n- в община Крушари – общинския център.  \r\nЖулиета НИКОЛОВА", "date": "2019.03.11", "title": "Добрич: Спряно е водоподаването в района над жп гарата и в кв. „Рилци“ заради присъединяване към нов водопровод"}
{"url": "http://www.focus-news.net/news/2019/03/11/2633042/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-mart.html", "text": "„Софийска вода” временно ще прекъсне водоснабдяването в някои части на столицата на 12 март. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Цар Самуил“ в жк. „Банишора“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Козлодуй“ от  ул. „Цар Самуил“ до  бул. „Княгиня Мария Луйза“; ул. „Цар Самуил“  от  ул. „Селиолу“ до ул. „Козлодуй“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ на ъгъла с ул. „Цар Самуил“.  \r\nВъв връзка с подмяна на сградно водопроводно отклонение на ул. „Граф Игнатиев“ в Центъра се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „6-ти септември“ от ул. „Хан Крум“ до ул. „Граф Игнатиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ на ъгъла с ул. „Хан Крум“. \r\nВъв връзка с изпълнение на инвестиционен проект за реконструкция на уличен водопровод на ул. „Трети март“ в кв. „Филиповци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Трети март“ в участъка от ул. „Поручик Хранов“ до ул. „Извор“; ул. „Кутлина“ в участъка от ул. „Поручик Хранов“ до ул. „Трети март“; ул. „Крайречна“ в участъка от ул. „Поручик Хранов“ до ул. „Извор“; ул. „Страцин“, ул. „Драва“ и ул. „Ален мак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Найденови“ 14, пред кметството. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателен кран на ул. „Незабравка“ в с. Чепинци се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Георги Никифоров\", ул. „Свежест\", ул. „Кокиче\", ул. „Училищна\", ул. „Искър\", ул. „Офрей\", ул. „Реката\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Никифоров“ ъгъла с ул. „Свежест“. \r\nВъв връзка с подмяна на сградно водопроводно отклонение на ул. „Зора“ в кв. „Гниляне“, община „Нови Искър“, се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Христо Ботев“, ул. „Пенчо Славейков“, ул. „Тополите“, ул. „Враня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Зора“. \r\nВъв връзка с ремонт на уличен водопровод на бул. „Александър Малинов“ в жк. „Младост 4“ се налага спиране на водоподаването от 10.00  до 22.00 часа на клиентите на „Софийска вода”, живеещи в района на: ул. „Бизнес парк София\" №3 и №5, ул. „Околовръстен път\" от №253 до ул. „Бизнес парк София“. Възможно е понижено налягане на водата на високите етажи в района на ул. „Самара“ , ул „Проф. Александър Танев“, ул. Околовръстен път“ и бул. „Александър Малинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бизнес парк София“ срещу кино „Арена“. \r\nМожете да следите развитието на всички планирани теренни дейности в реално време чрез Виртуалния информационен център на дружеството  . Информация за предстоящи планирани спирания на водата можете да получите безплатно на СМС след предварителен абонамент на сайта на дружеството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.", "date": "2019.03.11", "title": "„Софийска вода” временно ще прекъсне водоснабдяването в някои части на столицата на 12 март"}
{"url": "http://www.focus-news.net/news/2019/03/11/2633045/sport-vavrinka-i-shapovalov-se-klasiraha-za-tretiya-krag-na-turnira-v-indian-uels.html", "text": "Стан Вавринка победи Мартон Фучович с 6:4, 6:7, 7:5 в среща от втория кръг на турнира по тенис от сериите „Мастърс\" в Индиън Уелс (САЩ), продължила повече от три часа. В следващия етап на състезанието швейцарецът ще играе срещу Роджър Федерер.  \r\nШвейцарецът се наложи след повече от тричасов маратон с 6-4, 6-7(5), 7-5 и ще играе на 1/16-финал със своя сънародник Роджър Федерер. \r\nДенис Шаповалов също се класира за трети кръг след победа с 6:3, 6:4 над Стийв Джонсън. Следващият му опонент е Марин Чилич, който елиминира Душан Лайович след 6:3, 6:4.", "date": "2019.03.11", "title": "Спорт: Вавринка и Шаповалов се класираха за третия кръг на турнира в Индиън Уелс"}
{"url": "http://www.focus-news.net/news/2019/03/11/2633040/sofiya-24-pozharnikari-sa-uchastvali-v-gaseneto-na-pozhara-v-mestnostta-kambanite.html", "text": "24 пожарникари са участвали в гасенето на пожара в местността Камбаните. Това съобщиха от пресцентъра на  Главна дирекция „Пожарна безопасност и защита на населението“ . На 10 март 2019 г. в 19.48 часа е получен сигнал за възникнал пожар в сухи треви в гр. София, местност Камбаните, община Панчарево. На мястото на произшествието са изпратени 5 пожарни с 24 пожарникари от СДПБЗН  и факултет ПАБ към АМВР. Загинали и пострадали няма. Причината е небрежност при боравене с открит огън. Унищожени са 50 дка сухи треви и храсти.", "date": "2019.03.11", "title": "София: 24 пожарникари са участвали в гасенето на пожара в местността Камбаните"}
{"url": "http://www.focus-news.net/news/2019/03/11/2633046/veliko-tarnovo-v-obshtinata-shte-se-sastoi-preskonferentsiya-otnosno-kampaniya-za-podpomagane-na-dvoyki-s-reproduktivni-problemi.html", "text": "В 15.00 часа в зала 302 в Общината ще се състои съвместна пресконференция с фондация „Искам бебе“ относно кампания за подпомагане на двойки с репродуктивни проблеми и за насърчаване на инвитро процедурите. Това съобщиха от пресцентъра на  Община Велико Търново .", "date": "2019.03.11", "title": "Велико Търново: В Общината ще се състои пресконференция относно кампания за подпомагане на двойки с репродуктивни проблеми"}
{"url": "http://www.focus-news.net/news/2019/03/11/2633048/sliven-dvizhenieto-na-teritoriyata-na-tsyalata-oblast-e-natovareno.html", "text": "Пътните настилки в Сливенска област са сухи и нормално проходими. Движението на територията на цялата област е натоварено , съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по пътя Бероново – Градец в участъка от Садово до село Градец, от км 9+645 до км 13+042, е ограничено за МПС над 12 т поради намалена носимоспособност на мостово съоръжение на км 10+868. Движението по пътя Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътното тяло в участъка в област Бургас. Срокът за приключване на двата ремонта е 31 март.", "date": "2019.03.11", "title": "Сливен: Движението на територията на цялата област е натоварено"}
{"url": "http://www.focus-news.net/news/2019/03/11/2633049/stara-zagora-obshtinata-e-predstavena-na-balgarskiya-shtand-na-mezhdunarodnata-turisticheska-borsa-inturmarket-2019-v-moskva.html", "text": "Стара Загора, която е част от националната маркетингова кампания на България в Русия, е представена на българския щанд с площ от 100 кв. м. на международната туристическа борса Интурмаркет 2019 в Москва, който е бил открит от министъра на туризма Николина Ангелкова. Това съобщи ресорният зам.-кмет по туризъм в Община Стара Загора Красимира Чахова, която е там по покана на туристическото ведомство да представи възможностите за туризъм в региона, съобщиха от пресцентъра на  Община Стара Загора . Чахова уточни, че на щанда са представени още Министерството на туризма и общините София, Варна, Велико Търново и Приморско.  \r\nФорумът се провежда в периода 9 - 11 март и се организира със съдействието на Федералната агенция по туризъм, Федералната агенция по въздушен транспорт, Руската хотелиерска асоциация и други водещи структури в областта на туризма. Очаква се изложителите в тазгодишното издание да са над 1 400 фирми от над 130 страни и всички руски региони и национални туристически представителства, а броят на посетителите е с прогнози за над 74 хил. души. \r\nМинистър Ангелкова е заявила, че Русия е сред най-важните генериращи пазари за входящия туризъм на България, посочвайки, че се работи активно за насърчаване на пътуванията на граждани от Руската федерация у нас. Активна маркетингова кампания популяризира разнообразния туристически продукт сред руските туристи, търсят се и иновативни проекти, които да отговарят на търсенето на посетителите от федерацията, информирала е още министърът.  \r\nВ първия ден на туристическата борса е проведена и специализирана презентация на тема „България – повече от море“. Руски туроператори, туристически агенции, медии и гости на изложението се запознават с националната туристическа реклама за настоящата година. \r\nНа българския щанд чрез редица атрактивни презентации е представен българският фолклор и най-интересното, което предлага България, за морски, поклоннически и приключенски и спортен туризъм, гурме и винени дестинации, младежки пакети, културни и исторически забележителности и много други.", "date": "2019.03.11", "title": "Стара Загора: Общината е представена на българския щанд на международната туристическа борса Интурмаркет 2019 в Москва"}
{"url": "http://www.focus-news.net/news/2019/03/11/2633038/dots-kostadin-nushev-bogoslov-vsyaka-sedmitsa-ot-velikiya-post-predstavlyava-duhovno-stapalo-za-dushata-ot-zemnoto-bitie-kam-boga.html", "text": "Всяка седмица от Великия пост представлява духовно стъпало за душата от земното битие към Бога. Това каза за сутрешния блок „Добро утро, България“ на  Радио „Фокус“  богословът доц. Костадин Нушев в първия ден от най-важния пост в годината. Той уточни, че предстоящият 40-дневен път е време за душевно израстване, покаяние и обръщане от светското към божественото. През тези 7 седмици човекът е призван духовно да подражава на Бога, допълни доц. Нушев. Според него целта на поста на първо място е религиозно-нравствена, а едва след това е и телесна дисциплина и правилен начин на хранене. „Преди да пристъпим към това да се упражняваме във въздържание по отношение на храната, трябва душевно да сме постигнали на първо място този вътрешен мир, а по този начин ще вървим и по пътя с помирението с Бога. Постът е състояние на естествено духовно общение на човек с Бога, при което ние трябва да преодолеем лошите навици, свързани с храненето – преяждането, чревоугодието, както и тези, свързани с лекомислието – думите, чрез които може би неволно, но понякога и съзнателно наскърбяваме нашите ближни, клеветим или ги уязвяваме, а освен всичко – и очистваме сърцето си. Постът е и телесен и духовен – той обхваща и пречиства както тялото, така и душата“, разказа доц. Костадин Нушев и обърна внимание, че постът не е самоцел и период от календара, а време за достойна подготовка за най-големия празник – Великия ден на Христовото Възкресение. Всяка неделя от Великия пост ни приближава все повече към това по един духовен начин да навлезем в благодатта на този празник, поясни богословът. Той допълни, че през всяка от идващите 7 седмици Църквата ще насочва миряните към придобиване на добродетели – чистотата на вярата, изповеданието, духовното усърдие да прилагаме истината на вярата в живота, следването и подражаването на Иисус Христос и подвижниците на църквата.  \r\nЙоланда ПЕЛОВА", "date": "2019.03.11", "title": "Доц. Костадин Нушев, богослов: Всяка седмица от Великия пост представлява духовно стъпало за душата от земното битие към Бога"}
{"url": "http://www.focus-news.net/news/2019/03/11/2633028/koha-ditore-kosovo-ideyata-za-promyana-na-granitsite-na-kosovo-ne-e-martva.html", "text": "Идеята за промяна на границите на Косово като опция, която може да бъде включена в споразумение, постигнато в резултат на водения под егидата на Европейския съюз диалог за нормализиране на двустранните отношения със Сърбия, не е мъртва, въпреки че множество дипломати признават, че е опасна и нежелателна, коментират в редакцията на електронното издание на водещия прищински ежедневник  Koha Ditore . \r\nИзглежда, че не само първоначалните поддръжници на тази идея - президентите на Косово и на Сърбия Хашим Тачи и Александър Вучич, но и Върховният представител на ЕС по външните въпроси и политиката за сигурност Федерика Могерини и нейните сътрудници, участвали в диалога, както и комисарят по разширяването Йоханес Хан, не предвиждат силна съпротива срещу предложението – не само в Косово, но и в самата Общност.  \r\nОт редакцията подчертават, че европейски дипломати, говорили за изданието през последните дни, са изразили увереност, че непопулярната идея за корекция на границите е издигната в опит да се помогне на Вучич страната му да не изглежда като губеща в преговорите. Така по-лено би могло да се стигне до признаване на Косово, обяснява вестникът.  \r\nВсички от ЕС, подкрепили идеята тази идея, нямат голям опит с Балканите. Те са на мнение, че Тачи и Вучич ще получат подкрепата на гражданите си „без много проблеми“. Сметките им обаче не са верни, уверени са от редакцията на прищинския ежедневник.  Тереза Герова", "date": "2019.03.11", "title": "Koha Ditore (Косово): Идеята за промяна на границите на Косово не е мъртва"}
{"url": "http://www.focus-news.net/news/2019/03/11/2633051/blagoevgrad-vremenno-e-ogranicheno-dvizhenieto-po-am-struma-v-uchastaka-novo-delchevo-sandanski-pri-km-150-v-posoka-sofiya-poradi-montazh-na-patna-signalizatsiya.html", "text": "Временно e ограничено движението по АМ „Струма“ в участъка Ново Делчево – Сандански при км 150 в посока София поради монтаж на пътна сигнализация. Това съобщиха от пресцентъра на  Агенция „Пътна инфраструктура“ . Трафикът се осъществява по обходен маршрут по път I-1 Ново Делчево – Сандански.", "date": "2019.03.11", "title": "Благоевград: Временно e ограничено движението по АМ „Струма“ в участъка Ново Делчево – Сандански при км 150  в посока София поради монтаж на пътна сигнализация"}
{"url": "http://www.focus-news.net/news/2019/03/11/2633054/atanas-shopov-obshtinski-savetnik-ot-pazardzhik-ot-nyakolko-dni-na-izhoda-na-selo-yunatsite-po-zapoved-na-selskiya-kmet-stoyan-kuzev-se-palyat-nereglamentirano-suhi-trevi-i-starnishta.html", "text": "От няколко дни на изхода на село Юнаците в посока Пазарджик по заповед на селския кмет Стоян Кузев се палят нерегламентирано сухи треви и стърнища, съобщи за  Радио „Фокус“ – Пазарджик  Атанас Шопов, общински съветник от Пазарджик и областен лидер на ПП АБВ-Пазарджик. По думите му целта е разчистването на треви, храсти и нискостъблени дървета, но огънят навлиза и в земеделските ниви.  \r\n„Явно на кмета на село Юнаците не му е известно, че има забрана за палене на стърнища, слогове, крайпътни ивици и сухи треви. Освен това съгласно Закона за опазване на околната среда и Закона за почвите той е органът на местната власт, който трябва да съблюдава това. Паленето нарушава и изгаря хумуса, унищожава почвената структура, замърсява въздуха и нанася много вреди на природата. За всички организми, формиращи почвата, температурата над 40 градуса е смъртоносна. След полеви пожари изгарят полуразложилите се органични остатъци и безвъзвратно се губи органичният въглерод и азот. Умират полезните микроорганизми, водорасли, мезофауна, дъждовни червеи, охлюви и др.“, уточни Шопов.  \r\nТой допълни, че смята да сезира РИОСВ – Пазарджик, тъй като за нарушения съгласно Закона за опазване на околната среда се налагат глоби за физически лица, кметове и длъжностни лица – от 100 до 6 000 лева, за юридически лица и еднолични търговци – от 1 000 до 20 000 лева. Законът за почвите предвижда глоба от 250 до 1 000 лева. При повторно нарушение и по двата закона се налага сакция в двоен размер. „Надявам се да се вземат съответните мерки и да се спре с поредното безобразие на територията на село Юнаците“,  коментира също Шопов. \r\nАлбена ЖИЛЕКОВА", "date": "2019.03.11", "title": "Атанас Шопов, общински съветник от Пазарджик: От няколко дни на изхода на село Юнаците по заповед на селския кмет Стоян Кузев се палят нерегламентирано сухи треви и стърнища"}
{"url": "http://www.focus-news.net/news/2019/03/11/2633055/der-tagesspiegel-skandal-s-izgonvaneto-na-dvama-germanski-zhurnalisti-zaplashva-da-prerasne-v-nova-kriza-v-otnosheniyata-mezhdu-berlin-i-ankara.html", "text": "Отказът на Турция да поднови акредитациите на двама германски журналисти заплашва да прерасне в нова криза в и без това обтегнатите отношения между двете страни, предупреждават от редакцията на водещия берлински ежедневник  Der Tagesspiegel .  \r\nВ интервю с изданието министърът на външните работи на ФРГ Хайко Маас определи изгонването на двамата германски журналисти от Турция като „неприемливо“. Първият дипломат на Берлин бе категоричен: „Възпрепятстването на работата на журналистите не е съвместимо с нашето разбиране за свобода на пресата“. Маас увери, че федералното правителство в Берлин ще продължи да се застъпва за това журналистите да работят в Турция без ограничения.  \r\nСпоред източници на вестника в Берлин тълкуват като обида принуждаването на германски журналисти да напуснат Турция. В поверителни дискусии федералното правителство е представило искане пред правителството в Анкара по въпроса. Освен това, Маас и министърът на икономиката Петер Алтмайер са разговаряли по телефона с турските си колеги, съответно Мевлют Чавушоглу и Берат Албайрак. Също така, представителите на германските бизнес кръгове са подчертали в контакти с правителството, че решението ще навреди на инвестициите в Турция.  \r\nСамо през миналата година, политиците на двете страни стигнаха до сериозни разногласия заради арести на германски гражданин в Турция и обвинения от страна на Анкара към  федералното правителство в Берлин, съдържащи определения за него като „нацистко“.  \r\nПоради последните събития, Министерството на външните работи на ФРГ отново коригира съветите си към пътуващите в Турция. „Не може да се изключат по-нататъшни действия срещу срещу представители на германските медии и институции\", предупредиха от ведомството. „Изказвания, които са заложени в разбиранията на германското право за свободата на словото, може да доведат до ограничителни мерки и да наказателно производство в Турция\", допълниха от германското МВнР. Тереза Герова", "date": "2019.03.11", "title": "Der Tagesspiegel: Скандал с изгонването на двама германски журналисти заплашва да прерасне в нова криза в отношенията между Берлин и Анкара"}
{"url": "http://www.focus-news.net/news/2019/03/11/2633056/api-do-1730-chasa-se-ogranichava-dvizhenieto-v-izprevarvashtata-lenta-na-avtomagistrala-trakiya-v-posoka-burgas-ot-km-16-do-km-18-poradi-podmyana-na-mantineli.html", "text": "До 17.30 часа се ограничава движението в изпреварващата лента на автомагистрала „Тракия“ в посока Бургас от км 16 до км 18 поради подмяна на мантинели. Това съобщиха от  пресцентъра на Агенция \"Пътна инфраструктура\" . Движението се осъществява в активната лента.", "date": "2019.03.11", "title": "АПИ: До 17.30 часа се ограничава движението в изпреварващата лента на автомагистрала „Тракия“ в посока Бургас от км 16 до км 18 поради подмяна на мантинели"}
{"url": "http://www.focus-news.net/news/2019/03/11/2633058/stara-zagora-blizo-400-detsa-ot-tsyalata-strana-uchastvaha-v-turnira-rusalka.html", "text": "В шестото издание на плувния турнир „Русалка“, който се проведе в Стара Загора на 9-10 март, участваха рекорден брой - близо 400 малки плувци от три възрастови групи, представители на 40 клуба от страната. Това съобщиха от  пресцентъра на Община Стара Загора. \r\nПраво на участие имаха само картотекирани състезатели от лицензираните клубове към Българската федерация по плувни спортове, като всеки отбор бе с лимит до 16 плувци, с изключение на клуба домакин ПК „Траяна“. Всеки плувец можеше да участва в максимум четири индивидуални дисциплини.  \r\nВ турнир „Русалка“ участваха плувци, родени от 2007 г. до 2010 г., съобщи гл. експерт по спортни дейности Петко Крумов, който откри официално турнира и поздрави състезатели, треньори и родители, изпълнили трибуните на общинския плувен басейн. \r\nТой съобщи, че старозагорските участници са се представили отлично, като домакините от ПК „Траяна“ са завоювали 6 златни, един сребърен и един бронзов медал. Състезателите на СК „Берое“ са спечелили 4 златни и 1 сребърен медал. Състезателката на Траяна десетгодишната Никол Колева спечели Купата за най-добре представил се състезател, уточни Крумов. \r\nСъстезанието, което се проведе на покрития плувен басейн, е организирано от Община Стара Загора и клуб Траяна, като част от календара на БФПС. Другият утвърден вече плувен турнир - „Руси Русев“, на който Стара Загора е домакин, е за горните възрасти  и се провежда през есента.", "date": "2019.03.11", "title": "Стара Загора: Близо 400 деца от цялата страна участваха в турнира „Русалка“"}
{"url": "http://www.focus-news.net/news/2019/03/11/2633059/varna-patnite-nastilki-v-oblastta-sa-suhi-trafikat-e-s-normalna-intenzivnost.html", "text": "Видимостта във Варна и областта е добра, пътните настилки са сухи, предаде репортер на  Радио „Фокус“ – Варна . Трафикът по републиканската пътна мрежа и двете автомагистрали, преминаващи през областта – „Хемус“ и „Черно море“, е с нормална интензивност. Движението от км 0 до км 8 на автомагистрала „Черно море“ се осъществява двупосочно в едно платно в посока Варна – Бургас поради ремонтни дейности. Очаква се те да приключат до края март. Движението по път І-9 в участъка Кранево – Варна при км 83 е ограничено за движение на моторни превозни средства над 10 тона. Осигуреният обходен маршрут е през Кичево и Оброчище. Към момента няма информация за катастрофи, които да затрудняват движението на територията на областта. \r\nБояна АТАНАСОВА", "date": "2019.03.11", "title": "Варна: Пътните настилки в областта са сухи, трафикът е с нормална интензивност"}
{"url": "http://www.focus-news.net/news/2019/03/11/2633057/pazardzhik-okrazhniyat-sad-shte-gleda-delo-po-evropeyska-zapoved-za-arest-po-otnoshenie-na-mazh-obvinen-za-falshifitsirane-i-prane-na-pari.html", "text": "Окръжен съд-Пазарджик ще гледа дело по европейска заповед за арест, издадена от Централен следствен съд - Мадрид, Испания. Това съобщи за  Радио „Фокус“ – Пазарджик  Маринела Чавдарова от администрацията на съда. Подсъдимият е обвинен за принадлежност към престъпна група, пране на пари и подправяне на парични знаци. Докладчик по делото е съдия Коста Стоянов. \r\nВаня НИКОЛОВА", "date": "2019.03.11", "title": "Пазарджик: Окръжният съд ще гледа дело по европейска заповед за арест по отношение на мъж, обвинен за фалшифициране и пране на пари"}
{"url": "http://www.focus-news.net/news/2019/03/11/2633060/pleven-normalen-e-trafikat-v-oblastta.html", "text": "Нормален е трафикът в Плевенска област. Това съобщиха за  Радио \"Фокус\"  от ОПУ-Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с РП III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 4 юли 2019 г. \r\nВиолета КРЪСТЕВА", "date": "2019.03.11", "title": "Плевен: Нормален е трафикът в областта"}
{"url": "http://www.focus-news.net/news/2019/03/11/2633053/kristian-vigenin-bsp-neofitsialna-koalitsiya-mezhdu-gerb-i-dps-vinagi-e-imalo.html", "text": "\"Официално коалиция между ГЕРБ и ДПС не е имало. Но неофициално тази коалиция винаги е съществувала, не само в този парламент, но сега е особено видима. Възможностите на управляващите от ГЕРБ да си осигуряват кворум и мнозинство зависят от ДПС\". Това каза народният представител и секретар на ПГ на \"БСП за България\" Кристиан Вигенин по БСТВ, съобщиха от пресцентъра на  НС на БСП . По думите му излизането на левите депутати от Народното събрание е показало по-явно тази зависимост и задкулисни взаимодействия. Той припомни, че в годините социалистите са управлявали с ДПС, но на базата на коалиционно споразумение. \"От мое име си позволявам да призова лидера на ГЕРБ да направят едно явно споразумение с ДПС, за да се знае- с кого управлява държавата, защото това не са патриотите\", заяви Вигенин. Според него в ГЕРБ има изразена тревожност и тя не е от сега. \"Когато една партия управлява дълго, започва да губи представа за реалностите и предприема действия на принципа проба-грешка, едно затъване в блатото. Това стана видимо с промените в Изборния кодекс\", каза секретарят на ПГ на \"БСП за България\". Той припомни, че левицата се е борила срещу ГЕРБ в Народното събрание, но накрая в новините на телевизиите не се казва, че взетите решения са от управляващите, а се казва, че всички народни представители са ги решили. \"Така ние попадаме под ненавистта на хората към депутатите от управляващото мнозинство. Искахме да се разграничим\", добави Вигенин. Според него, ако БСП са били в Народното събрание при опрощаването на задълженията на мюфтийството, в новините на телевизиите са щели да посочат, че всички депутати са взели това решение. \"Те вече не са обединени, а разединени патриоти\", каза Вигенин. Според него има риск с опрощаването на задълженията на мюфтийството да се настроят хората към ръководството на мюсюлманското вероизповедание. \"Това може да застраши религиозния мир, а не че има задължения, защото те можеха да се изплатят стъпка по стъпка - според закона\", посочи Вигенин. Той добави, че ОП са в шизофреничната позиция да правят безкрайни компромиси, за да осребрят присъствието си във властта.  \r\nКристиан Вигенин заяви, че е много важно в какви проекти се инвестират европейските средства и дали има добавена стойност от тях. \"Във всяка община могат да се видят спортни съоръжения в населени места, в които няма млади хора. Европейските пари не са паднали от небето, а са платени от европейските данъкоплатци и трябва отговорно да се подхожда към тях\", каза той, като припомни, че в проектите има и национално съфинансиране. Според него в момента има силно разделение в обществото, в което 1% разполага с огромни финансови средства на фона на останалата повсеместна бедност. \"Европейските пари, националният бюджет и политика трябва да са насочени към затварянето на тези различия. Това е и нашата политика. Тя присъства и във \"Визия за България\", каза Кристиан Вигенин.  \r\nПо отношение на политиките, които предлага френският президент Макрон, Вигенин коментира, че в тях няма нужното визионерство. Той припомни, че подетата от медиите тема за минималната работна заплата за Европа на Макрон не е негова, а е на ПЕС и е предложена още на предните европейски избори.", "date": "2019.03.11", "title": "Кристиан Вигенин, БСП: Неофициална коалиция между ГЕРБ и ДПС винаги е имало"}
{"url": "http://www.focus-news.net/news/2019/03/11/2633062/die-welt-sauditska-arabiya-se-prevrashta-v-nay-golemiya-vnositel-na-orazhie-v-sveta.html", "text": "Саудитска Арабия се превръща в най-големия вносител на оръжия в света, измествайки Индия от челното място. Това показва доклад на Стокхолмския институт за изследване на проблемите на мира (СИПРИ), отбелязва водещият германски национален ежедневник  Die Welt . \r\nОт документа става ясно, че доставките на големи оръжия в Саудитска Арабия почти са се удвоили през последното десетилетие. Заключението на изследователите е недвусмислено – никога в историята не са доставяни толкова много оръжия за Близкия Изток, колкото в днешно време. Като цяло, всяко трето оръжие отива към държавите от Близкия и Средния Изток. \r\nДоставките на големи оръжия към Саудитска Арабия почти са се удвоили в периода от 2014 г. до 2018 г. в сравнение с този от 2009 г. до 2013 г. Държавите в Близкия и Средния Изток сега съставляват 35% от целия внос на оръжия в света.  \r\nНай-големият доставчик на въоръжение за кралското семейство в Рияд е САЩ, с дял от 68%, следван от Великобритания с 16% и Франция с 4.3%. След убийството на журналиста Джамал Хашоги, германското правителство  блокира вече одобрени договори за доставки на оръжие на Саудитска Арабия. \r\nИзследователите от СИПРИ ежегодно представят списък на водещите страни, които търгуват с оръжие. Тази година челото на класацията изглежда по следния начин: Саудитска Арабия, Индия, Египет, Австралия и Алжир. В сравнение с предишния анализ, Обединените арабски емирства и Китай излизат от „Топ 5“ на водещите страни-вносителки на оръжие.  \r\nСИПРИ не представя данни за похарчените средства за придобиването на оръжия, както и за печалбите на износителите. Разпространяват се единствено процентни изчисления, основани на количеството. Изследователите работят със собствена изчислителна единица (TIV), която зависи също от това дали става въпрос за нови или употребявани оръжия. Институтът обикновено не разполага с информация за договорите и следователно прави свои предположения, предупреждават от редакцията.  \r\nСпоред последното изследване, световната търговия с големи оръжейни системи е продължила да нараства в периода между 2014 и 2018 г., което е със 7,8% повече от времевия отрязък между 2009-2013 г. За миналата година СИПРИ отчита  10% увеличение. \r\nСред най-големите световни доставчици на оръжие, т.е. износители, са  САЩ, следвани от Русия, Франция, Германия на четвърто място и Китай. . Тереза Герова", "date": "2019.03.11", "title": "Die Welt: Саудитска Арабия се превръща в най-големия вносител на оръжие в света"}
{"url": "http://www.focus-news.net/news/2019/03/11/2633050/d-r-ognyan-simeonov-dietolog-po-vreme-na-velikdenskite-posti-edinstvenoto-koeto-mozhe-da-se-sluchi-e-chovek-da-spre-da-priema-lekarstvata-si.html", "text": "По време на Великденските пости единственото, което може да се случи, е човек да спре да приема лекарствата си. Това каза диетологът д-р Огнян Симеонов в интервю за  Агенция „Фокус“  във връзка с 40-дневните Великденски пости. „Всеки може да избира по колко време да пости. 40-дневният период може да се отрази единствено и само здравословно на човек, защото той спира да яде всичко, което е животинско. Тялото започва да се прочиства“, каза още Симеонов. „Много лекари твърдят това. Когато човек започне да пости, е много важно 80 % от храната да бъде растителна, а не преработвана. С пресните плодове и зеленчуци тялото започва да се пречиства. Това на се отнася за картофите и ориза, които подлежат на преработване“, обясни д-р Симеонов. Диетологът обърна внимание, че през 2017 г. е излязъл филма „What the Health“. „В него  участват много лекари, които твърдят нещо много интересно – кое причинява заболяванията у хората. 70 % от хората умират от болести като рак, диабет, инсулти и инфаркти. Основната причина за това е храната. Когато човек опита за първи път постите, много рязко му се подобрява здравословното състояние“, допълни още диетологът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.11", "title": "Д-р Огнян Симеонов, диетолог: По време на Великденските пости единственото, което може да се случи, е човек да спре да приема лекарствата си"}
{"url": "http://www.focus-news.net/news/2019/03/11/2633052/prof-kostadin-dinchev-folklorist-parvata-sedmitsa-ot-velikiya-post-e-mnogo-stroga.html", "text": "Първата седмица от Великия пост е много строга. Това каза за  Радио „Фокус“-Пирин  проф. Костадин Динчев, фолклорист и почетен гражданин на Благоевград. Той уточни, че всеки ден от тази седмица си има определено име. „Понеделник е наричан „Песи“, като в Странджа на този ден извършват ритуално къпане на кучетата, за което някои прекалени еколози и западни защитници на животните смятат, че е жестокост и не е правилно, но никой не казва нищо за гоненето на бикове в Испания. Люлеенето на кучетата се прави с цел предпазване от бяс, защото така гласи народното поверие“, коментира фолклористът. Проф. Динчев допълни, че днешния понеделник се нарича още Кукеровден, защото в Източна България започват кукерските игри. По думите му вторник е наречен „Черен“ или „Куц“, като на този ден се месят питки, които се раздават за здраве. Той добави, че срядата се нарича „Луда“ и е съпроводена с различни забрани и практики, а четвъртък е назоваван „Въртоглав“ и тогава не се работи, а петъкът е определен за „Черен“ и също също не се работи, за да не ни достигнат заболявания, гръм или градушки. Проф. Динчев отбеляза, че съботата се нарича „Лудото Тодорче“ или Тодоровден, а на места се казва и „Конски Великден“, защото се провеждат кушии. \r\nНатали СТЕФАНОВА", "date": "2019.03.11", "title": "Проф. Костадин Динчев, фолклорист: Първата седмица от Великия пост е много строга"}
{"url": "http://www.focus-news.net/news/2019/03/11/2633063/pazardzhik-rayonniyat-sad-shte-gleda-deloto-sreshtu-schetovoditel-v-arheologicheskiya-muzey-v-grad-septemvri-za-prisvoyavane-na-pari.html", "text": "Районният съд в Пазарджик ще гледа дело присвояване на голяма сума пари от счетоводител, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по обвинителен акт на Районна прокуратура – Пазарджик. Срещу подсъдимата е повдигнато обвинение за това, че за периода от 21 юни 2011 г. до 27 февруари 2013 г. като длъжностно лице – счетоводител на Археологически музей в град Септември, е присвоила 19 410 лева.  \r\nНачалото на съдебното заседание предвидено за 13.30 часа, а съдия-докладчик по делото е Димитър Бишуров. \r\nВаня НИКОЛОВА", "date": "2019.03.11", "title": "Пазарджик: Районният съд ще гледа делото срещу счетоводител в Археологическия музей в град Септември за присвояване на пари"}
{"url": "http://www.focus-news.net/news/2019/03/11/2633065/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Поредно изостряне на отношенията между Берлин и Анкара, дебатите за възможна смяна на канцлерския пост в страната, последният доклад на СИПРИ за оръжията в света и ситуацията във Венецуела са част и възможността за изключване на партията на унгарския премиер Виктор Орбан от ЕНП са част от основните теми, върху които акцентират водещите германски печатни издания. \r\n***  Саудитска Арабия се превръща в най-големия вносител на оръжия в света, измествайки Индия от челното място. Това показва доклад на Стокхолмския институт за изследване на проблемите на мира (СИПРИ), отбелязва водещият германски национален ежедневник  Die Welt . \r\nОт документа става ясно, че доставките на големи оръжия в Саудитска Арабия почти са се удвоили през последното десетилетие. Заключението на изследователите е недвусмислено – никога в историята не са доставяни толкова много оръжия за Близкия Изток, колкото в днешно време. Като цяло, всяко трето оръжие отива към държавите от Близкия и Средния Изток. \r\nДоставките на големи оръжия към Саудитска Арабия почти са се удвоили в периода от 2014 г. до 2018 г. в сравнение с този от 2009 г. до 2013 г. Държавите в Близкия и Средния Изток сега съставляват 35% от целия внос на оръжия в света.  \r\nНай-големият доставчик на въоръжение за кралското семейство в Рияд е САЩ, с дял от 68%, следван от Великобритания с 16% и Франция с 4.3%. След убийството на журналиста Джамал Хашоги, германското правителство  блокира вече одобрени договори за доставки на оръжие на Саудитска Арабия. \r\nИзследователите от СИПРИ ежегодно представят списък на водещите страни, които търгуват с оръжие. Тази година челото на класацията изглежда по следния начин: Саудитска Арабия, Индия, Египет, Австралия и Алжир. В сравнение с предишния анализ, Обединените арабски емирства и Китай излизат от „Топ 5“ на водещите страни-вносителки на оръжие.  \r\nСИПРИ не представя данни за похарчените средства за придобиването на оръжия, както и за печалбите на износителите. Разпространяват се единствено процентни изчисления, основани на количеството. Изследователите работят със собствена изчислителна единица (TIV), която зависи също от това дали става въпрос за нови или употребявани оръжия. Институтът обикновено не разполага с информация за договорите и следователно прави свои предположения, предупреждават от редакцията.  \r\nСпоред последното изследване, световната търговия с големи оръжейни системи е продължила да нараства в периода между 2014 и 2018 г., което е със 7,8% повече от времевия отрязък между 2009-2013 г. За миналата година СИПРИ отчита  10% увеличение. \r\nСред най-големите световни доставчици на оръжие, т.е. износители, са  САЩ, следвани от Русия, Франция, Германия на четвърто място и Китай. \r\n***  Отказът на Турция да поднови акредитациите на двама германски журналисти заплашва да прерасне в нова криза в и без това обтегнатите отношения между двете страни, предупреждават от редакцията на водещия берлински ежедневник  Der Tagesspiegel .  \r\nВ интервю с изданието министърът на външните работи на ФРГ Хайко Маас определи изгонването на двамата германски журналисти от Турция като „неприемливо“. Първият дипломат на Берлин бе категоричен: „Възпрепятстването на работата на журналистите не е съвместимо с нашето разбиране за свобода на пресата“. Маас увери, че федералното правителство в Берлин ще продължи да се застъпва за това журналистите да работят в Турция без ограничения.  \r\nСпоред източници на вестника в Берлин тълкуват като обида принуждаването на германски журналисти да напуснат Турция. В поверителни дискусии федералното правителство е представило искане пред правителството в Анкара по въпроса. Освен това, Маас и министърът на икономиката Петер Алтмайер са разговаряли по телефона с турските си колеги, съответно Мевлют Чавушоглу и Берат Албайрак. Също така, представителите на германските бизнес кръгове са подчертали в контакти с правителството, че решението ще навреди на инвестициите в Турция.  \r\nСамо през миналата година, политиците на двете страни стигнаха до сериозни разногласия заради арести на германски гражданин в Турция и обвинения от страна на Анкара към  федералното правителство в Берлин, съдържащи определения за него като „нацистко“.  \r\nПоради последните събития, Министерството на външните работи на ФРГ отново коригира съветите си към пътуващите в Турция. „Не може да се изключат по-нататъшни действия срещу срещу представители на германските медии и институции\", предупредиха от ведомството. „Изказвания, които са заложени в разбиранията на германското право за свободата на словото, може да доведат до ограничителни мерки и да наказателно производство в Турция\", допълниха от германското МВнР. \r\n***  Консервативните кръгове на Съюза (ХДС/ХСС) се застъпиха за ранна промяна в Канцлерството в Берлин и оставка на Ангела Меркел от поста, съобщава германското издание  Der Spiegel .  \r\nПредседателят на т.нар. Съюз на ценностите, Александер Мич, бе сред първите, които призоваха Меркел да отстъпи поста си на новия лидер на християндемократите Анегрет Крамп-Каренбауер. „Би било най-добре Меркел да организира колкото е възможно по-скоро предаването на поста на Анегрет Крамп-Каренбауер“, изрази увереност лидерът на консервативния кръг в партията.  \r\nТака председателят на ХДС би могла да предприеме необходимите промени в политиката за Германия с подновен кабинет, особено в областта на имиграцията и икономиката, допълни Мич. \r\nГерманският християндемократ сподели очакванията си, че подобно развитие на ситуацията ще доведе до излизането на социалдемократите от голямата коалиция в Берлин. „ХДС трябва да се подготвки за това и поради тази причина – активно да въвежда промени в Канцеларията на канцлера“, предупреди Мич.  \r\nПо-рано политици от Съюза (ХДС/ХСС) отхвърлиха спекулациите на коалиционния партньор ГСПД за преждевременната промяна на канцлерския пост в Берлин. Фракционният лидер на ХСС Александър Добринд дори препоръча вниманието да бъде насочено към успехите на голямата коалиция, „вместо постоянно да се започват дебати за преждевременния й край“. \r\nМинистърът на здравеопазването Йенс Спан (ХДС) заяви пред местни медии, че дебатите за разпадането на коалицията може да дойдат „само от ГСДП“.  „Правителството е на власт само от една година и след процес на изграждане, който продължава толкова дълго, както никога досега. Гражданите имат право да получат разрешаване на проблемите и по-добър живот, вместо постоянно да чуват за обсъждане на тактики\". \r\nДискусията за край на коалицията бе предизвикана в петък от отделни политици от ГСДП. Те заплашиха да сложат край на правителството, ако Съюзът (ХДС/ХСС) се опита да замени Меркел с Крамп-Каренбауер преди изтичането на мандата й. В четвъртък лидерите на трите партии се събират на среща, за да сформират коалиционен комитет. \r\n***  С оглед на прекъсването на електрозахранването във Венецуела, което продължава вече няколко дни, Националното събрание в Каракас настоя за обявяването на извънредно положение в латиноамериканската страна, съобщава германският национален ежедневник  Die Frankfurter Allgemeine Zeitung . \r\nОчаква се контролираният от опозицията и нейния лидер Хуан Гуайдо парламент в Каракас да обяви въвеждането на мярката в рамките на специално заседание, насрочено за по-късно през деня. Мнозина разглеждат Националното събрание като единствената легитимна институция в страната. Въпреки това, държавният глава на Венецуела Николас Мадуро обезвреди Националното събрание и прехвърли правомощията му на верните на правителството органи.  \r\nОт четвъртък вечерта в страната е прекъснато електрозахранването, а възстановяването на подаването на електричеството върви бавно и с редица съпътстващи проблеми. Мадуро обвинява САЩ за ситуацията, която по-рано описа като „саботаж“ и резултат от хакерска атака. Опозицията, от друга страна, говори за липса на поддръжка, корупция и лошо управление. \r\nПрекъсването на тока до голяма степен парализира Венецуела. Множество магазини останаха затворени, метрото в Каракас не работи, на международното летище е столицата бяха отменени много полети. Според неправителствената организация Médicos por la Salud най-малко 17 пациенти са загинали в болниците в страната по време на срива в мрежата. \r\n***", "date": "2019.03.11", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/03/11/2633066/pregled-na-osnovnite-temi-vav-varnenskiya-pechat.html", "text": "„Ръст от близо 25% на жертвите по пътищата във Варненско“, е водещото заглавие на вестник  „Черно море“ . С 11 души повече са жертвите по пътищата във Варненско през 2018 г. в сравнение с предходната, въпреки че общият брой на тежките катастрофи е намалял. Това каза на брифинг във Варна главният секретар на МВР главен комисар Ивайло Иванов, след като бе запознат с годишния анализ на дейността на Областната дирекция. Той изрази съжалението си за тежката статистика.  \r\n„Първите немски гости пристигат в края на март“, съобщава изданието. Първите организирани туристи от Германия за сезон 2019 г. ще пристигнат във Варна на 23 март. Групата ще посети морската столица с цел 63$, уелнес и медицински туризъм, като програмата е съфинансирана от здравната каса на Германия. Това стана ясно по време на специализираната туристическа борса IT% в Берлин.  \r\n„Варицела повали 107 души за седмица във Варненско“, пише още вестникът. 107 случая на варицела и 24 на скарлатина са регистрирани в РЗИ – Варна, за периода 1 – 7 март 2019 г., съобщават от институцията. Заболели са 131 души, срещу 161 за предходната седмица. От РЗИ – Варна, уточняват още, че острата заразна заболeваемост се движи в характерните за сезона граници.  \r\n„Елипсовидно кръстовище строят на бул. „В. Левски“ до езерото“, е друго заглавие във всекидневника. Над 3,74 млн. лв. без ДДС е заложила община Варна за построяването на елипсовидно кръстовище между новия бул. „Васил Левски“ и ул. „Г. Пеячевич“, „Пробуда“ и „Девня“, става ясно от публикуваната обществена поръчка. Новото кръстовище е предвидено да се изгради на 1 равнище на ул. „Девня“. Дължината му е около 360 м. По елипсата ще има 3 ленти, широки 3,50 м. Връзките към отделните улици са с различна ширина – между 5,50 и 7 метра.  \r\n„Гледаме 19 впечатляващи музикални спектакъла по Великден“, четем в броя. За 20-и път варненската публика ще усети, че на Великден храната не се заключава само до козунака и яйцата. Именно тогава материалния насъщен ще съчетаем с духовна храна. От Театрално-музикален продуцентски център са подготвили впечатляваща програма и музикални заглавия, които определено ще ви впечатлят.  \r\n„С живопис и скулптура Галерия 8 посреща пролетта“, е друга тема в изданието. Галерия 8 посреща първа пролет с изложбата „Най-новото от ателието на варненски художници“. В експозицията са представени 14 живописни творби и четири скулптури. Участници са класиците Кина Петрова, Альоша Кафеджийски, Ванко Урумов, Мария Зафиркова, Милко Божков, както и творците от по-младото поколение Албена Коева, Веселин Начев, Светлана Косева, Пламен Аврамов, Иван Димитров – Вака, и Галина Станева.", "date": "2019.03.11", "title": "Преглед на основните теми във варненския печат"}
{"url": "http://www.focus-news.net/news/2019/03/11/2633068/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 234 см, а температурата на водата - 8.3 градуса.  \r\nПредимно слънчево е утрото над българския участък на Дунав. По-късно през деня ще започне заоблачаване и след обяд облачността ще бъде вече значителна. Привечер от запад ще започнат слаби валежи от дъжд, които през нощта ще обхванат и останалите участъци. Ще духа умерен до силен северозападен вятър, с който ще нахлува студен въздух. Максималните температури ще между 14  и 19°.", "date": "2019.03.11", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/11/2633070/yambol-fotodokumentalna-izlozhba-posvetena-na-balkanskata-voyna-shte-bade-predstavena-v-muzeya-na-boynata-slava.html", "text": "На 13 март от 17.30 часа в Музея на бойната слава в Ямбол ще бъде представена фотодокументалната изложба „Те защитаваха честта на България\".  Експозицията е посветена на героизма на Българската армия по време на Балканската война от 1912 - 1913 г. Нейни автори са Яна Иванова и Иванка Делева – уредници в отдел „История\" при Регионален исторически музей – Бургас.  \r\nГостуващата изложба е била представена за първи път на 25 март 2008 г., в навечерието на Деня на Тракия, по повод годишнина от историческата победа на българската армия при Одрин. Мобилната експозиция представя в няколко табла историята на военния конфликт с богат снимков материал. Проследени са началната мобилизация и обявяването на манифеста, ключови моменти от войната, пречупени през призмата на обикновения войник и представители на генералитета, както и последиците от войната – тежкият бежански проблем, списъци на загинали и паметници, издигнати в чест на националната ни памет. Акцент в изложбата е поставен и върху превземането на Одринската крепост. \r\nОсвен за най-големите военни победи, експозицията представя информация и за нововъведенията във воденето на сраженията: първата бомбардировка, първия боен полет на жена, първите радиосмущения. Специално присъствие е отредено на участието на бургаския 24-ти пехотен черноморски полк в тежките сражения при Лозенград, Бунархисар, Булаир и Чаталджа.  \r\nГостуването на фотодокументалната изложба е част от програмата на ямболския Музей на бойната слава за представяне на важни моменти от българската военна история чрез експозиции, открити лекции и презентации.", "date": "2019.03.11", "title": "Ямбол: Фотодокументална изложба, посветена на Балканската война, ще бъде представена в Музея на бойната слава"}
{"url": "http://www.focus-news.net/news/2019/03/11/2633069/vidin-63-godishen-mazh-e-zaginal-pri-katastrofa-mezhdu-tir-i-lek-avtomobil.html", "text": "63-годишен мъж е загинал при катастрофа между ТИР и лек автомобил. Това съобщиха от  пресцентъра на ОДМВР-Видин.  Инцидентът е станал на 10 март около 12.45 часа на ул. \"Първа\" в село Медовница. Лек автомобил \"Мицубиши\", пътуващ от Монтана към Видин и управляван от 63-годишен мъж, при движение с несъобразена скорост с пътните знаци и пътната маркировка (непрекъсната осева линия) на ляв завой e навлязъл в насрещната лента и и блъснал в предната част насрещно движещ се ТИР, шофиран от 57-годишен македонски гражданин. Шофьорът на леката кола е починал. Водачът на товарния автомобил е тестван с дрегер, пробата не е отчела наличие на алкохол. По случая работи РУ-Белоградчик, образувано е досъдебно производство.", "date": "2019.03.11", "title": "Видин: 63-годишен мъж е загинал при катастрофа  между ТИР и лек автомобил"}
{"url": "http://www.focus-news.net/news/2019/03/11/2633072/afp-prezidentat-na-iran-pristigna-na-parvo-ofitsialno-poseshtenie-v-bagdad.html", "text": "Държавният глава на Иран Хасан Рухани пристигна на първото си официално посещение в Багдад, предава  AFP , като се позовава на медиите в Техеран.   \r\nПреди отпътуването си Рухани приветства „специалните\" отношения между Иран и Ирак, заявявайки, че те не могат да бъдат сравнени с връзките на Багдад „със страна-агресор като Америка\". \r\n„Иранско-иракските отношения са специални\", заяви Рухани от летището край Техеран, преди добавяйки, че страната му винаги е била готова да помогне на съседите си. \r\n„Америка е презирана в региона. Бомбите, които американците хвърлиха върху иракчани, сирийци и други, не могат да бъдат забравени\", увери президентът на Иран.  \r\nБагдад бе под натиск от Вашингтон да ограничи връзките със съседа си, особено след като САЩ се оттеглиха от ядрената сделка с Иран и удариха Техеран със санкции. \r\nИрак получи ограничени възможности, за да продължи да купува електроенергия и природен газ от Иран, а Вашингтон призова Багдад да си партнира с американските компании, за да стане енергийно независим. След Турция Иран е най-големият доставчик на вносни стоки за Ирак, включително на автомобили, газ, домакински уреди и зеленчуци, припомня агенцията. Тереза Герова", "date": "2019.03.11", "title": "AFP: Президентът на Иран пристигна на първо официално посещение в Багдад"}
{"url": "http://www.focus-news.net/news/2019/03/11/2633073/plovdiv-s-reditsa-sabitiya-v-asenovgrad-shte-badat-otbelyazani-789-godini-ot-pobedata-na-tsar-ivan-asen-ii-v-bitkata-pri-klokotnitsa.html", "text": "С редица събития в Асеновград ще бъдат отбелязани 789 години от победата на цар Иван Асен II в битката при Клокотница, съобщиха за  Радио „Фокус“-Пловдив  от пресцентъра на Общината. От 11.30 часа на 12 март на площад „акад. Николай Хайтов” ще се проведе тържествено честване на Деня на ракетните войски и артилерията на Българската армия и 91 години от създаването на 4-ти артилерийски полк.  \r\nНа 22 март в същия час пред паметника на цар Иван Асен II ще се състои поклонение и откриване на мото сезон 2019 г., съвместно с мото клуб „Торнадо” – Асеновград.  \r\nЧестванията завършват на 26 март с отбелязването на Деня на Тракия с концерт на ансамбъл „кап. Петко Войвода“ при Тракийско дружество „Родопи“ от 18.00 часа в Градската библиотека „Паисий Хилендарски“.", "date": "2019.03.11", "title": "Пловдив: С редица събития в Асеновград ще бъдат отбелязани 789 години от победата на цар Иван Асен II в битката при Клокотница"}
{"url": "http://www.focus-news.net/news/2019/03/11/2633074/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-suhi.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към момента е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.03.11", "title": "Кюстендил: Трафикът на ГКПП „Гюешево” е с нормална интензивност, пътните настилки са сухи"}
{"url": "http://www.focus-news.net/news/2019/03/11/2633047/dots-pavel-pavlov-bogoslov-nazvanieto-na-velikite-posti-idva-ot-fakta-che-te-opredelyat-nay-vazhniya-period-svarzan-s-vazkresenieto.html", "text": "Названието на Великите пости идва от факта, че те определят най-важния период, свързан с Възкресението. Това каза богословът доц. Павел Павлов в интервю за  Агенция „Фокус“  за началото на 40-дневните пости, названието им и тяхната важност за православните християни. Богословът обясни, че в църковния календар има няколко по-продължителни пости – четири на брой. „Великият пост е тази продължителна подготовка за посрещането на празниците на финала на поста, свързани със Страстната седмица, с Кръстната смърт и Възкресението на Господ Иисус Христос. Между другите пости този е определен като най-важен. От древност това е първият продължителен пост“, посочи доц. Павлов. Той уточни, че с течение на времето са се появили и другите пости и са се конфигурирали около други големи празници: Рождество Христово, Успение Богородично и около празника на светите апостоли Петър и Павел. „В църковната и богослужебната традиция Великият пост се нарича и Света Четиридесетница. Това са тези 40 дни, които ни подготвят за Възкресение Христово“, каза още Павел Павлов.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.03.11", "title": "Доц. Павел Павлов, богослов: Названието на Великите пости идва от факта, че те определят най-важния период, свързан с Възкресението"}
{"url": "http://www.focus-news.net/news/2019/03/11/2633064/patriarh-neofit-i-glavniyat-myuftiya-mustafa-hadzhi-pristignaha-v-ministerski-savet-za-sreshta-s-premiera-boyko-borisov.html", "text": "Патриарх Неофит и главният мюфтия Мустафа Хаджи пристигнаха в Министерски съвет за среща с премиера Бойко Борисов, предаде репортер на  Агенция \"Фокус\" . Срещата е по повод промените в Закона за вероизповеданията. Опрощаването на задълженията на вероизповеданията е водеща тема в последните дни. На 8 март със законодателни промени на първо четене депутатите приеха дълговете да бъдат опростени. По данни на Министерството на финансите 8, 267 млн. лева са задълженията на шест регистрирани вероизповедания, като най-голям дял - над 8 млн. лв. са задълженията на Главното мюфтийство. От БСП заподозряха в решението сделка между ГЕРБ и ДПС. На осмата политическа академия на Жени ГЕРБ във Велико Търново Борисов беше категоричен, че договорка няма и ГЕРБ няма да прави компромис с темата за етническата толерантност. \r\nЦветилена СИМЕОНОВА", "date": "2019.03.11", "title": "Патриарх Неофит и главният мюфтия Мустафа Хаджи пристигнаха в Министерски съвет за среща с премиера Бойко Борисов"}
{"url": "http://www.focus-news.net/news/2019/03/11/2633076/veliko-tarnovo-studenti-ot-stopanska-akademiya-dimitar-a-tsenov-svishtov-uchastvaha-v-mezhdunarodnoto-sastezanie-za-finansovi-analititsi-cfa-research-challenge.html", "text": "Студенти от Стопанска академия „Димитър А. Ценов” за четвърта година участваха в престижното международно състезание за финансови аналитици „CFA Research Challenge”, организирано на национално ниво от CFA Institute Bulgaria. Това съобщиха от пресцентъра на  Стопанската академия в Свищов . В състезанието участваха отбори от икономическите висши училища и стопански факултети от цялата страна. Поредното силно представяне на свищовския тим, номиниран от катедра „Финанси и кредит”, се дължи на Север Баръш и Мария Боянова – четвъртокурсници от специалност „Финанси”, Ирма Иванова от магистърска програма „Финансов мениджмънт” и Росица Иванова – бакалавър в специалност „Счетоводство и контрол”. Всички представители на отбора са стипендианти на „Банка Пиреос” за учебната 2018/2019 г., както и носители на множество други отличия и награди, а в дните, предхождащи състезанието, Ирма и Север бяха отличени и от Фондация „Буров”. Факултативен наставник на отбора на Стопанска академия беше ас. д-р Калоян Петков от катедра „Финанси и кредит”. \r\nЗаданието за оценка на публична компания тази година бе свързано с представител на технологичния сектор – „Сирма Груп Холдинг”. Съгласно стриктните правила на състезанието, оценката на съответното дружество се извършва по точно определен подход чрез използване на набор от аналитични модели. Централно място в работата на свищовския отбор заемаше методът за оценка на свободните парични потоци към фирмата (FCFF), както и методи за сравнително оценяване, посредством пазарни множители. Наред с това бяха анализирани конкурентната среда, финансовото състояние на дружеството чрез стандартни коефициенти и др. методи, позволени от условията на състезанието. Многоседмичният труд на свищовските студенти бе оформен в стандартен текстов доклад с обем 10 стр. на английски език.  \r\nВ заключителния етап на състезанието, който се проведе в София, конкуриращите се отбори представиха резултатите си в презентации на английски език пред компетентно жури от CFA асоциацията в България. Отборът от свищовски финансови аналитици отново изпъкна с добра презентация и с изчерпателното изследване, резултат от което беше инвестиционна препоръка „BUY” за акциите на „Сирма Груп”.  \r\nВъзпитаниците на Стопанска академия, участвали в това престижно състезание на национално ниво, ще получат сертификат за участие, а сертификат, свързан със CFA Institute, е от изключително важно значение в автобиографиите на младите финансисти. Участници в предходни издания на състезанието вече работят на високо-конкурентни позиции във финансовия сектор, което е поредно доказателство за поддържания висок стандарт в преподаването и обучението на студентите в Стопанска академия.", "date": "2019.03.11", "title": "Велико Търново: Студенти от Стопанска академия „Димитър А. Ценов” - Свищов участваха в международното състезание за финансови аналитици „CFA Research Challenge”"}
{"url": "http://www.focus-news.net/news/2019/03/11/2633071/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим акцент върху започналата вече данъчна кампания и организирането на превърналите се в традиция изнесени данъчни каси в малките населени места. Инициативата е с цел улесняване на жителите на селата на територията на община Кюстендил, на които няма да се налага да пътуват до общинския център, а на място – в сградата на съответното кметство, ще имат възможност да платят дължимите местни данъци и такси. Събеседник по темата ще бъде Биляна Станимирова, началник на отдел „Местни приходи” към Община Кюстендил. В предаването ще говорим и за изготвения план-график за прием в първи клас за новата учебна година. Със сроковете и изискванията в него ще ни запознае Нели Петкова, директор на Дирекция „Култура, образование, младежки дейности и спорт” в общината. Яна Маринова, Орлин Павлов и Криско ще бъдат част от спектакъла „Девойка Кюстендилска пролет“. На 16 март от 19.00 часа на площад ”Велбъжд” ще се проведе 53-ият конкурс за избор на „Девойка Кюстендилска пролет“. Повече за конкурса ще ни разкаже Дима Укалска, началник на отдел „Култура и духовно развитие“. Юбилеен концерт на народната певица Слава Соколова ще се състои на 15 март в читалище „Братство“. Това е повод да ви срещнем с познатата на всички в кюстендилския край народна изпълнителка.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.03.11", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/03/11/2633077/kyustendil-poradi-svlichane-na-zemna-masa-e-vavedena-vremenna-organizatsiya-na-dvizhenieto-v-uchastak-ot-patya-bobov-dol-zhedna.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи за  Радио „Фокус” – Кюстендил  дежурният в Областно пътно управление – Кюстендил. По път III-623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 29 март. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 29 март 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.11", "title": "Кюстендил: Поради свличане на земна маса е въведена временна организация на движението в участък от пътя Бобов дол – Жедна"}
{"url": "http://www.focus-news.net/news/2019/03/11/2633078/sport-mugurusa-se-klasira-za-chetvarti-krag-v-indian-uels-sled-otkaz-na-serina-uilyams-ot-igra.html", "text": "Поставената под №20 в основната схема на турнира от сериите „Мастърс“ в Индиън Уелс Гарбине Мугуруса продължава в четвърти кръг на надпреварата, след като поведе с 6:3, 1:0 на бившата номер едно в света Серина Уилямс, преди американката да се откаже заради контузия. \r\nДвукратната шампионка поведе с 3-0 в първия сет на Мугуруса, преди да загуби следващите шест гейма и да загуби частта с 3-6. След един изигран гейм след почивката, Уилямс взе  \r\nСледващата опонентка на Мугуруса е Кики Бертенс, която се наложи над Джоана Конта със 7:6, 6:4. Напред в надпреварата продължава и Маркета Вондроушова, която елиминира Йелена Остапенко след 4:6, 6:3, 6:4.", "date": "2019.03.11", "title": "Спорт: Мугуруса се класира за четвърти кръг в Индиън Уелс след отказ на Серина Уилямс от игра"}
{"url": "http://www.focus-news.net/news/2019/03/11/2633081/sofiya-do-1730-chasa-se-ogranichava-dvizhenieto-v-aktivnata-lenta-na-avtomagistrala-hemus-ot-km-47-do-km-48-v-posoka-varna-poradi-remontni-na-asfaltovata-nastilka.html", "text": "До 17.30 часа се ограничава движението в активната лента на автомагистрала „Хемус“ от км 47 до км 48 в посока Варна поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Движението се извършва в изпреварващата лента.", "date": "2019.03.11", "title": "София: До 17.30 часа се ограничава движението в активната лента на автомагистрала „Хемус“ от км 47 до км 48 в посока Варна поради ремонтни на асфалтовата настилка"}
{"url": "http://www.focus-news.net/news/2019/03/11/2633082/veliko-tarnovo-14-signala-za-goryashti-suhi-trevi-sled-umishleno-zapaleni-starnishta-v-oblastta-sa-podadeni-samo-za-izminaloto-denonoshtie.html", "text": "14 сигнала за горящи сухи треви във Великотърновска област са подадени само за изминалото денонощие. Пожарите са регистрирани на територията на общините Свищов, Велико Търново, Павликени, Елена, Полски Тръмбеш, Горна Оряховица и Стражица. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Всички сигнали касаят умишлено запалени стърнища. \r\nСамо за изминалата седмица възникналите пожари в сухи треви на територията на област Велико Търново са 60. „Тези пожари не само оказват значително въздействие върху околната среда, но често застрашават и навлизат в горски територии. Не са редки и случаите, в които се засягат и жилищни сгради, стопански постройки, лозя и овощни гради, като по този начин унищожават домове и поминък. За гасенето на тези пожари се изискват много усилия и ангажирането на голям брой служители и пожарна техника, което намалява възможността за оказване на помощ от страна на службите за пожарна безопасност при възникване на други инциденти“, напомнят от Регионална дирекция „Пожарна безопасност и защита на населението“ – Велико Търново. \r\nЛуиза ТРАНЧЕВА", "date": "2019.03.11", "title": "Велико Търново: 14 сигнала за горящи сухи треви след умишлено запалени стърнища в областта са подадени само за изминалото денонощие"}
{"url": "http://www.focus-news.net/news/2019/03/11/2633080/to-vima-v-saveta-na-evropa-registriraha-makedoniya-s-novoto-y-ime.html", "text": "Съветът на Европа официално регистрира югозападната ни съседка с новото й име – Република Северна Македония, отбелязва електронното издание на гръцкия ежедневник  To Vima . \r\nТака бившата югославска република фигурира в азбучния списък на организацията с името, произтичащо от подписания през миналия юни Преспански договор. Като държава-членка Северна Македония сега се намира между Нидерландия и Норвегия, поясняват от редакцията, като уточнява, че регистърът се води на английски език.  \r\nПромяната на името е отразена и на официалната интернет страница на Парламентарната асамблея на Съвета на Европа (ПАСЕ). Делегацията на Скопие в нея е представена като такава на „Република Северна Македония“.  \r\nTo Vima отбелязва, че на картата на държавите-членки на Съвета на Европа и техните столици името все още не е променено и страната е представена като БЮРМ. \r\nМакедония стана член на Съвета на Европа на 9 ноември 1995 г., припомня гръцкото издание. Тереза Герова", "date": "2019.03.11", "title": "To Vima: В Съвета на Европа регистрираха Македония с новото й име"}
{"url": "http://www.focus-news.net/news/2019/03/11/2633067/yordan-yordanov-kmet-na-dobrich-v-kvartal-riltsi-shte-bade-izgradena-bitova-kanalizatsiya.html", "text": "В квартал „Рилци“ ще бъде изградена битова канализация. Това посочва кметът на Община град Добрич Йордан Йорданов във  Фейсбук . Той уточнява, че изграждането е възможно, след като ПУДООС (Предприятие за управление на дейностите по опазване на околната среда) е одобрил представен от Общината проект.  \r\n„За квартала това е най-важният проект, а за мен е съществен ангажимент за подобряване живота в „Рилци“, посочва кметът.  \r\nПриложено е фотокопие на документ, според който „Проект „Битова канализация в кв. „Рилци“, гр. Добрич – етап I“ е напълно окомплектован в съответствие с изискванията на ПУДООС“. Проектът на Общината е сред 15-те, които отговарят на действащите приоритети в сектор „Управление на водите“ на стойност над 16 600 000 лв.", "date": "2019.03.11", "title": "Йордан Йорданов, кмет на Добрич: В квартал „Рилци“ ще бъде изградена битова канализация"}
{"url": "http://www.focus-news.net/news/2019/03/11/2633083/api-do-1730-chasa-se-ogranichava-dvizhenieto-v-aktivnata-lenta-na-avtomagistrala-trakiya-ot-km-17-do-km-18-v-posoka-sofiya-poradi-remontni-deynosti.html", "text": "До 17.30 часа се ограничава движението в активната лента на автомагистрала „Тракия“ от км 17 до км 18 в посока София поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Движението се извършва в изпреварващата лента. \r\nДо 17.30 часа се ограничава движението в изпреварващата лента на автомагистрала „Тракия“ от км 50 до км 51 посока София поради ремонтни дейности на асфалтовата настилка. Движението се извършва в активната лента.", "date": "2019.03.11", "title": "АПИ: До 17.30 часа се ограничава движението в активната лента на автомагистрала „Тракия“ от км 17 до км 18 в посока София поради ремонтни дейности"}
{"url": "http://www.focus-news.net/news/2019/03/11/2633075/kancho-stoychev-sotsiolog-poluprazniyat-parlament-ne-vrashta-doverieto-na-horata-a-pokazva-oshte-po-yavno-zavisimostite-koy-s-kogo-upravlyava-i-kak-se-vzimat-resheniya.html", "text": "Полупразният парламент не връща доверието на хората, а показва още по-явно зависимостите – кой с кого управлява и как се взимат решения. Това каза за сутрешния блок „Добро утро, България“ на  Радио „Фокус“  социологът Кънчо Стойчев. Той обърна внимание, че последващ резултат от това е и фактът, че добра или лоша, БСП се оказва единствената опозиция у нас. Според него връщането на левицата в Парламента преди евроизборите е нереалистично. Причините за това са две – от една страна времето до месец май е малко, но от друга – опозицията няма причина да се откаже от позицията си, че този Парламент е изчерпан, обясни социологът. „Ако трябва да избираме дали да продължим да живеем в това безвремие с безпардонно самохвалство, някакви неща, които политиците говорят на хората, но нямат общо с действителността, както и тотално откъсване от реалния живот, или пък от друга страна упорито да търсим по-добър вариант за управление – във всички случаи трябва да направим второто, пък включително и в настоящия Парламент. Но тази формула вече е изчерпана. Направо изпитвам ужас като слушам един политик, чието име няма да спомена, който каза „Ох, колко е хубаво сега в Парламента като я няма опозицията – как хубаво си работим“ – това е такъв нонсенс и дебелашко неразбиране на демокрацията. Смисълът ѝ е да има опозиция и дебат в Парламента, а той, горкичкият се чувства добре без опозиция. Това показва именно, че се е изчерпала сегашната формула на управление“, коментира Кънчо Стойчев. Според него се прекалява със спекулациите със сделките между ГЕРБ, ДПС и БСП по различни въпроси, когато всъщност става въпрос за диалог и търсене на съгласие. Това е злонамерено, а в политиката диалогът трябва да е водещ, припомни социологът. Той допълни, че на предстоящите вотове можем да очакваме предизборни обещания и заклинания, но не и „скрити под масата козове“.  \r\nЙоланда ПЕЛОВА", "date": "2019.03.11", "title": "Кънчо Стойчев, социолог: Полупразният парламент не връща доверието на хората, а показва още по-явно зависимостите – кой с кого управлява и как се взимат решения"}
{"url": "http://www.focus-news.net/news/2019/03/11/2633061/d-r-ognyan-simeonov-dietolog-privarzhenik-sam-na-gladuvaneto-vednazh-sedmichno.html", "text": "Привърженик съм на гладуването веднъж седмично. Това каза диетологът д-р Огнян Симеонов в интервю за  Агенция „Фокус“  във връзка с 40-дневните Великденски пости. „То има изключително мощен лечебен ефект. Има два вида гладувания – сух пост и мокър пост. Едното е само на вода, а другото без храна и без вода. Проф. Сергей Филонов е написал книга „Лечение на организма със собствени сили“.  Най-интересното, което е открил, е, че много хора с различни болести като рак, диабет, се възстановяват изключително бързо. Говоря за случаи на трети и четвърти фази на рак“, каза още диетологът. Д-р Симеонов подчерта, че е противник на хората, които отслабват или се опитват да отслабват с глад. По думите му гладуването не е добър  метод за отслабване. „Чрез хранене е най-добрият“, обясни диетологът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.11", "title": "Д-р Огнян Симеонов, диетолог: Привърженик съм на гладуването веднъж седмично"}
{"url": "http://www.focus-news.net/news/2019/03/11/2633087/blagoevgrad-vremenno-ne-raboti-osvetlenieto-v-kriviya-tunel-na-pat-i-1-simitli-kresna-poradi-povreda-v-elektroprenosnata-mrezha.html", "text": "Временно не работи осветлението в „Кривия“ тунел на път I-1 Симитли – Кресна поради повреда в електропреносната мрежа. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.03.11", "title": "Благоевград: Временно не работи осветлението в „Кривия“ тунел на път I-1 Симитли – Кресна поради повреда в електропреносната мрежа"}
{"url": "http://www.focus-news.net/news/2019/03/11/2633086/nezavisen-makedoniya-protsesat-po-sluchaya-titanik-prodalzhava-s-predstavyaneto-na-materialni-dokazatelstva.html", "text": "В Наказателния съд в Скопие ще бъде възобновен процесът по случая „Титаник“ на Специализираната прокуратура с представяне на материални доказателства за изборни нарушения, съобщава електронното издание на македонския вестник  „Независен“ . \r\nДелото се води от съдията Осман Шабани, а застъпник на обвинението е Лиле Стефановска. \r\nОсвен бившия премиер Никола Груевски, който се укрива в Унгария, обвиняеми по случая „Титаник“ са Кирил Божиновски, Миле Янакиески, Гордана Янкуловска,  Биляна Бришкоска-Бошковски, Илия Димовски, Мунир Пепич, Едмонд Темелко, Леко Ристоски Кирил Тодоровски, Катерина Веловска, Станко Коруновски, Коста Марковски, Драгче Драгчески Мариян Накевски, Гоце Яневски, Джезми Ахмет, Роберт Давитков, Далибор Алешкович и Ленка Рашяковска. \r\nТе са заподозрени в престъпно сдружаване, нарушение на избирателно право, нарушение на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране на предизборна кампания. Тереза Герова", "date": "2019.03.11", "title": "„Независен“ (Македония): Процесът по случая „Титаник“ продължава с представянето на материални доказателства"}
{"url": "http://www.focus-news.net/news/2019/03/11/2633088/burgas-mladite-klasicheski-muzikanti-kremena-nikolova-i-martina-tabakova-shte-sviryat-zaedno-v-grada-na-27-mart.html", "text": "Младите класически музиканти Кремена Николова и Мартина Табакова ще свирят заедно в Бургас на 27 март – от 18.30 ч. в зала 2 на експоцентър „Флора“. Това съобщиха от пресцентъра на  Общината . В програмата си те ще представят произведения от Панчо Владигеров, Бетховен и Сезар Франк. Кремена свири на цигулка, а Мартина - на пиано. Билети за концерта им ще се продават на касата в експоцентър „Флора“ с редовна цена 5 лв., а за учащи и пенсионери - 3 лв. \r\nРоденa в Сливен, Кремена Николова започва да учи цигулка на 7-годишна възраст. Няколко години по-късно продължава обучението си в НУМСИ „Проф. Панчо Владигеров“ – Бургас, а след това и в Националната Музикална Академия „Панчо Владигеров“ в София. На единадесет тя започва своя концертен живот, печели награди в конкурси за млади цигулари, осъществява множество концерти като солист на български оркестри (Академичен Симфоничен Оркестър-София, Оперно-Филхармонично Дружество Бургас, Сливенски Симфоничен Оркестър, LM Collegium Мusicum). Печели престижната стипендия „Галерия на българските таланти“ 2007/2008. Обогатява знанията си под ръководството на международно признати музиканти като Захар Брон, Михаел Фришеншлагер, Жерар Пуле, Павел Верников, Енрико Онофри, Киара Банкини, Джорджо Фава и Антон Мартинов. През 2012 г. Кремена се установява в Италия. Днес тя е определяна от критиците като млад изключително изразителен цигулар и в момента концертира като солист и камерен музикант в Италия, България, Франция, Испания, Словения, Белгия и Русия, редом с някои от най-ярките артисти на световната музикална сцена. Партнира си в камерната музика с Иври Гитлис, Антон Мартинов, Лида Аргерич, Рикардо Минази, Майкъл Гутман, Марк Дробински, Шантал Стилиани, Джорджо Фава, Анна Серова и много други. Гост е на фестивали и концертни сезони, като Pietrasanta in Concerto, Capriccio Italiano Festival, Rive Gauche Musique in Paris, Prieure de Chirens Festival, Pollença Festival in Mallorca, Novelle Philharmonie Paris, Le Printemps du Violon Paris, Giovani in Musica Ravenna, Amici del Teatro Treviso, Roana Musica, Grandezze e Meraviglie Modena, Chiave Classica Veneto, Ljubljana Festival. Кремена Николова преподава като асистент в класа на Антон Мартинов в Кралската Консерватория в Монс, Белгия. Изпълнява барокови и съвременни творби като солист на емблематични оркестри – Камерен оркестър на Болшой Театър Москва, Sonatori de la Gioiosa Marca, Contrarco Baroque Ensemble, Orchestra Antonio Vivaldi of Venice, Camerata of Paris, Ensemble Alraune, Oficina Musicum Venetiae, Soloists of Menuhin Academy, Vivaldi Society. През 2015 и 2016 г. записва заедно с Антон Мартинов двата албума MUSIC FOR TWO (NovAntiqua Records), номинирани за International Classical Music Awards 2017. Кремена Николова е артистичен директор на Международния музикален фестивал „San Martino a Natale“, който основава във Венеция, Италия, през 2014 г. Репертоарът й включва старинна музика, изпълнена с оригинални барокови инструменти, класическа, романтична и съвременна музика, както и първи изпълнения на новосъздадени композиции. \r\nМартина Табакова е родена в Бургас в голям музикантски род. От 5-годишна възраст изучава пиано. Завършва музикалното училище „Панчо Владигеров“ в родния си град, а след това Академията в София, в класа по пиано на проф. Марина Капацинская и по камерна музика на проф. Виктор Чучков. Участва в майсторските класове на проф. Паоло Поличе (Италия); проф. Борис Блох (Германия), проф. Венцислав Янков (Франция); проф. Панчо Владигеров – младши (Германия); Пламена Мангова (България – Испания); Проф. Людмил Ангелов (България- Испания); Проф. Влад Димулеску (Румъния) и други. Пианистката участва в различни фестивали и е лауреат на национални и международни конкурси, между които: „Carl Filtch“ – Румъния, „MAGIC“, „Панчо Владигеров“, „Светослав Обретенов“ , „Музиката и земята“ и много други. Носител е на стипендии от Министерство на културата, България, от Национален фонд „Култура“, Ротари клуб и др. Участва в множество концерти и фестивали в България, Чехия, Словакия, Гърция, Турция, Русия. Била е солист на симфонични оркестри в България. Има реализирани записи за БНР, НМА, дипломи за високи постижения в областта на музиката от Община Бургас и Министерство на културата.", "date": "2019.03.11", "title": "Бургас: Младите класически музиканти Кремена Николова и Мартина Табакова ще свирят заедно в града на 27 март"}
{"url": "http://www.focus-news.net/news/2019/03/11/2633089/mvr-zapochva-spetsializirana-politseyska-operatsiya-za-kontrol-na-izpolzvaneto-na-obezopasitelni-kolani-ot-vodachi-i-patnitsi.html", "text": "От днес до 17 март е в ход специализирана полицейска операция за контрол на използването на обезопасителни средства от водачите и пътниците в моторните превозни средства. Това съобщиха от пресцентъра на  МВР . Акцията се провежда едновременно на територията на всички страни - членки на Европейската мрежа на службите на Пътна полиция - TISPOL.  \r\nВ рамките на извършвания засилен контрол пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца.  \r\nПо данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент.  \r\nОт 14.00 часа на уширението в района на Академията на МВР представители на \"Пътна полиция\" ще дадат кратък брифинг по темата.", "date": "2019.03.11", "title": "МВР: Започва специализирана полицейска операция за контрол на използването на обезопасителни колани от водачи и пътници"}
{"url": "http://www.focus-news.net/news/2019/03/11/2633079/gabrovo-otritsatelna-e-probata-za-morbili-na-12-godishnoto-dete-ot-obshtina-sevlievo-sas-samneniya-za-zabolyavaneto.html", "text": "Отрицателна е пробата за морбили на 12-годишното дете от община Севлиево със съмнения за заболяването, изпратена за анализ в края на миналата седмица в Националната референтна лаборатория. Това потвърди за  Радио „Фокус“ – Велико Търново  д-р Татяна Велиславова, директор на Дирекция „Надзор на заразните болести“ в Регионалната здравна инспекция (РЗИ) в Габрово. Д-р Велиславова подчерта, че на територията на областта няма регистриран случай на заболяването. \r\nТова е първата проба, която РЗИ – Габрово изпраща за подробен анализ от появата на морбили в страната. Детето е било имунизирано с две дози от комбинирана ваксина срещу морбили, рубеола и паротит, като втората доза е поставена през август месец миналата година. \r\nЛуиза ТРАНЧЕВА", "date": "2019.03.11", "title": "Габрово: Отрицателна е пробата за морбили на 12-годишното дете от община Севлиево със съмнения за заболяването"}
{"url": "http://www.focus-news.net/news/2019/03/11/2633093/kyustendil-65-pozhara-sa-gaseni-prez-pochivnite-dni-na-teritoriyata-na-oblastta-globeni-sa-shestima-dushi.html", "text": "65 пожара са гасени през почивните дни на територията на област Кюстендил, съобщиха от пресцентъра на  Областна дирекция на МВР – Кюстендил . Само в неделя пожарите са засегнали площ, надхвърляща 1000 дка. За последните дни са съставени 6 акта по Закона за МВР на причинители на пожари, законът предвижда глоба за това от 200 до 2000 лв. Повечето от пожарите са причинени поради небрежно боравене с открит огън.   \r\nПри пожар в село Бистрица е засегната плевня, изгорели са дърва за огрев, 1 т жито, ярмомелка, причините за този пожар установява Районно управление – Дупница. Небрежно боравене с открит огън е причинило пожар в селскостопанска постройка в кюстендилския кв. „Колуша“, постройката е изгоряла. Небрежност е причина за пожар в землището на село Ръсово, огънят е обхванал 150 дка  гора  – низово, изгорели са колесна каравана, плевня и стара къща. Няма пострадали хора. Небрежно боравене с открит огън  в сухи треви в землището на село Соволяно е причинило пожар, изгорял е лек автомобил. При пожар в землището на село Раненци е пострадал 84-годишен мъж, без опасност за живота е, пожарът е причинен поради небрежно боравене с открит огън.  При пожар в Кюстендил са изгорели лек автомобил, фургон с шлосерски инструменти и електромотори, 5 куб. м дърва за огрев. Причините за възникването на пожара се изясняват.", "date": "2019.03.11", "title": "Кюстендил: 65 пожара са гасени през почивните дни на територията на областта, глобени са шестима души"}
{"url": "http://www.focus-news.net/news/2019/03/11/2633090/glavniyat-myuftiya-mustafa-hadzhi-prihodite-ot-imotite-na-myuftiystvoto-ne-sa-dostatachni-za-da-se-pokriyat-zadalzheniyata-kam-darzhavata.html", "text": "Приходите от имотите на мюфтийството не са достатъчни, за да се покрият задълженията към държавата. Това каза пред журналисти главният мюфтия Мустафа Хаджи след среща при премиера Бойко Борисов с българския патриарх Неофит, предаде репортер на  Агенция „Фокус“ . \r\n„Срещата с премиера и патриарх Неофит мина в дух на толерантност, разбирателство. Ние като граждани на тази държава имаме ангажимент да пазим мира и спокойствието. Всеки според позицията, в която се намира, трябва да направи всичко възможно да запази мира. Ние винаги сме казвали, че България имаше „възможността“ да направи това, което стана около нас - в съседните държави. Но мъдростта на българския народ не позволи да се случи това. Оттук нататък всеки един гражданин трябва да направи всичко възможно да запази мира, който сме наследили от нашите деди. Но той не е даденост. Трябва да го запазим и да го оставим на нашите поколения, тъй като родината е на всички и всички имаме право да останем в нея“, каза още Мустафа Хаджи. \r\nТой посочи, че дълговете на мюфтийството са натрупани от 2005 г. насам. „Това са стари задължения, върху които текат лихви. На този етап не мога да навляза в конкретика, това е работа на счетоводството“, каза още той и посочи, че не се занимава със счетоводните въпроси. \r\nНа въпрос дали приходите от имотите не са достигали за покриване на задълженията, главният мюфтия отговори: „Ако стигаха, при всички положения щяхме да ги покрием. Приходите са недостатъчни, тъй като по-голямата част са одържавени по време на комунистическия режим, а по-голяма част от тях не са възстановени. Приходите от тях не са достатъчни.\" \r\nЦветилена СИМЕОНОВА", "date": "2019.03.11", "title": "Главният мюфтия Мустафа Хаджи: Приходите от имотите на мюфтийството не са достатъчни, за да се покрият задълженията към държавата"}
{"url": "http://www.focus-news.net/news/2019/03/11/2633094/stoyan-kuzev-kmet-na-selo-yunatsite-v-seloto-se-izvarshva-reglamentirano-proletno-pochistvane-koeto-obhvashta-i-izgaryaneto-na-suhi-trevi-i-hrasti.html", "text": "В село Юнаците се извършва пролетно почистване, което обхваща и изгарянето на сухи треви и храсти в района на пътя към Пазарджик, съобщи за  Радио „Фокус“ – Пазарджик  Стоян Кузев, кмет на населеното място. По думите му всички мероприятия са регламентирани и не нанасят поражения на ниви в землището на селото. „Почиства се трасето по главния път Пазарджик – село Бошуля в района на землището на село Юнаците. В момента организирам извозването на отпадъците от банкета, които са отстранени, за да се отточи водата от платното при валежи, тъй като се получава „водна възглавница“ и е опасно. Боклуците се извозват с камиони до сметището край Пазарджик. В момента няма засети земеделски площи, всичко е угар и няма как да се нанесат поражения“, уточни Кузев. Той допълни, че това са планирани мероприятия по почистване. \r\nАлбена ЖИЛЕКОВА", "date": "2019.03.11", "title": "Стоян Кузев, кмет на село Юнаците: В селото се извършва регламентирано пролетно почистване, което обхваща и изгарянето на сухи треви и храсти"}
{"url": "http://www.focus-news.net/news/2019/03/11/2633084/kmetat-yordanka-fandakova-stolichna-obshtina-podkrepya-vavezhdaneto-i-razvitieto-na-digitalnoto-obrazovanie.html", "text": "Столична община подкрепя въвеждането и развитието на дигиталното образование, както и инициативите и проектите, свързани с информационната сигурност и дигиталните технологии. Това каза кметът на Столична община Йорданка Фандъкова по време в конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ .  \r\n„Информатика в София се изучава в над 70 училища от 1-ви. клас, а във всички 3-ти класове вече е въведен предметът „Компютърно моделиране“. В 267 паралелки са въведени IT технологии като компютърна техника и технологии, цифров дизайн, приложна информатика. В същото време само в едно Средно училище - 128-о училище в кв. „Младост“ е въведен дисциплината „Информационна сигурност“. Следва да развием и мотивираме повече училища да се включат по тази тема“, заяви кметът. \r\n„Столична община подкрепя университетите, бизнеса, неправителствените организации в работата по информираност и образование по кибер сигурност. В резултат на проведените срещи се обсъди възможността в повече учебни програми да бъде включена дисциплината Основи на киберсигурността. В няколко университета вече са открити магистърски програми по киберсигурност, а Столична община вече включи тази тема в Балканския хекатон, който се провежда всяка година с подкрепата и на българския еврокомисар“, отбеляза тя. \r\nФандъкова заяви, че Столична община подкрепя граждански проекти и инициативи на тема сигурност в интернет. „Един от тези проекти е „Кой е срещу теб в мрежата?“. Това е изключително смислен проект и е много резултатен. В него участват експерти по сигурност и екипи на БНТ, които запознаха учениците как да ползват безопасно интернет пространството“, обясни Йорданка Фандъкова. \r\nИрина ИВАНОВА", "date": "2019.03.11", "title": "Кметът Йорданка Фандъкова: Столична община подкрепя въвеждането и развитието на дигиталното образование"}
{"url": "http://www.focus-news.net/news/2019/03/11/2633097/targovishte-79-godishen-mazh-e-stanal-zhertva-na-telefonna-izmama-sas-sumata-ot-nad-2000-lv.html", "text": "79-годишен мъж е станал жертва на телефонна измама със сумата от над 2000 лв. Това съобщиха от  ОДМВР - Търговище . Сигналът за измамата е подаден на 9 март 2019 г. Около 11.30 часа в град Търговище неизвестен извършител след проведен разговор на стационарен телефон е въвел в заблуждение 79-годишен мъж от Търговище и под предлог за необходимост да окаже съдействие на свой роднина за закупуване на радиатори на изгодна цена, е отнел от владението му сумата от 1 080 лв. и 500 евро. По случая е образувано досъдебно производство по описа на РУ - Търговище.", "date": "2019.03.11", "title": "Търговище: 79-годишен мъж е станал жертва на телефонна измама със сумата от над 2000 лв."}
{"url": "http://www.focus-news.net/news/2019/03/11/2633096/kyustendil-denyat-na-raketnite-voyski-i-artileriyata-na-balgarskata-armiya-shte-bade-otbelyazan-v-dupnitsa.html", "text": "Денят на Ракетните войски и Артилерията на Българската армия ще бъде отбелязан в Дупница. Това съобщиха за  Радио „Фокус” – Кюстендил  от отдел „Култура” към Общината. Събитието е насрочено за 17.30 часа във Военния клуб в града. То се организира от Община Дупница и клуб „Артилерия” към Съюза на офицерите и сержантите от запаса и резерва. Програмата предвижда встъпително слово на Венцислав Пенев, след което ще се състои тържествено отбелязване на 140 години от създаването и развитието на Българската артилерия. Ще бъде дебатирана темата за противотанковата артилерия, създаване и развитие на организацията.  \r\n11 март се отбелязва като Ден на Артилерията и Ракетните войски на Българската армия. Определен е за професионален празник на Ракетните войски и Артилерията със заповед на министъра на отбраната от 7 май 1992 година. Свързан е с участието на Българската артилерия в решителната атака за превземането на Одринската крепост през Балканската война (1912-1913 г.). \r\nВенцеслав ИЛЧЕВ", "date": "2019.03.11", "title": "Кюстендил: Денят на Ракетните войски и Артилерията на Българската армия ще бъде отбелязан в Дупница"}
{"url": "http://www.focus-news.net/news/2019/03/11/2633098/smolyan-obshtina-zapochna-podmyanata-na-darvenite-konstruktsii-na-vsichki-peyki-v-stariya-tsentar.html", "text": "Община Смолян започна подмяната на дървените конструкции на всички пейки в Стария център. Това съобщиха от пресцентъра на  Общината . Използва се топлото време, за да може по-бързо да се обнови най-посещаваното място в Смолян. След това предстои подмяната на дървените пейки и на площадното пространство около Чаршията в квартал \"Устово\", където ще се монтират и нови детски съоръжения.", "date": "2019.03.11", "title": "Смолян: Община започна подмяната на дървените конструкции на всички пейки в Стария център"}
{"url": "http://www.focus-news.net/news/2019/03/11/2633092/kmetat-yordanka-fandakova-tozi-mesets-shte-obyavim-onlayn-anketa-koyato-da-sabere-informatsiya-za-poznaniyata-po-sigurnost-v-internet-sred-uchenitsite-ot-vsichki-sofiyski-uchilishta.html", "text": "Този месец ще обявим онлайн анкета, която цели да събере информация за познанията по сигурност в интернет сред учениците от всички софийски училища - общинските, държавните и частните. Това каза кметът на Столична община Йорданка Фандъкова по време в конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . „Анкетата вече е изготвена, тя включва много въпроси като например „Използвате ли настройките за поверителност в социалните мрежи?“, „Проверявате ли сигурността на сайтовете, които използвате?“, „Сменяте ли често паролите си?“ и т.н. Анкетата е подготвена, предстои да я обсъдим с експертите и след това да я пуснем. В срок от две седмици тя да бъде попълнена от всички, които желаят, след което  екипът от експерти да може да обобщи и да имаме реална представа за ситуацията сред младите хора в нашия град и по-специално с ред учениците“, обясни кметът на София. \r\n„Радвам се, че за първи път пред Вас мога да съобщя за началото на инициатива в работата ни за създаването на различни образователни форми по сигурност в интернет. В края на миналата година подкрепихме платформа за образование и платформа в областта на киберсигурността чрез подписване на споразумение между Военна академия, Асоциацията за развитие на София, Софийски форум за сигурност, Българско ядрено дружество и Национална браншова асоциация „Електрическа мобилност“. Една от целите на тази платформа е разработване и предоставяне на различни образователни формати по киберсигурност“, каза още Йорданка Фандъкова. \r\nИрина ИВАНОВА", "date": "2019.03.11", "title": "Кметът Йорданка Фандъкова: Този месец ще обявим онлайн анкета, която да събере информация за познанията по сигурност в интернет сред учениците от всички софийски училища"}
{"url": "http://www.focus-news.net/news/2019/03/11/2633085/prezidentat-rumen-radev-izrazi-saboleznovaniya-na-svoya-etiopski-kolega-sahle-vork-zevde-po-povod-zhertvite-pri-samoletnata-katastrofa.html", "text": "Държавният глава Румен Радев изрази съболезнования на своя етиопски колега Сахле-Ворк Зевде по повод трагичната катастрофа в Етиопия с пътнически самолет на „Етиопиан Еърлайнс\", при която вчера загинаха 157 души. Това съобщиха от  Прессекретариата на държавния глава . \r\n„С дълбоко прискърбие посрещнах новината за самолетната катастрофа, отнела живота на толкова много хора“, посочва президентът Радев. Държавният глава поднася от свое име и от името на българския народ искрени съболезнования на близките на загиналите. „Нашите мисли и чувства са с тях в труден момент за преодоляване на мъката от сполетялата ги трагедия“, заявява Румен Радев в писмото си до Сахле-Ворк Зевде.", "date": "2019.03.11", "title": "Президентът Румен Радев изрази съболезнования на своя етиопски колега Сахле-Ворк Зевде по повод жертвите при самолетната катастрофа"}
{"url": "http://www.focus-news.net/news/2019/03/11/2633095/kmetat-yordanka-fandakova-v-sofiya-kato-digitalen-grad-sa-angazhirani-poveche-ot-40-hil-raboteshti-v-it-sektora-imenno-za-tova-ni-e-neobhodima-kibersigurnost.html", "text": "В София, като дигитален град, са ангажирани повече от 40 хил. работещи в ИТ сектора, именно за това ни е необходима киберсигурност. Това каза кметът на София и председател на Сдружение „Граждани за европейско развитие на България“ Йорданка Фандъкова по време на конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . „Целта на тези срещи е в дискусии и в дебат да формираме политики, за да направим живота на хората по-сигурен“, заяви кметът на София. Тя подчерта, че дигиталната трансформация е променила начина, по който хората общуват, търсят информация, получават услуги, учат и работят и живеят. „Много сектори са подложени на тези бързи технологични промени и са необходими дигитални умения на почти всички работни позиции. Дигиталните умения, обаче, изискват и преодоляване на рисковете. Сериозният проблем, който е пред нас, забързани в усилията да придобием, да научим повече хора, за да могат да се справят с предизвикателствата на дигиталната ера е да не пропуснем рисковете, за които все повече коментираме“, посочи Йорданка Фандъкова. \r\n„В София, като дигитален град, са ангажирани повече от 40 хил. работещи в ИТ сектора. Това е град, който подкрепя и развива иновациите, за това не може да остане извън тази тема. Интересуваме се от чуждия опит и от мнението на нашите експерти и сме отворени да получим експертиза по киберсигурост в различните сектори“, каза още тя.  \r\nИрина ИВАНОВА", "date": "2019.03.11", "title": "Кметът Йорданка Фандъкова: В София, като дигитален град, са ангажирани повече от 40 хил. работещи в ИТ сектора, именно за това ни е необходима киберсигурност"}
{"url": "http://www.focus-news.net/news/2019/03/11/2633100/kardzhali-dvama-mazhe-sa-zadarzhani-v-krumovgrad-za-napadenie-na-politseyski-sluzhiteli.html", "text": "Двама мъже са задържани в Крумовград за нападение на полицейски служители. Това съобщиха от  ОДМВР - Кърджали . Двамата са арестувани на 8 март в 20.00 часа за хулигански действия. Мъжете са братя на 24 и 27 години и са демонстрирали непристойно поведение на ул. „Христо Ботев“ в града. Полицаи са се намесили, за да прекратят нарушаването на обществения ред, след което последвала словесна агресия и бутане на униформените служители. Проверката по случая е за хулиганство, съпроводено със съпротива срещу орган на властта. Група „Охранителна полиция“ в управлението продължава работата по случая.", "date": "2019.03.11", "title": "Кърджали: Двама мъже са задържани в Крумовград за нападение на полицейски служители"}
{"url": "http://www.focus-news.net/news/2019/03/11/2633099/vechernye-novosti-sarbiya-trinadeset-godini-ot-smartta-na-bivshiya-prezident-miloshevich-parvi-predupredi-za-zloto-koeto-zaplashva-sveta.html", "text": "Електронното издание на водещия белградски ежедневник  „Вечернье Новости“   припомня за годишнината от смъртта на бившия президент на Сърбия и СРЮ Слободан Милошевич, като подчертава, че той „първи предупреди за злото, което заплашва света“. \r\n„Милошевич не остави бреме на своя народ, но те все още го разпъват“, коментира вестникът, като изразява увереност, че „неговите пророчески предупреждения“ се сбъдват. Ето защо не бива да е изненадващо, че все повече хора са готови да кажат, че Милошевич е инвестирал собствения си живот в защитата на Сърбия и гражданите й.   \r\n„Нищо след Милошевич не се промени за Сърбия. Тези, които утвърждават законопроекти, са същите, интересите им – също... След Милошевич разкъсването на сръбската територия е само отложено и не съм сигурен дали няма да има последващи искания след самопровъзгласяването на Косово и Метохия, подкрепено от международна общност“, коментира за изданието Елена Гускова, руски експерт по Балканите. „С това, с което се сблъскваше Милошевич, се сблъскват и днешните лидери на Сърбия. Важно е да се спре ерозията, но се чудя дали това е възможно“, подчертава Гускова.  \r\nИзминаха 13 г. от смъртта на Милошевич в килията в Хагския трибунал на  11 март 2006 г. и десетилетие и половина от началото на делото на Трибунала в Хага, който световните медии обявиха за „процес на века“. \r\nВ него Милошевич бе блестящ, а неговата пламенна защита завладя милиони телевизионни зрители по света. Това наистина беше световното събитие номер едно, но тогавашното правителство в Сърбия не си взе поука от него.  \r\nМалцина са онези, които изброяват доказателства за това, че Сърбия и нейното политическо ръководство са под постоянен натиск да се откажат от Косово,  а на по-късен етап – защо не и от други части на територията на страната. В първия ден от защитата си пред Трибунала, през февруари 2002 г. , Милошевич предупреди за създаването на Велика Албания. Той беше категоричен, че „не Тирана е в ролята на основен създател на Велика Албания, а Прищина\".  \r\nБившият сръбски президент предупреди и за увеличаването на опасността от разпространяване на тероризма в Косово. „Основният военен пироман, подпалвача на  войните в Югославия е Германия, а американците са тези, които наляха бензин\". Това ще се повтори и в Косово, предупреждаваше някога Милошевич.  \r\n„Това, което се промени оттогава насетне, е, че Сърбия отново е заплашена от война с Косово. Най-важното е тя да се избегне, да се спасят човешките животи“, категорична бе Гускова.  Тереза Герова", "date": "2019.03.11", "title": "„Вечернье Новости“ (Сърбия): Тринадесет години от смъртта на бившия президент: Милошевич първи предупреди за злото, което заплашва света"}
{"url": "http://www.focus-news.net/news/2019/03/11/2633103/vidin-22-pozhara-sa-goreli-v-suhi-trevi-i-hrasti-v-oblastta-prez-pochivnite-dni.html", "text": "22 пожара са горели в сухи треви и храсти във Видинска област през почивните дни, съобщиха от  ОДМВР – Видин . На 9 март огнеборци са реагирали на 7 сигнала за пожари без материални загуби. Екипите са гасили запалени сухи треви и храсти в землищата на Градец, Покрайна, Срацимирово, Гъмзово, Връв и Гара Орешец. На 10 март екипите са реагирали на 15 сигнала за пожари без материални загуби и гасили сухи треви, храсти и отпадъци във Видин и в землищата на Генерал Мариново, Буковец, Гомотарци, Раяновци, Долни Лом, Гюргич, Бранковци, Кула, Бойница, Шишенци и Брегово. \r\nНа 10 март, около 19.35 часа, възникнал пожар в паянтови постройки в бившия стопански двор на село Гомотарци. Причината – небрежност при боравене с открит огън (запалени сухи треви). Унищожени били един фургон и три постройки. Огнеборци с един автомобил на РСПБЗН-Видин потушили пламъците. Около 19.42 часа проявена небрежност при боравене с открит огън предизвикала пожар в паянтови постройки на частен имот в село Гюргич. Огънят унищожил 150 кв м от постройките и 60 кв м покривна конструкция. Пожарът тръгнал от запалени сухи треви в близост до постройките. Огнеборци потушили пламъците и спасили близките две сгради.", "date": "2019.03.11", "title": "Видин: 22 пожара са горели в сухи треви и храсти в областта през почивните дни"}
{"url": "http://www.focus-news.net/news/2019/03/11/2633104/sofiyska-gradska-prokuratura-povdigna-obvinenie-na-kmeta-na-obshtina-zlatitsa-za-dokumentno-prestaplenie-i-za-dlazhnostno-prisvoyavane-v-osobeno-golemi-razmeri.html", "text": "Софийска градска прокуратура повдигна обвинение на Магдалена И. – кмет на Община Златица, за извършено от нея документно престъпление и за длъжностно присвояване в особено големи размери, представляващо особено тежък случай, осъществено в съучастие и при условията на продължавано престъпление. Това съобщиха от пресцентъра на  Прокуратура на Република България . \r\nМагдалена И. е привлечена към наказателна отговорност за това, че на 20 януари 2014 г. в качеството си на кмет на Община Златица в кръга на службата си е съставила официален документ – декларация, в който е удостоверила неверни обстоятелства, с цел да бъде използван този документ като доказателство за тези обстоятелства. \r\nНеверените обстоятелства се състояли в твърдението, че проектът с предмет „Преустройство на първи етаж на Разширение на училище кв. 72 в гр. Златица“ не е финансиран от друг източник, различен от Публична инвестиционна програма „Растеж и устойчиво развитие“. \r\nВ действителност различните етапи от проекта, на обща стойност над 100 000 лв. (без ДДС), били финансирани и изпълнени по договор между Община Златица и частно дружество. \r\nМагдалена И. изготвила официалния документ с невярно съдържание с цел да бъде използван пред Областния управител на Софийска област  и така да се осъществи двойно финансиране на СМР. \r\nВторото обвинение се отнася за действията на Магдалена И. в периода за периода 14 юли 2014 г. до 18 декември 2014 г.  \r\nЗа посоченото време с две отделни деяния в качеството си на кмет на Община Златица Магдалена И. осъществила длъжностно присвояване на сума в общ размер над 1 000 000 лв. \r\nСредствата били отпуснати като целеви субсидии за капиталови разходи от Държавния бюджет на Република България по програма за 2014 г. „Растеж и устойчиво развитие на регионите“. \r\n В качеството ѝ на кмет на Община Златица Магдалена И. имала задължение да ги пази и управлява. \r\nВместо това, в съучастие с друго длъжностно лице от община Златица и управител на частно търговско дружеството като помагачи, тя се разпоредила със сумата, като наредила плащане по фактура за извършени СМР. \r\nЗа улесняване на присвояването било осъществено документно престъпление от страна на помагачите ѝ, като били съставени официални документи с невярно съдържание - Протоколи за приемане на извършени СМР. В тях били отразени множество СМР, без същите да са реално изпълнени. \r\nПо този начин във фактурите били отразени многократно по-високи стойности от реално дължимите. \r\nЗа самото съставяне на официални документи с невярно съдържание не може да се търси наказателна отговорност от Магдалена И., тъй като не е участвала в изготвянето им, но е била запозната с неверността на отразените в тях обстоятелства.  \r\nСпрямо Магдалена И. е взета мярка за неотклонение „подписка“. \r\nАко бъде призната за виновна по повдигнатото ѝ обвинение за престъпление по чл. 311 от НК, Магдалена И. може да получи наказание „Лишаване от свобода“ до 5 години, като съдът може да постанови и „Лишаване от право да заема определена държавна или обществена длъжност“. \r\nЗа престъплението (длъжностно присвояване) законодателят е предвидил наказание „Лишаване от свобода“ от 10 до 20 години, както и конфискация на част или цялото имущество на осъдения, и лишаване от право да заема определена държавна или обществена длъжност и лишаване от право да упражнява определена професия или дейност“.", "date": "2019.03.11", "title": "Софийска градска прокуратура повдигна обвинение на кмета на Община Златица за документно престъпление и за длъжностно присвояване в особено големи размери"}
{"url": "http://www.focus-news.net/news/2019/03/11/2633105/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Годишнината от смъртта на бившия президент на Сърбия Слободан Милошевич, идеята за корекцията на границите и влизането в употреба на новото име на югозападната ни съседка  \r\nса част от основните теми, върху които акцентират водещите балкански печатни издания. \r\n***  Електронното издание на водещия белградски ежедневник  „Вечернье Новости“   припомня за годишнината от смъртта на бившия президент на Сърбия и СРЮ Слободан Милошевич, като подчертава, че той „първи предупреди за злото, което заплашва света“. \r\n„Милошевич не остави бреме на своя народ, но те все още го разпъват“, коментира вестникът, като изразява увереност, че „неговите пророчески предупреждения“ се сбъдват. Ето защо не бива да е изненадващо, че все повече хора са готови да кажат, че Милошевич е инвестирал собствения си живот в защитата на Сърбия и гражданите й.   \r\n„Нищо след Милошевич не се промени за Сърбия. Тези, които утвърждават законопроекти, са същите, интересите им – също... След Милошевич разкъсването на сръбската територия е само отложено и не съм сигурен дали няма да има последващи искания след самопровъзгласяването на Косово и Метохия, подкрепено от международна общност“, коментира за изданието Елена Гускова, руски експерт по Балканите. „С това, с което се сблъскваше Милошевич, се сблъскват и днешните лидери на Сърбия. Важно е да се спре ерозията, но се чудя дали това е възможно“, подчертава Гускова.  \r\nИзминаха 13 г. от смъртта на Милошевич в килията в Хагския трибунал на  11 март 2006 г. и десетилетие и половина от началото на делото на Трибунала в Хага, който световните медии обявиха за „процес на века“. \r\nВ него Милошевич бе блестящ, а неговата пламенна защита завладя милиони телевизионни зрители по света. Това наистина беше световното събитие номер едно, но тогавашното правителство в Сърбия не си взе поука от него.  \r\nМалцина са онези, които изброяват доказателства за това, че Сърбия и нейното политическо ръководство са под постоянен натиск да се откажат от Косово,  а на по-късен етап – защо не и от други части на територията на страната. В първия ден от защитата си пред Трибунала, през февруари 2002 г. , Милошевич предупреди за създаването на Велика Албания. Той беше категоричен, че „не Тирана е в ролята на основен създател на Велика Албания, а Прищина\".  \r\nБившият сръбски президент предупреди и за увеличаването на опасността от разпространяване на тероризма в Косово. „Основният военен пироман, подпалвача на  войните в Югославия е Германия, а американците са тези, които наляха бензин\". Това ще се повтори и в Косово, предупреждаваше някога Милошевич.  \r\n„Това, което се промени оттогава насетне, е, че Сърбия отново е заплашена от война с Косово. Най-важното е тя да се избегне, да се спасят човешките животи“, категорична бе Гускова. \r\n***  Съветът на Европа официално регистрира югозападната ни съседка с новото й име – Република Северна Македония, отбелязва електронното издание на гръцкия ежедневник  To Vima . \r\nТака бившата югославска република фигурира в азбучния списък на организацията с името, произтичащо от подписания през миналия юни Преспански договор. Като държава-членка Северна Македония сега се намира между Нидерландия и Норвегия, поясняват от редакцията, като уточнява, че регистърът се води на английски език.  \r\nПромяната на името е отразена и на официалната интернет страница на Парламентарната асамблея на Съвета на Европа (ПАСЕ). Делегацията на Скопие в нея е представена като такава на „Република Северна Македония“.  \r\nTo Vima отбелязва, че на картата на държавите-членки на Съвета на Европа и техните столици името все още не е променено и страната е представена като БЮРМ. \r\nМакедония стана член на Съвета на Европа на 9 ноември 1995 г., припомня гръцкото издание. \r\n***  Идеята за промяна на границите на Косово като опция, която може да бъде включена в споразумение, постигнато в резултат на водения под егидата на Европейския съюз диалог за нормализиране на двустранните отношения със Сърбия, не е мъртва, въпреки че множество дипломати признават, че е опасна и нежелателна, коментират в редакцията на електронното издание на водещия прищински ежедневник  Koha Ditore . \r\nИзглежда, че не само първоначалните поддръжници на тази идея - президентите на Косово и на Сърбия Хашим Тачи и Александър Вучич, но и Върховният представител на ЕС по външните въпроси и политиката за сигурност Федерика Могерини и нейните сътрудници, участвали в диалога, както и комисарят по разширяването Йоханес Хан, не предвиждат силна съпротива срещу предложението – не само в Косово, но и в самата Общност.  \r\nОт редакцията подчертават, че европейски дипломати, говорили за изданието през последните дни, са изразили увереност, че непопулярната идея за корекция на границите е издигната в опит да се помогне на Вучич страната му да не изглежда като губеща в преговорите. Така по-лено би могло да се стигне до признаване на Косово, обяснява вестникът.  \r\nВсички от ЕС, подкрепили идеята тази идея, нямат голям опит с Балканите. Те са на мнение, че Тачи и Вучич ще получат подкрепата на гражданите си „без много проблеми“. Сметките им обаче не са верни, уверени са от редакцията на прищинския ежедневник. \r\n***  В Наказателния съд в Скопие ще бъде възобновен процесът по случая „Титаник“ на Специализираната прокуратура с представяне на материални доказателства за изборни нарушения, съобщава електронното издание на македонския вестник  „Независен“ . \r\nДелото се води от съдията Осман Шабани, а застъпник на обвинението е Лиле Стефановска. \r\nОсвен бившия премиер Никола Груевски, който се укрива в Унгария, обвиняеми по случая „Титаник“ са Кирил Божиновски, Миле Янакиески, Гордана Янкуловска,  Биляна Бришкоска-Бошковски, Илия Димовски, Мунир Пепич, Едмонд Темелко, Леко Ристоски Кирил Тодоровски, Катерина Веловска, Станко Коруновски, Коста Марковски, Драгче Драгчески Мариян Накевски, Гоце Яневски, Джезми Ахмет, Роберт Давитков, Далибор Алешкович и Ленка Рашяковска. \r\nТе са заподозрени в престъпно сдружаване, нарушение на избирателно право, нарушение на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране на предизборна кампания. \r\n***", "date": "2019.03.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/03/11/2633111/razgrad-69-godishen-velosipedist-e-blasnat-ot-lek-avtomobil-v-isperih.html", "text": "69-годишен велосипедист е блъснат от лек автомобил в Исперих. Това съобщиха от  ОДМВР - Разград . Инцидентът е станал около 20.00 часа на 10 март. Лек автомобил „Форд Фокус“, управляван от 39-годишна жена от Исперих, при изпреварване без достатъчно странично разстояние блъска с дясното огледало 69-годишния мъж с колелото. Пострадалият е откаран в МБАЛ - Разград със счупен десен крак. Води се досъдебно производство.", "date": "2019.03.11", "title": "Разград: 69-годишен велосипедист е блъснат от лек автомобил в Исперих"}
{"url": "http://www.focus-news.net/news/2019/03/11/2633109/burgas-osem-otbora-shte-vzemat-uchastie-vav-vtoroto-izdanie-na-natsionalniya-breyk-dens-turnir-v-kulturniya-dom-na-neftohimika.html", "text": "Осем отбора ще вземат участие във второто издание на Националния брейк денс турнир в Бургас, който ще се проведе на 30 март от 19.00 часа в Културния дом на Нефтохимика. Това съобщиха от пресцентъра на  Община Бургас . Това са отбори от 5 до 8 деца на възраст до 16 години от градовете София, Перник, Монтана, Разград и Бургас. Изпълненията ще бъдат оценявани от световноизвестни съдии. \r\nBboy Nasso или BAYAZID MOULOUD NACIM от Франция е танцьор и хореограф от 17 години и е първият съдия, който представяме в състезанието. Роден е в Сен Етиен, Франция, носител на множество награди и титли, сред които шампион на Франция за 2013 г. и финалист в Red Bull BC One през 2016 г. \r\nBgirl Dora или DORA ESZTER AITNER от Унгария започва да танцува през 1997 г. брейкинг, има множество участия в семинари и покани като съдия, главно в Европа. \r\nБългарският представител в триото жури е Bboy EF One или ПЕТЪР КОСТОВСКИ. Започва да танцува от 1988 г. В периода 1990-1999 г. се занимава с Breaking, ElectricBoogaloo/ Popping, участва в национални турнири и печели голяма част от тях като солов изпълнител и заедно със групата си ElectricForce Crew, a в последствие (1999 до 2007) със второто поколение ElectricForce Crew и на международната сцена. Основоположник на клуб \"ElectricForce\". \r\nТурнирът се организира от Младежки културен център, Община Бургас, брейк клуб „Black Style\" и инициативата „Бургас харесва младите\". „BATTLE TIME\" е състезание насочено към развитието на брейк денс в България и стимулиране на деца и групи до 16-годишна възраст. \r\nБилети за брейк турнира ще се продават на касите на НХК от 25 март.", "date": "2019.03.11", "title": "Бургас: Осем отбора ще вземат участие във второто издание на Националния брейк денс турнир в Културния дом на Нефтохимика"}
{"url": "http://www.focus-news.net/news/2019/03/11/2633108/zheni-peneva-logoped-detsata-ne-tryabva-da-badat-izlagani-na-vliyanieto-na-chuzhdi-ezitsi-predi-da-usvoyat-osnovite-na-maychiniya-ezik.html", "text": "Децата не трябва да бъдат излагани на влиянието на чужди езици, преди да усвоят основите на майчиния език. Това каза в  Радио „Фокус“ – Варна  логопедът Жени Пенева. Според специалиста гледането на чуждоезични филми, видеа и слушането на чуждоезични детски песнички, може да повлияе върху правилното развитие на родната реч. „По-скоро родителите трябва да наблягат на общуването с децата на майчин език и то по правилен начин. В никакъв случай не казвам, че родителите трябва да станат като едни учители-логопеди, но поне да дават правилните речеви модели на децата и то на майчин език. И да избягват прекаленото насочване, в тази крехка възраст от 2-3 до 4 години, на усвояване на някакъв друг език. Макар, че чуждият език е някакво богатство, но по-нататък след като се усвоят основните правила, граматически и изобщо на майчиния език, тогава може да се пристъпи към изучаване му“, посъветва Жени Пенева.  \r\nТя посочи, че в образователните програми на децата, все по-често се изучава и например английски още в началните часове. Жени Пенева обясни, че различните езикови системи объркват децата изключително много, което понякога води до смесването на думи от другия език с родния. По думите й подобни проблеми съществуват и при двуезичните семейства, където децата са обучавани на майчиния за тях език, като например руски, арменски, турски и други, и едновременно са принудени да общуват и на български език. „Може да се изучава чужд език, но след като се усвои и писмения майчин език, българския, защото много често се получава в първи клас децата, едновременно с усвояването на графемите на българския език, усвояват и графемите на английски, например. Общо взето това е влиянието и прекаленото гледане на чуждоезикови модели не води до правилно развитие на езика на децата“, каза още логопедът. Тя препоръча на родителите да заложат на четенето на приказки, стихотворения и песни на български език, като провокират децата си да преразказват чутото, с цел да се развие тяхното разсъждения още преди навлизането в училищна възраст. \r\nБояна АТАНАСОВА", "date": "2019.03.11", "title": "Жени Пенева, логопед: Децата не трябва да бъдат излагани на влиянието на чужди езици, преди да усвоят основите на майчиния език"}
{"url": "http://www.focus-news.net/news/2019/03/11/2633102/kmetat-yordanka-fandakova-mnogo-vazhna-chast-ot-angazhimentite-mi-na-stolichna-obshtina-e-sigurnostta-na-razrabotenite-sistemi-za-upravlenie-v-grada.html", "text": "Много важна част от ангажиментите ми като кмет и на Столична община е сигурността на разработените системи за управление в града. Това каза кметът на Столична община Йорданка Фандъкова по време в конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . \r\n„В закона за киберсигурност задължение на административните органи е да осигуряват и отговарят за сигурността на използваните от тях мрежи и информационни системи. В този смисъл Общината е длъжна да осигурява необходимата защита на различни данни. В сътрудничество на университетите, Столичната община ще сформира екип от специалисти, които да направят преглед на използваните вече мрежи в системата, а по отношение на планираните залагаме много сериозни изисквания. Давам пример със системата за електронно таксуване на пътници, която в момента се разработва - там комуникационната свързаност и инфраструктура се предвижда да бъде тройно подсигурена. След като системата стартира, ще оперира в два отделни високопроизводителни data-центъра на високо ниво на защита на информационната сигурност, от една страна, и от друга - ще бъдат разположени географски на достатъчно разстояние, за да гарантира тази сигурност“, обясни Йорданка Фандъкова.  \r\nИрина ИВАНОВА", "date": "2019.03.11", "title": "Кметът Йорданка Фандъкова: Много важна част от ангажиментите ми на Столична община е сигурността на разработените системи за управление в града"}
{"url": "http://www.focus-news.net/news/2019/03/11/2633107/melnishki-episkop-gerasim-pravitelstvoto-se-otnasya-ednakvo-dobre-s-vsichki-veroizpovedaniya-bez-da-gi-razdelya.html", "text": "Правителството се отнася еднакво добре с всички вероизповедания без да ги разделя. Това каза пред журналисти мелнишкият епископ Герасим след среща на премиера Бойко Борисов с българския патриарх Неофит и главния мюфтия Мустафа Хаджи, предаде репортер на  Агенция „Фокус“ . \r\n„Ние винаги сме работили плодотворно с правителството и каквито и да било технически моменти, свързани с реализирането на новоприетия Закон за вероизповеданията, могат да бъдат изчистени в комисиите. Така че очакваме и бъдещи наши проекти, и реставрацията на храм-паметника „Св. Александър Невски“, Зографския манастир също има нужда от помощ“, заяви мелнишкият епископ Герасим. \r\nТой посочи, че правителството се отнася еднакво добре с всички вероизповедания без да ги разделя. „Ние имаме специфични проблеми. Нашите братя, които изповядват ислям, имат особени административни проблеми. Ние също сме имали през годините, но, слава Богу, църквата успя да ги изчисти. Но трябва да се започне отначало, за да може да се реализира така добре замисленият нов проект за изменение на Закона за вероизповеданията – а именно в частта с финансирането на вероизповеданията с текущи разходи, за да могат да се поемат възнагражденията на свещенослужителите от държавата. И по този начин напълно да се изключи възможността да се финансират те отвън“, каза още епископ Герасим. Той посочи, че поемането на възнагражденията на свещенослужителите от държавата ще бъде от голяма помощ най-вече в малките населени места. \r\nЦветилена СИМЕОНОВА", "date": "2019.03.11", "title": "Мелнишки епископ Герасим: Правителството се отнася еднакво добре с всички вероизповедания без да ги разделя"}
{"url": "http://www.focus-news.net/news/2019/03/11/2633112/veliko-tarnovo-27-godishen-mazh-e-s-opasnost-za-zhivota-sled-kato-e-skochil-ot-terasa-pred-zavedenie-v-oblastniya-grad.html", "text": "27-годишен мъж от Велико Търново е с опасност за живота, след като е скочил от тераса пред заведение в областния град в нощта срещу 9 март. Това съобщиха от пресцентъра на  Областна дирекция на МВР – Велико Търново . От събраните до момента данни е изяснено, че мъжът е скочил през парапет на тераса върху покрив под нея, а след това е паднал от покрива. Пострадалият e бил откаран във великотърновската болница със съчетана травма и с опасност за живота. По случая е образувано досъдебно производство.", "date": "2019.03.11", "title": "Велико Търново: 27-годишен мъж е с опасност за живота, след като е скочил от тераса пред заведение в областния град"}
{"url": "http://www.focus-news.net/news/2019/03/11/2633110/kmetat-na-sofiya-yordanka-fandakova-za-da-otgovorim-na-narastvashtite-predizvikatelstva-nay-vazhnoto-e-obrazovanieto-i-podgotovkata-na-profesionalisti-po-kibersigurnost.html", "text": "На първо място, за да отговорим на нарастващите предизвикателства, за мен както винаги, е образованието и подготовката на професионалисти по киберсигурност. Това каза кметът на София и председател на Сдружение „Граждани за европейско развитие на България“ Йорданка Фандъкова по време на конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . „Именно за това не е нужно включването на програмата, както в средните училища, така и в университетите, които да осигурят подготвени кадри и добри специалисти“, заяви Йорданка Фандъкова. „Второ, важни са и експертизите и сътрудничеството на институциите, науката и бизнеса. Трето важно нещо, за мен като кмет, са инвестициите в нови технологии, които да  гарантират по-висока сигурност на системите в града“, посочи още тя.  \r\nИрина ИВАНОВА", "date": "2019.03.11", "title": "Кметът на София Йорданка Фандъкова: За да отговорим на нарастващите предизвикателства, най-важното е образованието и подготовката на професионалисти по киберсигурност"}
{"url": "http://www.focus-news.net/news/2019/03/11/2633114/sport-levski-i-tsska-sofiya-shte-igrayat-oshte-dva-pati-do-kraya-na-sezona.html", "text": "Левски и ЦСКА-София ще играят още два пъти до края на сезона в Първа лига. Вече стана ясно, че Лудогорец ще спечели шампионата, а двата отбора ще завършат на второ и трето място преди началото на плейофите. \r\nНезависимо как точно ще изглежда таблицата след края и на последния кръг в Първа лига, двубой между Левски и ЦСКА-София ще се играе в 30-ия и 35-ия кръг на първенството. Единствено от класирането зависи кой ще е домакин. \r\nПървата среща със сигурност ще е на 20 или 21 април, докато втората ще е около 24 май.  Цялата програма за плейофите ще стане ясна след последния кръг от редовния сезон в Първа лига, който е през уикенда.", "date": "2019.03.11", "title": "Спорт: Левски и ЦСКА-София ще играят още два пъти до края на сезона"}
{"url": "http://www.focus-news.net/news/2019/03/11/2633101/balgarskiyat-patriarh-neofit-blagodarya-na-premiera-borisov-za-dobronamerenite-otnosheniya-kam-veroizpovedaniyata.html", "text": "Благодаря на премиера Борисов за добронамерените отношения към вероизповеданията. Това каза пред журналисти българският патриарх Неофит след среща при премиера Бойко Борисов с главния мюфтия Мустафа Хаджи, предаде репортер на  Агенция „Фокус“ . „Разговорът беше полезен. Всички очакват от нас да бъдем в добри отношения. Благодаря на нашия премиер, че има добронамерени отношения към вероизповеданията. И нека да бъдем с отворени отношения“, заяви патриарх Неофит. \r\nЦветилена СИМЕОНОВА", "date": "2019.03.11", "title": "Българският патриарх Неофит: Благодаря на премиера Борисов за добронамерените отношения към вероизповеданията"}
{"url": "http://www.focus-news.net/news/2019/03/11/2633106/adelina-stefanova-hram-vavedenie-bogorodichno-blagoevgrad-v-parvite-3-dni-ot-velikdenskiya-post-se-konsumira-samo-voda-bez-nikakva-hrana.html", "text": "Първите 3 дни от Великденския пост са най-строги – консумира се само вода, без никаква храна, дори и постна. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. „Първата седмица на Великденските пости я наричаме Тодорова седмица – чист понеделник, черен вторник, луда сряда, въртоглав четвъртък, черен петък. Казват, че това е най-тежката седмица през годината, както и последната преди Великден. Желая на всеки леки и спасителни пости“, допълни тя.  \r\nСтефанова подчерта, че постът е духовен подвиг. Тя добави, че свети Йоан Златоуст е казал: „Не е важно само какво влиза в устата ти като храна и питие, важно е къде ни водят краката, какво пипат ръцете ни, какво гледат очите ни, къде ни водят мислите“. Според нея е грешно дори и на сън да блудстваме, да крадем или да убиваме, затова постът е истински, когато постим не само телесно, но и духовно. \r\nНатали СТЕФАНОВА", "date": "2019.03.11", "title": "Аделина Стефанова, храм „Въведение Богородично“-Благоевград: В първите 3 дни от Великденския пост се консумира само вода, без никаква храна"}
{"url": "http://www.focus-news.net/news/2019/03/11/2633113/roland-froydenshtayn-vilfrid-martens-narastva-broyat-na-fishing-atakite-i-na-nezakonnoto-sabirane-na-informatsiya-predi-evropeyskite-izbori.html", "text": "Нараства броят на фишинг атаките и на незаконното събиране на информация преди европейските избори.  \r\nТова каза Роланд Фройденщайн, политически директор на Центъра за европейски изследвания „Вилфрид Мартенс“, по време на конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . „Центърът „Вилфрид Мартенс“ е мозъчен тръст, изследователски институт, свързан с ЕНП и е в центъра на семейството на ЕС. Ние се борим срещу кибер престъпленията много отдавна и в един по-широк политически контекст - борба с дезинформацията и по-надежден отговор от страните в ЕС и НАТО срещу една държава, която е зад повечето опасни кибератаки и офанзиви през последните няколко години - Русия. Нека я назовем - това е държавата, от която идват най-големите заплахи в момента в тази сфера. Моментът е много подходящ, тъй като през май тази година предстоят европейските избори и институциите в Брюксел виждаме голямо нарастване на фишинг атаките, на незаконното събиране на информация. Наясно сме с рисковете, които те представляват за изборната кампания в ЕС“, заяви Фройденщайн. \r\nПо думите му сътрудничеството между гражданите и военните, между ЕС и НАТО, между правителствата и гражданското общество е изключително важно, ключов фактор в борбата срещу кибератаките и дезинформацията. „Заплахата, която стои срещу нас идва именно от правителство, това на Русия. Нашият отговор трябва да бъде публично-частно партньорство. Това е реакцията на едно свободно общество срещу заплахите на авторитарното правителство, което се опитва да се бърка в нашите демокрации“, добави той. \r\nИрина ИВАНОВА", "date": "2019.03.11", "title": "Роланд Фройденщайн, „Вилфрид Мартенс“: Нараства броят на фишинг атаките и на незаконното събиране на информация преди европейските избори"}
{"url": "http://www.focus-news.net/news/2019/03/11/2633116/burgas-deya-voley-i-neftohimik-2010-zapisaha-pobedi-v-natsionalnata-superliga.html", "text": "Двата бургаски отбора, участници в националната Суперлига по волейбол при мъжете, записаха победи. Това съобщиха от пресцентъра на  Община Бургас . В зала „Младост“, тимът на „Дея Волей“ надигра с 3:1 гейма/19:25, 25:22, 25:15, 25:22/ гостуващия „Марек Юнион Ивкони“. В отложена среща от 17-ия кръг, „Нефтохимик 2010“ записа успех с 3:1 гейма във Варна срещу местния „Черно море“. В отделните части 25:20, 15:25, 26:24, 25:20.за момчетата на треньора Николай Желязков. В последния, 22-и кръг „Нефтохимик 2010“ посреща в зала „Младост“ отбора на „Пирин“ Разлог. Този двубой е на 13-ти март (сряда), от 18.30 часа. Билетчето за вход е 1 лев. „Дея Волей“ гостува на „Дунав“ в Русе. Мачът е на 15 март (петък), от 18.30 часа.", "date": "2019.03.11", "title": "Бургас: „Дея Волей“ и „Нефтохимик 2010“ записаха победи в националната Суперлига"}
{"url": "http://www.focus-news.net/news/2019/03/11/2633118/ikonomicheskiyat-forum-business-excellence-2022-shte-sabere-v-sofiya-uspeshni-biznes-lichnosti-s-pogled-v-badeshteto.html", "text": "На 21 март 2019 г., в хотел „Маринела”, зала EFE ще се проведат Икономическият форум „Business excellence 2022” и Годишните награди „Компания на годината”. Това съобщиха от пресцентъра на  сп. „Business Lady\" . Организатор на събитието е групата на списанията Bulgaria Business Review и Business Lady. Събитието предлага нетрадиционен подход към бизнеса, провокиращи и вдъхновяващи истории от световни и български лидери в различни области на бизнеса. Инициативата е ориентирана към това как да постигнем бизнес превъзходство и отлични икономически постижения, преминавайки през залагане на правилната стратегия, към новите модели на управление, професиите на бъдещето, спецификите на различните поколения потребители и новият свят на комуникациите и маркетинга. Във фокуса е и дигитализацията на бизнеса, която ще разкрие нов свят на роботика, изкуствен интелект, Internet of things, Blockchain и Кибер сигурност.  \r\nВъв време, когато светът и всичко в него се развиват изключително бързо, бизнесът трябва да прилага практики, които са с поглед поне 3 години напред. Да инвестираме в хората и в лидерския потенциал или в Изкуствен интелект и в IoT? Кое ще се окаже конкурентното предимство (competitive advantage) за организацията и то ли е пътят към успеха във време на подем?  Нетрадиционен подход към бизнеса и вдъхновяващи презентации на световни и български специалисти в различни области на бизнеса и икономиката: \r\n- Как да постигнем бизнес превъзходство и да отчетем отлични бизнес постижения? \r\n- Модели на управление с поглед в бъдещето... \r\n- Съдържание на Business Excellence в български условия. Панели: \r\n- Залагане на правилната стратегия и оптимизация на процесите (Strategy and Operations) \r\n- Нови управленски подходи (Management) \r\n- Кои човешки качества ще са най-ценни в бъдеще (Human Resourses)  \r\n- Развитието на технологиите и мястото им в бизнеса (IT) \r\n- Маркетинг, служещ на клиента (Marketing) \r\nВече пета поредна година годишните награди „Компания на годината” отличават най-добрите компании в различните индустрии, като дават гласност на постиженията им и фокусират общественото внимание върху иновативните и успешни модели на управление. Наградите се връчват за заслуги, свързани с развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; индивидуален клиентски подход; успешен бизнес модел; ноу-хау; добро пазарно позициониране; устойчиво развитие; корпоративна социална отговорност; позитивен обществен имидж и други. Сред категориите тази година са: финансов сектор, строителство и архитектура, медии, индустрия, банки, бизнес и мениджмънт, здравеопазване, телекомуникации, фармация и други. \r\nПовече информация е достъпна  , където желаещите да вземат участие могат да се регистрират.", "date": "2019.03.11", "title": "Икономическият форум „Business excellence 2022” ще събере в София успешни бизнес личности с поглед в бъдещето"}
{"url": "http://www.focus-news.net/news/2019/03/11/2633119/afp-ikonomikata-na-turtsiya-vliza-v-retsesiya-za-parvi-pat-ot-2009-g-nasam.html", "text": "Икономиката на Турция влезе в първата си рецесия от 2009 г. насам, показват официални данни, разпространени три седмици преди местните избори в страната, където растежът и инфлацията ще бъдат ключови въпроси за избирателите, предава  AFP . \r\nИкономическата продукция се сви с 2,4% през последните три месеца на годината в сравнение с третото тримесечие на сезонно и календарно коригирана основа, показват данните от Турския статистически институт (TUIK). \r\nПоследвал е спад и през третото тримесечие. Два последователни спада в икономическото производство на тримесечие се считат за началото на рецесия, обяснява агенцията. Тереза Герова", "date": "2019.03.11", "title": "AFP: Икономиката на Турция влиза в рецесия за първи път от 2009 г. насам"}
{"url": "http://www.focus-news.net/news/2019/03/11/2633121/chez-728-firmi-sa-registrirani-da-kradat-tok-v-zapadna-balgariya-prez-2018-g.html", "text": "728 нарушения на стопански обекти са регистрирани през 2018 г. от екипите на ЧЕЗ Разпределение за борба с кражбите на електроенергия. Това съобщиха от пресцентъра на  ЧЕЗ . Сред тях 121 са ресторантите и питейните заведения, 38 производствени и складови бази, над 90 търговски обекта, над 40 офиса, 11 игрални зали, дървопреработвателни предприятия, строителни обекти и др.  \r\nОткрити са множество обекти с инсталирани машини – „копачки“ на виртуална валута, които се захранват от електрическата мрежа незаконно. Измерванията показват, че откраднатата електроенергия от един подобен обект достигат 50 000 кВтч. за един месец, като това е потреблението средно на 100 - 150 домакинства. Рискова група са и хотели, ваканционни селища и къщи за гости, като проверки на такива обекти се извършват постоянно от дружеството. През годината са разкрити над 30 нарушения на подобни клиенти.  \r\nФирмените кражби представляват 11% от общо установените кражби, които през изминалата година са общо 6646. \r\nНеобходимо е да бъдат установени санкции, които да имат превантивен ефект. Те трябва да бъдат строги не само по отношение на цената, но и по отношение на срока за дотаксуване. В Чехия периодът на дотаксуване е 24 месеца, а в Германия 6 месеца назад. Ускорените процедури, ефективните и по-тежки санкции срещу извършителите ще помогнат да бъдат защитени интересите на коректните клиенти.", "date": "2019.03.11", "title": "ЧЕЗ: 728 фирми са регистрирани да крадат ток в Западна България през 2018 г."}
{"url": "http://www.focus-news.net/news/2019/03/11/2633122/burgas-filmat-zelena-kniga-shte-ima-izvanredna-prozhektsiya-na-sofiya-film-fest-na-brega-na-16-mart.html", "text": "Носителят на три награди „Оскар“, включително и за най-добър филм – „Зелена книга“, ще има извънредна прожекция по време на „София филм фест на брега“ в Бургас. Това съобщиха от пресцентъра на  Община Бургас . Организаторите са взели това решение в отговор на големия интерес от страна на почитателите на седмото изкуство, провокиран най-вече от играта на българския актьор в продукцията Димитър Маринов. Прожекцията ще се състои на 16 март, събота, от 13.30 часа в Общинско кино АБ в Драматичен театър „Адриана Будевска“. Билети може да откриете на касата на театъра. Филмът „Зелена книга“ е „вдъхновен от истинско приятелство“ и връща зрителите в началото на 60-те години, когато трио музиканти и доста отракан, цапнат в устата шофьор-бодигард обикалят „дълбокия Юг“ на Съединените щати в опит да променят трупаните с векове предразсъдъци към хората с цвят на кожата, различен от белия. Начело на триото е виртуозният пианист Дон Шърли, а „Зелена книга“ е специален сборник с хотели и места за хранене и забавление, които са безопасни за афроамериканци. По време на това турне пред очите на зрителите се ражда една сърдечна дружба между Дон (удивително превъплъщение на Махершала Али) и шофьора му Тони (прекрасен Виго Мортенсен), която продължава в реалния живот за прототипите на главните герои до 2013 година, когато Дон и Тони си отиват от този свят в рамките на няколко месеца.", "date": "2019.03.11", "title": "Бургас: Филмът „Зелена книга“ ще има извънредна прожекция на „София филм фест на брега“ на 16 март"}
{"url": "http://www.focus-news.net/news/2019/03/11/2633115/arhimandrit-antim-protosingel-na-vidinskata-mitropoliya-parvata-zapoved-poluchili-parvite-hora-sadarzha-povelya-za-vazdarzhanie-za-post.html", "text": "Първата заповед, която бяха получили първите хора, дълбоко в своето естество съдържа повеля за въздържание, за пост, каза за  Радио „Фокус“ – Видин  архимандрит Антим, протосингел на Видинската митрополия. Той посочи, че когато Адам и Ева са поселени в райската градина Едем и е казано, че от всички дървета могат да ядат плодове, само от дървото за познаване на добро и зло не бива да ядат. „Само по себе си това е една заповед за пост, за въздържание. Това е първата заповед, която човеците са получили от Бога“, заяви архимандрит Антим. Той допълни, че постът е въплъщение на духовен подвиг, при който човекът, извършвайки въздържание, придобива духовни сили. „Тогава постът става учител и на тялото. Както тялото бива лишено от храни, които доставят наслада, така и душата трябва да се въздържа от дела, от грехове, от помисли, които не са полезни за духовното развитие и духовното израстване на човека“, отбеляза архимандрит Антим. \r\nАнна ЛОЗАНОВА", "date": "2019.03.11", "title": "Архимандрит Антим, протосингел на Видинската митрополия: Първата заповед, получили първите хора, съдържа повеля за въздържание, за пост"}
{"url": "http://www.focus-news.net/news/2019/03/11/2633127/dimitar-margaritov-kzp-elektronnite-targovtsi-sa-dlazhni-da-obyavyat-na-sayta-si-koga-nyamame-pravo-na-otkaz-ot-onlayn-pokupkata.html", "text": "Спрямо всички най-често пазарувани стоки може да бъде упражнено правото на отказ в 14-дневен срок, когато са закупени онлайн. Но има и изключения от това правило и търговецът е длъжен да обяви предварително в своя електронен магазин тези хипотези, които засягат предлаганите от него стоки или услуги. В противен случай потребителят има право на възстановяване на заплатената за стоката сума или изобщо да не плати. Той няма да дължи суми и за услуги, чието изпълнение е започнало без неговото изрично съгласие по време на срока за отказ. Това обясни председателят на Комисията за защита на потребителите (КЗП) Димитър Маргаритов по Канал 3, съобщиха от пресцентъра на  КЗП . \r\n„Изключенията от правилото за правото на отказ от онлайн покупка в 14-дневния срок са изчерпателно изброени в закона. Това са обективни, закономерни обстоятелства, при които за определени продуктови групи стоки и/или услуги, няма как то да бъде упражнено“, коментира Маргаритов. Той разясни, че правото на отказ е различно от правото на рекламация за дефектна стока. По думите му възможността за връщане на закупен през интернет продукт съществува, за да е свободен потребителят да се откаже от сделката, без да има обективен проблем, а защото субективно на него тази стока не му е харесала. „Обикновено трябва да платите куриерската услуга за изпращане обратно, освен ако търговецът не е възприел добрата практика той да си поеме тези разходи“, добави председателят на КЗП.   \r\n„Поръчвате си готварска печка. Представител на търговеца я монтира в дома Ви. Ако тази печка не Ви хареса, Вие можете да я върнете в 14-дневния срок. Но можете ли да върнете услугата по монтажа, която Ви е предоставена? Обективно тази услуга вече е изпълнена и няма връщане назад. А и няма логика – нито житейска, нито пазарна това да е така“, посочи Маргаритов. Той обаче уточни, че това е различно от случаите, в които впоследствие може да се окаже, че моделът е сгрешен, клиентът не е прочел достатъчно внимателно характеристиките или търговецът не ги е предоставил. „Вижте колко е тънка границата между отказа сам по себе си от онлайн покупката и наличието на несъответствие при сделка и възможността на потребителя абсолютно безусловно да предяви правото си на рекламация“, добави Маргаритов.     \r\nИма и група стоки, които поради тяхното естество – след разпечатването им – също не може да бъдат върнати по хигиенни и здравословни съображения. Например, бельо. След нарушаване целостта на опаковката не могат да се върнат и носители, съдържащи продукти на интелектуалната собственост – компакт-дискове с музика, филми, софтуер, както и електронни книги. „В случая причината е, че няма достатъчно голяма гаранция, че преди те да бъдат върнати на търговеца, съдържанието не е било презаписано N на брой пъти, за да бъде разпространявано, а всъщност по този начин да бъдат засегнати правата на интелектуална собственост, с които този продукт е свързан“, обясни председателят на КЗП.  \r\nДруги случаи, в който не може да бъде упражнено правото на отказ след пазаруване от интернет:  \r\n- стоки, изработени по поръчка на клиента или съобразно неговите индивидуални изисквания; \r\n- стоки, които поради естество си могат да влошат своето качество или имат кратък срок на годност (напр. храни, козметика); \r\n- стоки, които след като са били доставени и поради естество им са се смесили с други стоки, от които не могат да бъдат отделени (напр. втвърдител за боя); \r\n- стоки или услуги, чиято цена зависи от колебанията на финансовия пазар, които не могат да бъдат контролирани от търговеца и които могат да настъпят по време на срока за упражняване правото на отказ;  \r\n- за доставка на алкохолни напитки, чиято цена е договорена при сключването на договора за продажба, при които доставката може да бъде извършена в срок не по-рано от 30 дни, считано от сключването на договора, и чиято действителна стойност зависи от колебанията на пазара, които не могат да бъдат контролирани от търговеца; \r\n- когато потребителят изрично е поискал от търговеца да го посети в дома му с цел извършване на неотложни дейности за ремонт или поддръжка; когато при такова посещение търговецът предоставя и други услуги в допълнение към тези, поискани от потребителя, или достави стоки, различни от резервните части, необходими за извършване на ремонта или на поддръжката, правото на отказ се прилага за тези допълнителни услуги или стоки; \r\n- доставка на вестници, периодични издания или списания с изключение на договори за абонамент за доставката на такива издания; \r\n- договори, сключени по време на публичен търг; \r\n- договори за предоставяне на услуги за настаняване, които нямат за цел живеене, транспорт на стоки, отдаване на автомобили под наем, услуги за хранене или предоставяне на услуги, свързани с развлекателни дейности, ако договорът предвижда конкретна дата или срок за изпълнение.  \r\nТези изключения са част от актуалните правила за онлайн търговия, действащи на територията на България (като част от ЕС) и се базират на специална директива от 2011 г., която е в сила от 2014 г.", "date": "2019.03.11", "title": "Димитър Маргаритов, КЗП: Електронните търговци са длъжни да обявят на сайта си кога нямаме право на отказ от онлайн покупката"}
{"url": "http://www.focus-news.net/news/2019/03/11/2633125/zam-glavniyat-prokuror-ivan-geshev-e-na-ofitsialno-poseshtenie-v-sasht-po-pokana-na-fbr.html", "text": "Заместник главният прокурор на Република България Иван Гешев е на официално посещение в САЩ за срещи на ръководно ниво с представители на ФБР, базирани в Ню Йорк и Вашингтон. Това съобщиха от пресцентъра на  Прокуратура на Република България . \r\nПо време на визитата си Гешев ще разговаря със заместник-директора на ФБР Дейвид Боудич и ще проведе работни срещи в Министерството на правосъдието, в Националния антитерористичен център на САЩ във Вашингтон, както и с федерални прокурори в Ню Йорк, занимаващи се с контратероризъм.  \r\nОсновни теми на разговорите ще бъдат противодействието на финансирането на тероризма и прането на пари. \r\nСред целите на визитата е и споделяне на опита, който ФБР има в създаването и функционирането на Съвместните работни групи за борба с тероризма (JTTF), в които влизат представители на много държавни и регионални правоприлагащи и правоохранителни агенции като ФБР, митниците, граничните и имиграционни служби, Бюрото за алкохол, тютюн, огнестрелни оръжия и експлозиви, Командването за криминални разследвания на армията на САЩ, Бюрото за дипломатическа сигурност и др. \r\nГешев е придружаван от заместник-председателя на ДАНС Недялко Недялков. По време на визитата в САЩ ще бъдат обсъдени и въпроси, касаещи сътрудничеството между българските и американските служби.", "date": "2019.03.11", "title": "Зам. главният прокурор Иван Гешев е на официално посещение в САЩ по покана на ФБР"}
{"url": "http://www.focus-news.net/news/2019/03/11/2633128/veliko-tarnovo-otborat-na-stopanska-akademiya-d-a-tsenov-svishtov-e-shampion-v-natsionalniya-universitetski-shampionat-po-futzal-gabrovo-2019.html", "text": "Представителният отбор на Стопанска академия „Д. А. Ценов” – Свищов по футзал спечели шампионската купа от Националния университетски шампионат по футзал „Габрово 2019”, организиран от Асоциацията за студентски спорт и Аматьорската футболна лига към Българския футболен съюз. Това съобщиха от пресцентъра на  Стопанската академия . След като през месец декември 2018 г. свищовските студенти станаха трети в първия етап на университетския шампионат, сега те завоюваха шампионската титла и се класираха за участие в „Национална студентска универсиада 2019”, която ще се проведе през месец май.  \r\nЗа да се изкачи до върха, отборът на Стопанска академия „Д. А. Ценов” – Свищов надигра отборите на Софийски университет 3:2 и на Русенски университет с 4:0. Свищовският тим загуби само от Национална спортна академия с 1:2, но на полуфинала игра с шампиона от последните две години – Югозападен университет, и победи с впечатляващия резултат от 7:2. На финалната среща представителният отбор на Стопанска академия победи убедително противниковия тим от Университета за национално и световно стопанство с 4:1. Според ст. преп. д-р А. Атанасов, заслугата за постигнатите резултати е на целия отбор в състав: Виктор Владимиров; Петър Петров; Велислав Денчев; Ивайло Райчев; Виктор Иванов; Благовест Ленков; Йордан Йорданов; Цветелин Иванов; Стефан Иванов; Роберт Росинов; Кирил Фидин. „Шампионската титла спечелихме благодарение на максималната мотивация, спазване на тактическата дисциплина, отличните индивидуални качества на всеки един от отбора, както и на респектиращото им желание да представят достойно Стопанска академия”, каза ст. преп. д-р А. Атанасов. Доказателство за отличното представяне на свищовските студенти са и двете индивидуални награди, които получиха Виктор Владимиров – за най-добър вратар и Велислав Денчев – за голмайстор на турнира. \r\nСъдействие и подкрепа при организацията за участието на свищовските студенти в университетския шампионат по футзал в Габрово, оказа академичното ръководство и Студентски съвет при Стопанска академия „Д. А. Ценов”. Завоюваната шампионска титла легитимира свищовското висше училище в този сравнително нов спорт и отново, след повече от 10 години, отбор от колективните спортове застана на върха на почетната стълбичка в национален университетски шампионат.", "date": "2019.03.11", "title": "Велико Търново: Отборът на Стопанска академия „Д. А. Ценов” – Свищов е шампион в националния университетски шампионат по футзал „Габрово 2019”"}
{"url": "http://www.focus-news.net/news/2019/03/11/2633117/premierat-boyko-borisov-vazhno-mi-e-patriarhat-i-myuftiyata-da-mogat-da-sedyat-zaedno-i-da-si-govoryat-za-da-sme-spokoyni-za-etnicheskiya-mir-vsichko-ostanalo-shte-go-naredim.html", "text": "Министър-председателят Бойко Борисов проведе среща с Негово Светейшество българския патриарх Неофит и главния мюфтия на мюсюлманите в България д-р Мустафа Хаджи, съобщиха от  правителствената информационна служба.  „Благодаря ви, че сте тук. Както винаги, имали сме една цел - българските граждани да бъдат спокойни, всеки да си изповядва вярата“, с тези думи се обърна премиерът Борисов към патриарха и главния мюфтия. Министър-председателят подчерта, че на проведени срещи и със Светия Синод, и с патриарха, и с владиците, и с мюфтийството много ясно е заявено каква е целта на промените в Закона за вероизповеданията. „За българските вероизповедания, за вероизповеданията на България, българската държава да си плаща, да не плащат други държави. Това не е и обида към другите държави“, посочи премиерът Борисов. Той конкретизира, че по този начин няма да може чужди разузнавателни централи да работят по разединението на нашия народ.  \r\n„Така че целта е била да поставим всичко на чисто и оттук насетне държавата да си плаща за съответните вероизповедания. Вие – спазвайки закона, съответно да си водите своята отчетност. Това е целта на закона плюс всички останали неща, за които идвахме и на среща в Светия Синод, говорихме, така че ви моля да успокоите хората и вие, че думата сделка в случая няма нищо общо“, категоричен беше премиерът.  \r\nПо време на разговора си с патриарха и главния мюфтия министър-председателят акцентира още веднъж, че целта на закона е - единна държава със сигурност на религиозната общност, уважение, толерантност. „Много пъти сме го правили - владиката от едната страна, ходжата от другата. Всеки да прочете това, което мисли и съответно заедно да работят за единството на държавата“, каза още премиерът Борисов. \r\n„Затова на днешния свят ден ви поканих. Патриархът с мюфтията, докато седят заедно и могат да си говорят, можем да сме спокойни за етническия мир и толерантност. Това ми е важно, всичко останало ще го наредим“, подчерта министър-председателят пред духовните водачи. \r\n„Благодарим, че винаги откликвате на нашите нужди и се стараем да бъдем толерантни“, заяви българският патриарх Неофит по време на срещата в Министерския съвет. Той изрази надежда, че вниманието, което се отделя от правителството по темата, ще бъде полезно за всички вероизповедания и занапред. \r\nВ разговора главният мюфтия на мюсюлманите в България д-р Мустафа Хаджи коментира, че промените в Закона за вероизповеданията са закъснели. „Затова благодаря на българското правителство, във Ваше лице, че вие намерихте сила и воля да направите това нещо. Необходимо е всички тези въпроси да бъдат решени овреме и ако бяха решени овреме, нямаше да се стигне до такива проблеми,“ заяви още д-р Хаджи. Той изрази надежда, че оттук нататък промените ще дадат положителен резултат. „За да може всички хора в България да бъдат равноправни, за да може всички хора в България да изповядват свободно своята религия, независимо каква е тя, ние в крайна сметка всички сме български граждани и полагаме усилия за запазване на мира в нашето отечество - трябва да бъде ангажимент на всеки един от нас“, подчерта още по време на срещата главният мюфтия на мюсюлманите в България.", "date": "2019.03.11", "title": "Премиерът Бойко Борисов: Важно ми е патриархът и мюфтията да могат да седят заедно и да си говорят, за да сме спокойни за етническия мир, всичко останало ще го наредим"}
{"url": "http://www.focus-news.net/news/2019/03/11/2633120/evrokomisaryat-mariya-gabriel-kibersigurnostta-e-chast-ot-ezhednevieto-ni.html", "text": "Киберсигурността вече не е предмет на разговор между няколко експерта в няколко столици на ЕС. Днес киберсигурността е част от ежедневието ни и тя ще бъде все по-важна с всяко свързано устройство. Това каза европейският комисар по цифровата икономика и цифровото общество Мария Габриел по време на конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . „За последните 6 години десетки пъти са се увеличили свързаните устройства. Всички използваме интернет много по-активно в ежедневието си. цифровизацията навлиза бързо във всеки един сектор на икономиката и обществото ни и пропорционално това означава увеличаване на заплахите“, заяви еврокомисар Мария Габриел. Тя отбеляза, че до 2020 г. се очаква броят на свързаните устройства да се увеличи с милиарди и посочи, че всяко свързано устройство означава повече възможности, но и повече рискове. \r\nЕврокомисарят коментира, че действията за подобряване на киберсигурсността на нашите граждани и компании продължават. \r\n„Все още 80% от европейските компании споделят, че не знаят дали са били обект на кибератака през последната една година. Все още само 44% от европейските граждани имат основни цифрови умения, те включват и умения за киберхигиена. Затова е необходима мобилизация на всички нива - от европейските институции, през националното ниво, до гражданското общество, за да можем инвестирайки в уменията на гражданите да инвестираме в собствената си сигурност“, коментира Мария Габриел. \r\n„Конференцията излъчва много ясно послание - да удвоим усилията си в борбата с киберопасностите, да работим заедно и да си сътрудничим, да подобрим координацията, да търсим и намираме общи европейски решения, изградени върху нашите демократични ценности. Няма държава-членка, която да се справи сама с предизвикателствата на киберсигурността“, каза още еврокомисарят. \r\nИрина ИВАНОВА", "date": "2019.03.11", "title": "Еврокомисарят Мария Габриел: Киберсигурността е част от ежедневието ни"}
{"url": "http://www.focus-news.net/news/2019/03/11/2633129/burgas-v-mladezhkiya-kulturen-tsentar-v-grada-shte-se-provede-kandidatstudentska-borsa-na-15-i-16-mart.html", "text": "Голяма кандидатстудентска борса ще се проведе на 15 и 16 март в изложбената зала и фоайето на Младежки културен център – Бургас. Това съобщиха от пресцентъра на  Община Бургас . Участие са потвърдили някои от най-престижните български университети. Това е двадесет и пето поредно издание на форума, организиран на местно ниво от Община Бургас, Младежки културен център и сдружение „Кандидатстудентска борса“ – София. \r\nБургаските младежи и техните родители ще получат на посоченото място полезна информация, консултация и съвет от специалисти от висшите училища за условията, реда и сроковете за кандидатстване, класиране и записване; за програмите за подготовка на приемните конкурсни изпити; за предварителните и редовните изпити, за признаването на зрелостните изпити, битовото устройване на студентите, социалните придобивки и др. Желаещите да продължат висшето си образование ще имат възможност да се снабдят с кандидатстудентски справочници, както и с учебно-помощни и информационни материали. \r\nБорсата ще бъде отворена от 12.00 до 17.00 часа на 15 март и от 9.00 до 14.00 часа на 16 март. \r\nВ борсата ще участват Варненски свободен университет „Черноризец Храбър“, Великотърновски университет „Св. св. Кирил и Методий“, Висше военноморско училище „Н. Й. Вапцаров“- Варна, Висше училище по застраховане и финанси – София, Висше училище по мениджмънт – Варна, Нов български университет, Русенски университет „Ангел Кънчев“, Софийски университет „Св. Климент Охридски“ – София, Стопанска академия „Д. А. Ценов“ – Свищов, Технически университет – Габрово, Технически университет – София, Университет „Асен Златаров“ – Бургас, Химикотехнологичен и металургичен университет – София, Шуменски университет „Епископ Константин Преславски“ - Шумен, Югозападен университет „Неофит Рилски“ – Благоевград, Висше училище по сигурност и икономика и Национален център за кандидатстудентска подготовка и информация ЕООД.", "date": "2019.03.11", "title": "Бургас: В Младежкия културен център в града ще се проведе кандидатстудентска борса на 15 и 16 март"}
{"url": "http://www.focus-news.net/news/2019/03/11/2633131/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Спокойно се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. Пътищата са сухи. \r\nДеница ДИМИТРОВА", "date": "2019.03.11", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/03/11/2633130/varna-apelativniyat-sad-potvardi-ekstraditsiyata-na-balgarin-izdirvan-s-evropeyska-zapoved-za-arest-za-krupna-krazhba-v-gartsiya.html", "text": "Апелативният съд потвърди екстрадицията на българин, издирван с Европейска заповед за арест за крупна кражба в Гърция. Това съобщиха от пресцентъра на  Варненския апелативен съд . Състав на Съда потвърди като законосъобразно решение на Окръжен съд – Варна от 28 февруари тази година, с което се допуска екстрадицията на Ахмед Ах., издирван от гръцките власти, за да бъде разследван с други лица за съучастие в крупна кражба, извършена в град Ираклия в източен Крит, Гърция. Въззивната апелативна инстанция съд остави без уважение жалбата на българина срещу решението за предаването му на гръцките власти . \r\nАхмед е задържан под стража през месец януари т.г. на основание Европейска заповед за арест (ЕЗА), издадена на 4 декември 2018 г. от апелативен прокурор от източен Крит. Компетентните гръцки власти са настоявали за ареста и предаването на Ахмед, за да бъде наказателно преследван за кражба, извършена в съучастие с други лица през февруари 2015 година от дома на местен жител. Според ЕЗА, няколко български граждани след предварителен сговор и в съучастие проникнали през балконската врата на чуждия дом, задигнали голяма сума в евро, ключ от автомобил, документи и множество бижута – всичко на стойност 221 800 евро. Кражбата е престъпление, което се наказва максимум с 10 години затвор в Гърция, а се преследва от закона и в България. \r\nВарненският апелативен съд споделя основанията на първата съдебна инстанция, допуснала екстрадицията на българина. И този съд намира, че престъплението не е извършено цялостно или частично на територията на РБ, не е подсъдно на български съд, не е изтекъл предвидения давностен срок, а Ахмед не е търпял и не търпи наказание за това деяние в страна, която не е членка на ЕС.  \r\nРешението на Апелативен съд – Варна, с което се потвърждава екстрадицията на Ахмед Ах., за да бъде разследван с други лица от гръцките власти за крупна кражба, извършена в град Ираклия в източен Крит е окончателно.", "date": "2019.03.11", "title": "Варна: Апелативният съд потвърди екстрадицията на българин, издирван с Европейска заповед за арест за крупна кражба в Гърция"}
{"url": "http://www.focus-news.net/news/2019/03/11/2633124/prof-kostadin-dinchev-folklorist-velikdenskiyat-post-e-za-ochistvane-na-tyaloto-i-dushata.html", "text": "Великденският пост е за очистване на тялото и душата. Това каза за  Радио „Фокус“-Пирин  проф. Костадин Динчев, фолклорист и почетен гражданин на Благоевград. „Обикновено в този период хората трябва да се възпират от яденето на блажни храни, но църквата прави компромис за тези, които боледували или имат някакви хронични заболявания. За тях се прави изключение, като те могат само първата или последната седмица да се опитат да се въздържат не само от яденето на блажни храни, но и има наложени различни полови забрани, ограничаване на всички прояви като сгодяване и женитба“, заяви той.  \r\nПроф. Динчев отбеляза, че обредите започват да се изпълняват още от Сирни Заговезни, когато се прескачат огньове, които имат магическо предназначение за очистване от лошите сили. По думите му всичко в света е подредено и се върви от хаус към подреденост, като от началото на Великденския пост се върви от хауса, който постепенно ще започне да се преодолява, а възкресението на Иисус Христо ще даде вече нов живот, ще отбележи победата на живота над смъртта. Фолклористът каза още, че в природен и социален план пък времето след Великден е периода, когато се отприщват годежите и венчавките и пролетта се утвърждава, всичко започва да цъфти и започваме да вървим към Гергьовден, който се нарича още Цветен Георги. \r\nНатали СТЕФАНОВА", "date": "2019.03.11", "title": "Проф. Костадин Динчев, фолклорист: Великденският пост е за очистване на тялото и душата"}
{"url": "http://www.focus-news.net/news/2019/03/11/2633123/tsvetan-tsvetanov-gerb-evropeyskite-izbori-shte-pokazhat-kakvo-e-nivoto-na-kibersigurnostta-v-es.html", "text": "Европейските избори ще покажат какво е нивото на киберсигурността в ЕС. Това каза председателят на ПГ на ГЕРБ и председател на парламентарната Комисия по вътрешна сигурност и обществен ред Цветан Цветанов по време на конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . „Макар и за някои граждани европейският вот да не е най-важната или интересна тема, изключително важно е по време на тях гласът на хората да бъде защитен“, отбеляза Цветанов. По думите му, ако системите за сигурност на страните в ЕС бъдат пробити по време на изборите, това ще означава, че е налице дефицит в способността ни да защитим националната си сигурност. Той отчете като положителен пример създадените в някои страни от ЕС министерства, борещи се с дезинформацията. „За съжаление, към този момент ние нямаме такова звено, което да противодейства на фалшивите новини и ежедневно биваме облъчвани. Може би все още не сме подготвени и за хибридните атаки, които някои страни като Русия ежедневно правят“, обясни Цветанов. \r\n„Онлайн средата се променя ежедневно. Все повече възможности и услуги се предлагат. Остава обаче въпросът дали всичко е регулирано и можем да сърфираме безопасно в интернет. Непрекъснато пада възрастовият праг на децата, които са активни онлайн. Именно заради крехката им възраст обаче, те са изложени на много рискове. Това ни задължава непрекъснато да разясняваме потенциалните заплахи“, посочи Цветанов. По думите му истинско богатство за България е да има еврокомисар, чийто ресор е пряко свързан с киберзащитата и киберсигурността. Според Цветанов, когато е налице координирана работа между българските институции и активно партньорство с Мария Габриел и ЕК, това може да предостави добавена стойност в работата на страната по гарантираните на киберсигурността, която е неизменна част и от националната сигурност. \r\nИрина ИВАНОВА", "date": "2019.03.11", "title": "Цветан Цветанов, ГЕРБ: Европейските избори ще покажат какво е нивото на киберсигурността в ЕС"}
{"url": "http://www.focus-news.net/news/2019/03/11/2633132/kyustendil-zaradi-avarien-remont-shte-bade-spryano-vodopodavaneto-v-dva-zhilishtni-kvartala-na-dupnitsa-i-v-selo-dzherman.html", "text": "Заради авариен ремонт ще бъде спряно водоподаването в два жилищни квартала на Дупница и в село Джерман. Това съобщиха за  Радио „Фокус” – Кюстендил  от Общинско дружество „ВиК” – Дупница. Подаването на вода за питейно-битови нужди ще бъде спряно за времето от 21.00 часа тази вечер до 06.00 часа на 12 март. Причината е авариен ремонт на водопровод по улица „Родопи”. Без вода ще бъдат жителите на кварталите „Ценеви” и „Южен”, улиците „Прогона” „Св.Иван Рилски”, както и село Джерман. \r\nВенцеслав ИЛЧЕВ", "date": "2019.03.11", "title": "Кюстендил: Заради авариен ремонт ще бъде спряно водоподаването в два жилищни квартала на Дупница и в село Джерман"}
{"url": "http://www.focus-news.net/news/2019/03/11/2633133/dobrich-v-prokuraturata-e-poluchen-anonimen-signal-za-otbivane-na-techenieto-na-chast-ot-reka-batovska.html", "text": "В Прокуратурата е получен анонимен сигнал за извършено нарушение – отбиване на течението на част от река Батовска, в шахта, която се намира в района на село Батово, от там директно прехвърляне към резервоара на Помпената станция към селото и от там влиза във водопроводната система на областта. Това съобщи окръжният прокурор на Добрич Пламен Николов, предаде кореспондент на  Радио „Фокус” – Варна . Тази помпена станция захранва част от селата в областта.  \r\n„Тази вода не се пречиства по никакъв начин и е опасна за живота и здравето на населението“, каза окръжният прокурор. Николов посочи, че сигналът е съдържал данни е разгледан. От Районна прокуратура в Добрич е разпоредена проверка. Очаква се днес или утре да бъде докладван резултатът, след което ще се реши дали да бъде образувано досъдебно производство.  \r\nЖулиета НИКОЛОВА", "date": "2019.03.11", "title": "Добрич: В Прокуратурата е получен анонимен сигнал за отбиване на течението на част от река Батовска"}
{"url": "http://www.focus-news.net/news/2019/03/11/2633137/pleven-73-godishna-velosipedistka-e-blasnata-ot-lek-avtomobil-v-selo-pisarovo.html", "text": "73-годишна велосипедистка е блъсната от лек автомобил в село Писарово. Това съобщиха от  ОДМВР - Плевен . Инцидентът е станал на 8 март в село Писарово. Водачът на „Форд Фиеста“ 81-годишен местен жител е блъснал възрастна жена, която е карала велосипед. На пострадалата е причинена фрактура на дясна ръка и черепно-мозъчна травма. Настанена е в Клиника по неврохирургия към УМБАЛ ,,Д-р Георги Странски\" - град Плевен. Местопроизшествието е посетено от полицейски служители и е  извършен оглед. Уведомен е прокурор в Районна прокуратура - Кнежа. Образувано е досъдебно производство и работата продължава.", "date": "2019.03.11", "title": "Плевен: 73-годишна велосипедистка е блъсната от лек автомобил в село Писарово"}
{"url": "http://www.focus-news.net/news/2019/03/11/2633138/varna-politsai-sa-strelyali-po-30-godishen-kriminalno-proyaven-mazh-v-devnya-opital-da-izbyaga-pri-proverka.html", "text": "Полицаи са стреляли по 30-годишен криминално проявен мъж в Девня. Това съобщиха от  ОДМВР – Варна . Случаят е станал на 9 март, около 13.00 часа, на ул. „Петрича“ в град Девня. Полицейските служители се насочват към автомобила с цел извършване на проверка, като при вида им водачът му рязко потегля. Автомобилът е установен отново в района на жп гарата, когато той му слиза и побягва. Последват предупреждения от страна на полицейските служители и призиви да спре, но мъжът не се съобразява с техните разпореждания. Един от полицейските служители произвежда два изстрела във въздуха, но мъжът продължа да бяга, следва изстрел към него в безопасна зона. Лицето отново не спира, а се укрива на покрива на изоставена постройка. Малко след това е задържан 30-годишният О. А. от Девня, добре познат на органите на реда, неправоспособен и многократно осъждан. Същият е отведен в болнично заведение, където е прегледан, установено е, че няма тежки травми и е освободен. По случая е образувано бързо полицейско производство, материалите са докладвани в Районна прокуратура – Варна. Мъжът е задържан за срок до 24 часа. Образувано е също следствено дело.", "date": "2019.03.11", "title": "Варна: Полицаи са стреляли по 30-годишен криминално проявен мъж в Девня, опитал да избяга при проверка"}
{"url": "http://www.focus-news.net/news/2019/03/11/2633126/gazeta-express-kosovo-vodeshti-savetnitsi-na-angela-merkel-pristigat-na-poseshtenie-v-kosovo.html", "text": "Двама топ съветници на германския канцлер Ангела Меркел пристигат на посещение в Косово, съобщава електронното издание на прищинския ежедневник   Gazeta Express . \r\nСтава въпрос за съветника по външна политика Ян Хекер и Матиас Лютенберг, ръководител на Отдела за Източна и Югоизточна Европа на Канцеларията на Косово. „Те ще дойдат в Прищина на 11 март, за да се срещнат с президента Хашим Тачи и премиера Рамуш Харадинай\", разкри по-рано източник на изданието.  \r\nОчаква се посещението на двамата германски служители да бъде критично в дебата за това дали да бъде премахнати или временно спрени 100-процентовите мита за вноса на сръбски стоки, наложен от правителството в Прищина през ноември миналата година, както и за продължаването на диалог с Белград.  Тереза Герова", "date": "2019.03.11", "title": "Gazeta Express (Косово): Водещи съветници на Ангела Меркел пристигат на посещение в Косово"}
{"url": "http://www.focus-news.net/news/2019/03/11/2633139/kardzhali-predsedatelyat-na-ns-tsveta-karayancheva-otkri-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Председателят на Народното събрание Цвета Караянчева откри пътуваща изложба, посветена на 140 години от Учредителното събрание и приемането на Търновската конституция, предаде кореспондент на  Радио „Фокус\" . Домакин на изложбата е областният управител Никола Чанев. Участие взе Гвардейският отряд при Езикова гимназия „Христо Ботев“, представители на политически партии, на обществени организации и много граждани. Документалната експозиция, състояща се от 40 платна, представена във фоайето на Драматичен Театър „Димитър Димов“, излага исторически и биографични документи, портрети и данни за дейността за народните представители от състава на Учредителното събрание, приело Търновската конституция и възстановило България като самостоятелна държава. Инициативата е на Народното събрание, под патронажа на председателя Цвета Караянчева, със съдействието на Държавна агенция „Архиви“ и областните управители в страната. Организацията на българската държавност има своите здрави исторически корени в далечното минало, в средновековната българска държава и по-късно. Опити за народни събрания е имало по време на особено драматични събития за народа - по време на национално-освободителните борби, по време на въстанията преди Освобождението. Българските духовници са взели дейно участие в началата на строежа на държавното управление, начело с Екзарх Йосиф и първият председател на народното събрание Екзарх Антим I, участие по право вземат също равин и мюфтия.  \r\n„Това е Конституцията, която само няколко години след Освобождението забранява всякакъв вид робството на територията на Княжество България, която дава равни права на всички без значение от етнос и религия. Още в тази Конституция са заложени основите на това, на което се радваме днес – да живеем в мир и разбирателство, и равенство пред Закона за всички. Което е ценност за нашата държава и заслуга на основателите на нашата държава\", каза областният управител на Кърджали Никола Чанев преди откриването на изложбата.  \r\n„Сякаш Божия промисъл е повлиял 140 години след учредяването на Събранието, председателят на парламента да бъде от Кърджали\", каза още областният управител Никола Чанев. \r\nЦвета Караянчева откри изложбата с думите: „Тази година решихме, че честването на Конституцията ще е различно. Решихме да не правим големи научни конференции, а да бъде обърнато към хората. В Събранието са участвали представители от различни обществени групи, участници от национално-освободителните борби, които са нямали политически опит. Все още нашата Конституция и правилника за работа на Народното събрание стъпват на това, което е заложено в тази Първа българска конституция. Дебатите са били бурни, както и сега се е стигало и до напускане на заседания, за да покажат своето несъгласие, в крайна сметка текстът на Конституцията е бил приет. Тя за времето си е била изключително демократична и е основен закон на държавата ни\".  \r\n„На 16 април ще направим един \"Урок по конституция\". Във всеки клас и във всяко училище в България, в един и същи час да се говори за българската конституция. В онези времена е направена Конституция за бъдещето на страната. Това е велико дело, строителите на съвременна България са изковали основния закон на държавата „Всеки човек, независимо от вяра пол и занятие, стъпи ли на територията на страната, свободен става“, това е основното верую, основното правило, което трябва да следваме\", каза още Цвета Караянчева. \r\nДарина ДЕЕНИЧИНА", "date": "2019.03.11", "title": "Кърджали: Председателят на НС Цвета Караянчева откри изложба, посветена на 140 години от Учредителното събрание и приемането на Търновската конституция"}
{"url": "http://www.focus-news.net/news/2019/03/11/2633140/pazardzhik-rayonniyat-sad-shte-gleda-delo-po-zhalba-na-kmeta-na-karlovo-emil-kabaivanov-sreshtu-kmeta-na-kalofer-rumen-stoyanov-za-kleveta-v-televizionno-predavane.html", "text": "Районният съд в Пазарджик ще гледа дело за публична клевета срещу длъжностно лице, съобщиха от пресцентъра на  съда . Делото е образувано по тъжба на Емил Кабаиванов – кмет на Община Карлово, срещу Румен Стоянов – кмет на Калофер. Иска се да бъде постановена осъдителна присъда спрямо Стоянов за това, че на 10 октомври 2018 г. в предаване, излъчено по телевизия „bTV”, публично е направил изявление, съдържащо клеветнически твърдения, насочени към Кабаиванов в качеството му на длъжностно лице, отговорно за приключване и отчитане на ремонтни дейности по мемориален комплекс „Христо Ботев“ в Калофер, като в интервюто си Стоянов е разпространил клевета по отношение на Кабаиванов, че е извършил кражба на 300 000 лв. - отпуснати за ремонт на паметника целеви средства. Тъжителят е предявил граждански иск за причинените му неимуществени вреди в размер на 5 000 лв. Началото на съдебното заседание е в 13.30 часа, съдия-докладчик е Красимир Лесенски.", "date": "2019.03.11", "title": "Пазарджик: Районният съд ще гледа дело по жалба на кмета на Карлово Емил Кабаиванов срещу кмета на Калофер  Румен Стоянов за клевета в телевизионно предаване"}
{"url": "http://www.focus-news.net/news/2019/03/11/2633134/otets-stanimir-minkov-po-vreme-na-post-parvo-tryabva-da-ogranichavame-telesnite-i-platski-udovolstviya-i-dushata-ni-da-e-po-ustremena-v-obrashtenieto-si-s-boga.html", "text": "В нашата православна църква постът е предимно духовен. Това каза за  Радио „Фокус“ – Смолян  отец Станимир Минков от храм „Свети Атанасий“ в Чепеларе. По думите му, на първо място ние трябва да се ограничаваме от всякакви телесни и плътски удоволствия и да усилим молитвата, тоест нашата душа да е по-устремена в общението си с Бога. „Въздържанието от блажна храни е част от този пост. Това е видимата, материалната страна на поста. Има древен принцип, който на църковно-славянски звучи така: „омерщение плоти“, тоест омаломощаване на плътта, с цел възвисяване на духа. През този период самите богослужения са по-интензивни, самите песнопения са по-покайни, самите текстове на тези богослужения и песнопения са по-умолителни. Текстовете са високосъдържателни и са на базата на религиозния опит на отдавна преди нас живели и просияли със своята святост боговдъхновени мъже и жени, които са описали своите религиозни преживявания. По този начин те придават на нас съвременните християни своя религиозен опит, за да можем и ние оставяйки всяко плътско и веществено да се устремим в това духовно поприще в дните на Великия пост“, поясни отец Станимир. \r\nТой отбеляза, че е важно да се спазва и външната, видимата страна на поста, тоест да се въздържаме от блажни храни, алкохол и всякакви удоволствия на тялото, които могат да ни отдалечат от нашето търсене и общение с Бога. Отец Станимир посочи, че те могат да породят и съблазън, затова е хубаво стриктно да съблюдаваме предписанията на църквата, които дават за този благословен от Бога период, в който се подготвяме за Празника на празниците – Възкресение Христово. „И така през следващите седем седмици трябва наистина да устояваме на нападките на сатаната и на изкушенията, защото точно в такива моменти се изпитва човешката душа, както се казва в библията „както злато в огън“. Така и ние трябва да пречистим душите си въпреки трудностите, но да достигнем духовно извисени и по божията милост до-достойни за Празника на празниците – Пасхата Христова“, каза още отец Станимир Минков. \r\nТой коментира, че в голямата си част хората, които спазват не само поста, но и християнския начин на живот, не са много и са от по-възрастното поколение. По думи на отец Станимир има и млади хора, които възпитават своите деца и идват в храма в  Чепеларе. „Опитвам се да им съдействам със съвет и напътствия за един по-благонравен християнски начин на живот в семейството, но те са малко. Броят им на фона на цялото общество е незначителен, но за сметка на това те са висококачествени и морални. Те са истински християни, които аз адмирирам и дано Бог да оцени тези техни усилия, защото днес да си действащ християнин е не просто усилие, а пренебрегване на доста съвременни облаги и начин на живот“, заяви отец Станимир. \r\nНели ГЕРГЬОВСКА", "date": "2019.03.11", "title": "Отец Станимир Минков: По време на пост първо трябва да ограничаваме телесните и плътски удоволствия и душата ни да е по-устремена в обръщението си с Бога"}
{"url": "http://www.focus-news.net/news/2019/03/11/2633141/ministar-nikolina-angelkova-provede-v-moskva-rabotna-sreshta-s-rakovoditelya-na-federalnata-agentsiya-po-turizam-zarina-doguzova.html", "text": "Министърът на туризма Николина Ангелкова разговаря в руската столица със Зарина Догузова, ръководител на Федералната агенция по туризъм. Това съобщиха от пресцентъра на  Министерство на туризма . Срещата се проведе по време на работното посещение на българския министър на международната туристическа борса \"Интурмаркет 2019\".  \r\nДвете се срещнаха само преди седмица в София в навечерието на българо-руския форум в туризма, който бе открит от премиерите на Република България Бойко Борисов и на Руската федерация Дмитрий Медведев. Зарина Догузова поздрави министър Ангелкова за организацията на форума, на който бяха очертани важни насоки за бъдещото сътрудничество в туризма между двете страни. „Много се радвам да поздравя толкова скъпи гости като Вас. За мен добрите отношения между България и Русия са приоритет“, каза ръководителят на руския туризъм.  \r\nМинистър Ангелкова благодари за топлото посрещане и заяви готовността да бъде изпълнена Програмата за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019-2021 г. Документът бе подписан при посещението на премиера на Русия Дмитрий Медведев у нас. \r\nБългарският министър уточни, че ще се работи за популяризиране на културно-исторически маршрути пред руските гости в България. Туристическата администрация възнамерява съвместно с бизнеса и местните власти да създаде и поклоннически маршрути.  \r\nПо време на срещата бяха обсъдени възможностите за отдих в детските лагери по българското  Черноморие. \"Започнахме обсъждането на регламент за тях, експертизата на Вашите специалисти ще бъде полезна\", заяви министър Ангелкова. Тя обсъди със Зарина Догузова и подготвяните с българските общини мерки за стимулиране на чартърните полети с руски туристи за България.  \r\nМинистър Ангелкова отправи официална покана към Догузова да присъства на Българо-руски регионален туристически форум, който ще се проведе през април във Велико Търново. Фактът, че събитието ще е в Старопрестолния град  ще позволи на руските туроператори и представителите на регионите да се запознаят отново с богатите възможности за културно-исторически туризъм в България.  \r\nРъководителят на руския туризъм подчерта, че реализация на фериботната линия Бургас - Новоросийск ще засили допълнително обмяната на туристи между двете страни.", "date": "2019.03.11", "title": "Министър Николина Ангелкова проведе в Москва работна среща с ръководителя на Федералната агенция по туризъм Зарина Догузова"}
{"url": "http://www.focus-news.net/news/2019/03/11/2633136/tsvetan-tsvetanov-gerb-stranata-ni-ne-e-podgotvena-za-hibridnite-ataki-koito-veche-sa-chast-ot-ezhednevnata-igra-na-nyakoi-darzhavi-izvan-es.html", "text": "Действително страната ни не е подготвена за тези хибридни атаки, които вече са част от ежедневната игра на някои държави извън ЕС. Това каза председателят на ПГ на ГЕРБ Цветан Цветанов по време на конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . „Много е важно да покажем и възможността за въздействие на трети страни върху изборния процес в Европа“, посочи Цветанов. „Ние знаем, че в няколко държави в ЕС създадоха дори и министерства, които да работят срещу дезинформацията и фалшивите новини“, каза председателят на ПГ на ГЕРБ. По думите му страната ни не е подготвена за хибридните атаки на някои държави. „Към настоящия момент страната ни не е разработила подобен механизъм, който да може действително да противодейства на фалшивите новини и на информационното облъчване, което всички ние получаваме ежедневно“, каза още той. По думите на Цветан Цветанов Русия е държавата, която най-често е намесвана, при изборния процес.  \r\n„ЕС е най-прекрасното място за живеене и най-демократичното. Тук е най-правовият ред във всяко отношение“, отбеляза Цветанов. По думите му компетентните институции трябва да бъдат много активни и за разясняването на сигурността на децата. \r\nПредседателят на Фондация \"Ханс Зайдел\" за България Ролан Фройденщайн също посочи, че най-големите заплахи в сферата на киберсигурността идват от Русия. По думите му е необходима по-силна борба с дезинформацията и киберпрестъпленията от страна на всички държави в ЕС. \r\nИрина ИВАНОВА", "date": "2019.03.11", "title": "Цветан Цветанов, ГЕРБ: Страната ни не е подготвена за хибридните атаки, които вече са част от ежедневната игра на някои държави извън ЕС"}
{"url": "http://www.focus-news.net/news/2019/03/11/2633143/varna-9-dushi-sa-postradali-pri-katastrofa-na-patya-za-valchi-dol-18-godishno-momiche-e-s-opasnost-za-zhivota.html", "text": "18-годишно момиче е с опасност за живота след катастрофа на пътя за Вълчи дол. Това съобщиха от  ОДМВР – Варна . На 10 март, около 15.00 часа, на пътя за Вълчи дол, 21-годишен водач на лек автомобил поради движение с несъобразена скорост при навлизане в десен завой, губи контрол над автомобила, навлиза в лентата за насрещно движение и се блъска друг автомобил, намиращ се в лентата. Вследствие на инцидента са пострадали девет души. Водачът на първия автомобил и неговите спътници – мъж на 20 години и момиче на 18 години са настанени за лечение в болнично заведение, като 18-годишната пътничка е получила черепно – мозъчна травма и има опасност за живота й. Четирима са пострадалите от втория автомобил. Две жени – на 48 години и на 26 години и дете на 3 години, са настанени за лечение, без опасност за живота. Останалите пострадали са освободени за домашно лечение. По случая има образувано досъдебно производство.", "date": "2019.03.11", "title": "Варна: 9 души са пострадали при катастрофа на пътя за Вълчи дол, 18-годишно момиче е с опасност за живота"}
{"url": "http://www.focus-news.net/news/2019/03/11/2633144/sliven-politsiyata-razsledva-signal-za-tri-kotki-prostrelyani-s-vazdushna-pushka-v-kvartal-rechitsa.html", "text": "Полицията разследва сигнал за три котки, простреляни с въздушна пушка в квартал „Речица“. Това съобщиха от  ОДМВР - Сливен . Сигналът е подаден на 13 февруари. Съобщено е за пострадали три котки, простреляни с въздушна пушка в сливенския квартал „Речица“. Сигналът е подаден от собствениците на животните. В РУ - Сливен са заведени преписки по случая, като са предприети издирвателни действия от служители по линия Зоополиция. Миналата седмица от дома на 55-годишния Т.С. в същия квартал е иззета един брой въздушна пушка. Същата не е регистрирана в служба КОС при РУ - Сливен. От Т.С. са снети сведения. Работата по случая продължава.", "date": "2019.03.11", "title": "Сливен: Полицията разследва сигнал за три котки, простреляни с въздушна пушка в квартал „Речица“"}
{"url": "http://www.focus-news.net/news/2019/03/11/2633145/api-vazstanoveno-e-dvizhenieto-po-am-struma-v-uchastaka-novo-delchevo-sandanski-v-posoka-sofiya.html", "text": "Възстановено е движението по АМ „Струма“ в участъка Ново Делчево – Сандански в посока София. Това съобщиха от пресцентъра на  Агенция „Пътна инфраструктура“ .", "date": "2019.03.11", "title": "АПИ: Възстановено е движението по АМ „Струма“ в участъка Ново Делчево – Сандански в посока София"}
{"url": "http://www.focus-news.net/news/2019/03/11/2633148/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-shte-uchastva-v-kragla-masa-posvetena-na-upravlenieto-na-migratsionnata-politika.html", "text": "Председателят на Комисията по вътрешна сигурност и обществен ред Цветан Цветанов ще участва в кръгла маса „Управление на миграционната политика в контекста на изборите за Европейски парламент“. Това съобщиха от пресцентъра на  Народното събрание . Събитието ще се проведе в зала „Изток“ на Народното събрание (пл. „Народно събрание“ 2) на 12 март 2019 г. от 10.00 часа. Организатори на кръглата маса са Комисията по вътрешна сигурност и обществен ред, Международният център за развитие на миграционни политики, Фондация „Конрад Аденауер“ и Фондация „Ханс Зайдел“.  \r\nВстъпителни слова ще направят председателят на Комисията по вътрешна сигурност и обществен ред Цветан Цветанов и ръководителят на Бюрото на Фондация „Конрад Аденауер“ в София Торстен Гайслер.  \r\nОсновни говорители на форума ще бъдат Мария Габриел – еврокомисар по цифрова икономика и цифрово общество, д-р Михаел Шпинделегер – генерален директор на Международния център за развитие на миграционни политики (ICMPD), бивш вицеканцлер и министър на външните работи на Австрия, Младен Маринов – министър на вътрешните работи на България, Н. Пр. Андреа Вике – посланик на Австрия в България, Н.Пр. Йон Гъля – посланик на Румъния в България и Н. Пр. Пайви Блинникка – посланик на Финландия в България.  \r\nЗа участие във форума са поканени представители на различни институции, депутати, представители на неправителствения сектор и на дипломатическия корпус в България.", "date": "2019.03.11", "title": "Председателят на Комисията по вътрешна сигурност и обществен ред Цветан Цветанов ще участва в кръгла маса, посветена на управлението на миграционната политика"}
{"url": "http://www.focus-news.net/news/2019/03/11/2633147/pleven-59-godishen-mazh-e-zadarzhan-za-uchastie-v-telefonni-izmami.html", "text": "59-годишен мъж е задържан за участие в телефонни измами, съобщиха от  ОДМВР - Плевен . Престъпленията са извършени през 2018 година. Действията на служителите от сектор „Противодействие на криминалната престъпност“ при ОДМВР – Плевен и Първо РУ - Плевен стартирали след получена информация за телефонна измама. На 26 ноември 2018 година 71-годишна жена е заявила, че непознат ѝ се обадил по телефона. Представил се за ,,полицейски служител главен комисар Станимир Стоилов\" и казал, че трябва да съдейства за задържането на телефонни измамници. Притеснена, жената изхвърлила през терасата на жилището си сумата от 1 480 лева и златни накити. По случая е образувано досъдебно производство.  \r\nНа 28 ноември 2018 година е получен сигнал от 76-годишна жена. Тя потърсила помощ от полицията и разказала, че същия ден непознат ѝ се обадил по телефона. Представил се за ,,полицейски служител инспектор Александър Павлов\" и я въвел в заблуждение, че трябва да съдейства за залавянето на телефонни измамници. 76-годишната е оставила под камбанария пред храм \"Свети Николай\" 3620 лева и златен накит.  \r\nПо случаите са образувани досъдебни производства. В хода на проведените оперативни действия е установен и задържан 59-годишен от село Гега, който е взел парите и златните накити. Мъжът е привлечен в качеството му на обвиняем за извършено престъпление. Разпитан е, признава вината си, като дава обяснения по случая. Пожелал е да сключи споразумение с Районна прокуратура - Плевен, тъй като е възстановил нанесените имуществени щети на потърпевшите. Първоначално е задържан за срок до 24 часа по Закона за МВР. Взета му е мярка за неотклонение ,,Задържане под стража\" и е приведен в Арест - Плевен към затвора в Плевен. Работата по документирането на цялостната престъпна дейност продължават под ръководството на прокурор в Районна прокуратура - Плевен.", "date": "2019.03.11", "title": "Плевен: 59-годишен мъж е задържан за участие в телефонни измами"}
{"url": "http://www.focus-news.net/news/2019/03/11/2633146/veliko-tarnovo-sastezanie-po-maystorsko-karane-na-trabant-shte-se-provede-na-ploshtada-pred-krepostta-tsarevets-na-16-mart.html", "text": "Състезание по майсторско каране на трабант ще се проведе на площада пред крепостта Царевец във Велико Търново. Мероприятието е част от традиционния Трабант фест, който се провежда в града в навечерието на празника на Велико Търново – 22 март. През настоящата година изданието му ще е юбилейно – 10-то, каза пред журналисти един от организаторите на инициативата - народният представител доц. д-р Милен Михов, предаде репортер на  Радио „Фокус“ – Велико Търново . Събитието ще се случи в уикенда преди празника на града, на 16 март. Програмата ще започне в 10.00 часа с регистрация на участниците – на паркинга до парк „Марно поле“. В 11.00 часа започва изложението на автомобилите пред Община Велико Търново.  „Хората ще имат възможност да задават въпроси и да се докоснат до автомобилите. От 12.00 часа започва дефиле на участниците, което ще премине по улиците „Васил Левски“, „България“ до Беляковско шосе, през „Краков“ и „Габровски“ ще се върнат до центъра. Шествието ще продължи в старата част и ще приключи на Царевец. Там ще се проведе заключителното събитие – състезание по майсторско кормуване. Ща има грамоти за участие, както и награди“, обясни още доц. Михов. Той допълни, че всички призове ще са изненада дори за организаторите, тъй като ще бъдат определени от специално жури в деня на събитието.  Това се прави, за да няма съмнения за нагласени победители. Ивайло Антов, друг от организаторите, уточни, че това е първият фест за годината. „При нас идват представители на клубовете от цялата страна. Колеги представят нови автомобили, реставрирани през зимата. Очакваме отново  гости от Румъния, от Германия, англичани от габровски села“, посочи още Антов и допълни, че автомобилите се увеличават ежегодно. Очаква се през тази година те отново да са над 100. \r\nФестът се провежда със съдействието на Община Велико Търново и местни фирми. Специални благодарност организаторите изказват към органите на реда, които оказват огромно съдействие при организацията. \r\nПървият трабант е произведен през далечната 1957 година, а последният модел е от 1991 година. \r\nЛуиза ТРАНЧЕВА", "date": "2019.03.11", "title": "Велико Търново: Състезание по майсторско каране на трабант ще се проведе на площада пред крепостта Царевец на 16 март"}
{"url": "http://www.focus-news.net/news/2019/03/11/2633142/darzhavata-tsarkvata-i-myuftiystvoto-sa-obedineni-za-zapazvane-na-etnicheskata-tolerantnost-v-stranata-obzor.html", "text": "Премиерът Бойко Борисов се срещна в Министерския съвет с главния мюфтия Мустафа Хаджи и българския патриарх Неофит по повод промените в Закона за вероизповеданията. На 8 март със законодателни промени на първо четене депутатите приеха дълговете да бъдат опростени. По данни на Министерството на финансите 8, 267 млн. лева са задълженията на шест регистрирани вероизповедания, като най-голям дял - над 8 млн. лв. са задълженията на Главното мюфтийство. От БСП заподозряха в решението сделка между ГЕРБ и ДПС. От своя страна, министър-председателят Бойко Борисов заяви, че договорка няма и ГЕРБ няма да прави компромис с темата за етническата толерантност. \r\nПо време на срещата Борисов подчерта, че на проведени срещи и със Светия Синод, и с патриарха, и с владиците, и с мюфтийството много ясно е заявено каква е целта на промените в Закона за вероизповеданията – единна държава със сигурност на религиозната общност, уважение, толерантност. Той уточни, че идеята е за вероизповеданията в България да плаща само българската държава и по този начин да не може чужди разузнавателни централи да работят по разединението на народа. „Важно ми е патриархът и мюфтията да могат да седят заедно и да си говорят, за да сме спокойни за етническия мир, всичко останало ще го наредим“, коментира Борисов. \r\nГлавният мюфтия Мустафа Хаджи заяви, че промените в Закона за вероизповеданията са закъснели. „Затова благодаря на българското правителство, че вие намери сила и воля да направи това нещо. Необходимо е всички тези въпроси да бъдат решени овреме и ако бяха решени овреме, нямаше да се стигне до такива проблеми,“ заяви още главният мюфтия. Той обяви, че дълговете на мюфтийство са от 2005 г. и голяма част от задълженията са лихви. Мустафа Хаджи допълни, че приходите от имоти са недостатъчни, защото голяма част от тях са одържавени по време на комунистическото управление и след това не са върнати. „Важно е да запазим мира, знаете какво стана в другите държави в региона”, каза още главният мюфтия. \r\nОт своя страна, патриарх Неофит благодари на премиера Борисов за добронамерените отношения към вероизповеданията. Той изрази надежда, че вниманието, което се отделя от правителството по темата, ще бъде полезно за всички вероизповедания и занапред. \r\nЦветилена СИМЕОНОВА", "date": "2019.03.11", "title": "Държавата, църквата и мюфтийството са обединени за запазване на етническата толерантност в страната (ОБЗОР)"}
{"url": "http://www.focus-news.net/news/2019/03/11/2633149/plovdiv-bezplatna-prozhektsiya-na-noviya-premieren-dokumentalen-film-posveten-na-tretoto-balgarsko-tsarstvo-shte-se-provede-v-grada.html", "text": "Безплатна прожекция на новия премиерен документален филм „Deus Nobiscum/Съ Нами Богъ“, посветен на Третото Българско царство, със специалното участие на Н. В. Симеон Сакскобургготски, ще се състои в Пловдив в две поредни вечери, на 12 и 13 март 2019 г. в Голямата конферентна зала на Дома на културата „Борис Христов“. Това съобщиха от  Община Пловдив . Филмът е от 5 части, всяка по 40 минути. През първия ден – 12 март, вторник, ще бъдат прожектирани първите 2 серии с начало 17.30 часа. Това са „Третата държава. Възкресение на изток“ и „Любимото дете на Европа – Князът на обречените“. На 13 март, сряда, отново от 17.30 часа, зрителите ще гледат другите 3 серии -„Царят, императорите, Рим – бдението“, „Баща срещу син, син срещу баща – държавата“ и „Два пъти кръщаван, два пъти погребван – монархът“. \r\nРежисьор и продуцент на филма е Степан Поляков, сценарист Тошо Пейков, главен оператор Момчил Александров, музиката е на композитора Митко Щерев. \r\nЧаст от филма е сниман в Пловдив. Освен в България, снимките са правени в Света гора (Халкидики, Гърция), Сан Стефано (Истанбул, Турция), Двореца Бъкингам (Лондон, Великобритания), Двореца Шьонбрун (Виена, Австрия), във Верона (Италия) и редица други места, пряко или косвено свързани със съдбата на България в периода 1878-1946 година. На прожекцията в Пловдив ще присъстват режисьорът и продуцент Степан Поляков, композиторът Митко Щерев и член на екипа, които ще отговарят на въпроси на зрителите.", "date": "2019.03.11", "title": "Пловдив: Безплатна прожекция на новия премиерен документален филм, посветен на Третото Българско царство, ще се проведе в града"}
{"url": "http://www.focus-news.net/news/2019/03/11/2633150/stara-zagora-nad-80-signala-sa-registrirani-na-goreshtiya-telefon-na-obshtinata-za-perioda-8-10-mart.html", "text": "На безплатния „горещ“ телефон на Общината - 0800 157 37, от 8 до 10 март са отчетени малко над 80 сигнала. Това съобщиха от пресцентъра на  Община Стара Загора . Граждани са информирали за около 20 неправилно паркирани МПС в града. Един автомобил е включен в процедура по доброволно/принудително премахване от междублоково пространство. Оплакване е постъпило от шумно форсиране на паркинг до фонтана „Жабките“.  \r\nАкт за установяване на административно нарушение е съставен след сигнал за просене на пари и смущаване на гражданите пред храм „Св. Троица“. АУАН е съставен на строителна фирма заради разполагане на техника на уличното платно без необходимите разрешителни документи.  \r\nСъщата административна санкция е наложена след оплакване от старозагорка за хранене на бездомни котки от нейна съседка, живееща в блок 100 на ул. „Ген. Гурко“.  \r\nЗа агресивни домашни кучета, порода „Немска овчарка“, пуснати за свободна разходка и нарушаващи спокойствието, е сигнализирано в местността „Съборения мост“.  \r\nПолучено е оплакване от бездомни кучета в района на кв. „Чумлека“. Информацията е насочена към Общински приют за безстопанствени животни.  \r\nДокладна записка и снимков материал са направени след оплакване за замърсяване с отпадъци, след продажба на цветя в празничния за дамите ден, в района на паркинг на бул. „Цар Симеон Велики“, над кв. „Казански“.  \r\nСлед получени обаждания на Горещия телефон е извършен ремонт на улично осветление, обезопасени са шахти. Премахнати са изсъхнали клони на дървета и храсти.   \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.03.11", "title": "Стара Загора: Над 80 сигнала са регистрирани на „горещия\" телефон на Общината за периода 8 - 10 март"}
{"url": "http://www.focus-news.net/news/2019/03/11/2633135/zeri-kosovo-rusiya-shte-podkrepi-edinstveno-sporazumenie-koeto-osakatyava-kosovo-tvardi-bivsh-savetnik-v-darzhavniya-departament-na-sasht.html", "text": "Електронното издание на прищинския ежедневник  Zeri  цитира Дейвид Филипс, бивш съветник в Държавния департамент на САЩ, според когото Русия ще се противопостави на всяко споразумение между Косово и Сърбия, с изключение на такова, което би „осакатило“ най-младата държава на Балканите.  \r\nФилипс твърди, че „подкрепата за идеята за разделянето на Косово отговаря на стратегическите цели на Русия, защото ще подтикне разделението в косовското общество, което може да доведе до насилие и дискредитиране на косовския проект\".  \r\n„Президентът Тачи беше измамен от Вучич и Путин, за да повярва, че е възможен вариант за коригиране на границите. Това не е решението. Корекцията на границите ще отслаби Косово и ще създаде разцепления в косовското общество”, предупреди американският дипломат. Тереза Герова", "date": "2019.03.11", "title": "Zeri (Косово): Русия ще подкрепи единствено споразумение, което осакатява Косово, твърди бивш съветник в Държавния департамент на САЩ"}
{"url": "http://www.focus-news.net/news/2019/03/11/2633151/varna-45-godishna-zhena-e-postradala-pri-pozhar-na-terasa-v-grada-nyama-opasnost-za-zhivota-y.html", "text": "45-годишна жена е пострадала при пожар на тераса във Варна, няма опасност за живота й. Това съобщиха от  ОДМВР – Варна . Пожарът е възникнал на 10 март, около 11.40 часа, в апартамент в ж.к. „Владислав Варненчик“ във Варна. Причината за инцидента е небрежност при боравене с открит огън – незагасена цигара. При него е пострадала жена на 45 години, която е вдишала дим, няма опасност за живота й.Унищожено е домашно имущество, опушени са 30 кв. м стени. В същия ден е получен сигнал за пожар, възникнал в суха трева и дървена ограда на двор, намиращ се в ж.к. „Виница“, като няма пострадали хора. Предполагаемата причина за инцидента е небрежност при боравене с открит огън. Унищожени са дървена ограда и декоративни разстения. Около 16.25 часа в същия ден, е получен сигнал за пожар в кабелен тунел, намиращ се на ул. „Девня“. Няма пострадали хора, а са унищожени електрически кабели. Предполагаемата причина за инцидента е небрежност при боравене с открит огън.", "date": "2019.03.11", "title": "Варна: 45-годишна жена е пострадала при пожар на тераса в града, няма опасност за живота й"}
{"url": "http://www.focus-news.net/news/2019/03/11/2633153/sofiya-petima-mazhe-sa-zadarzhani-vav-vrazka-s-izvarshen-grabezh-v-kostinbrod-izdirva-se-oshte-edin.html", "text": "Петима мъже са задържани във връзка с извършен грабеж в Костинброд. Това съобщиха от  ОДМВР - София . Около 23.55 часа на 7 март в РУ - Костинброд постъпил сигнал за семейство, нападнато в дома им. Незабавно на адреса са изпратени полицейски служители, пред които 44-тия годишният обитател заявил, че група непознати мъже, някои от тях маскирани, са нападнали него и двамата му синове, заплашили са съпругата му с кухненски нож, като след нанесения побой са се оттеглили в неизвестна посока. Мъжът заявил, че след инцидента е установил липсата на мобилен телефон. По данни на потърпевшите, повод за нападението е обвинение спрямо 44-годишния мъж, че е запалил огън в чужд имот, за което в РУ - Костинброд е образувана преписка. Потърпевшите са освидетелствани с различни по вид леки телесни повреди. След бързи оперативно- издирвателни действия е установена самоличността на извършителите, като първоначално са задържани четирима от тях, всичките криминално проявени и осъждани от Костинброд. Впоследствие е задържан и пети криминално проявен и осъждан, издирването на шестия нападател продължава.  \r\nПо случая е образувано досъдебно производство, разследването по което продължава под наблюдението на районната прокуратура.", "date": "2019.03.11", "title": "София: Петима мъже са задържани във връзка с извършен грабеж в Костинброд, издирва се още един"}
{"url": "http://www.focus-news.net/news/2019/03/11/2633152/kyustendil-dokumentalnata-izlozhba-otvad-dalga-shte-bade-otkrita-vav-foayeto-na-obshtinskiya-dramatichen-teatar.html", "text": "Документалната изложба „Отвъд дълга” ще бъде открита във фоайето на Общински драматичен театър – Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Изложбата ще бъде представена от 17.00 часа. На откриването ще присъстват Нейно превъзходителство Ирит Лилиан, посланик на Израел в България и Петър Паунов – кмет на Община Кюстендил. Изложбата е посветена на Деня на спасяването на българските евреи и почитането на паметта на жертвите на Холокоста. Изложбата представя историята, лицата, снимките и някои важни документи за дипломатите от четирите краища на света, чиито смелост и сила на духа са непресъхващ извор на вдъхновение и пример. Експозицията включва и информация за историческите събития, на фона на които, дипломатите отстояват ценностите на хуманизма и непримиримостта към злото, пренебрегват ограниченията на високите си служебни постове и помагат, приютяват, транспортират и издават документи и визи, с които евреи от различни части на Европа се изплъзват от лагерите на смъртта. \r\nВенцеслав ИЛЧЕВ", "date": "2019.03.11", "title": "Кюстендил: Документалната изложба „Отвъд дълга” ще бъде открита във фоайето на Общинския драматичен театър"}
{"url": "http://www.focus-news.net/news/2019/03/11/2633154/predstaviteli-na-rakovodstvoto-na-pp-abv-se-sreshtnaha-s-poslanika-na-rusiya-n-pr-anatoliy-makarov.html", "text": "Представители на ръководството на ПП АБВ се срещнаха с посланика на Русия Н. Пр. Анатолий Макаров. Това съобщиха от пресцентъра на  ПП АБВ . Председателят на партията Румен Петков и зам.-председателят Любомира Ганчева, традиционно вече, поднесоха на Н. Пр. Патриотичния календар, изработен от организацията. Изданието е своеобразен съвременен ежедневник по патриотизъм. Първата дата в календара е 3 март – началото на съвременната българска държава и проследява и отбелязва всички исторически за България събития.  \r\nРумен Петков информира посланик Макаров за Международното движение за мир, инициирано от АБВ-Младежи, чието начало беше поставено във Варна преди дни. Инициативата е надпартийна и отворена за масово участие. Сред учредителите на Националното движение за мир са лекари, хора на изкуството, общественици, интелектуалци и граждани. \r\nДвижението за мир ще бъде представено в Делхи на Международния форум на БРИКС, където българското участие е от страна единствено на ПП АБВ. Форумът е на най-високо ниво, в него вземат участие държавите основателки - Бразилия, Русия, Индия, Китай и Южна Африка, както и страните от Г-20, ЕС, ОНД. България ще участва за първи път в този формат, а официален координатор на страната ни е лидерът на АБВ-Младежи Пламена Заячка. Тя ще потърси подкрепа и присъединяване на държавите, които участват към Движението за мир, с цел то да добие световен мащаб.", "date": "2019.03.11", "title": "Представители на ръководството на ПП АБВ се срещнаха с посланика на Русия Н. Пр. Анатолий Макаров"}
{"url": "http://www.focus-news.net/news/2019/03/11/2633156/shumen-65-dekara-iglolistna-i-300-dekara-lesoneprigodna-gora-sa-izgoreli-pri-pozhar-v-selo-blagovo.html", "text": "В 13,25 часа на 10 март било прието съобщение за пожар в иглолистна гора в село Благово. Това съобщиха от  ОДМВР-Шумен . Насочен бил екип на РСПБЗН-Шумен, а след това съдействие са оказали още два противопожарни екипа от Шумен и един от Велики Преслав. Помощ в гасенето са оказали 10 служители на Държавно горско стопанство (ДГС)-Шумен. По негови данни неизвестен бил подпалил сухи треви край селото. Пламъците се прехвърлили в гората. Пожарогасенето било на площ от около 200 000 кв. м. Унищожени са 65 декара иглолистна и 300 декара лесонепригодна гора. За гасенето били ползвани 18 тона вода. Пожарът бил ликвидиран около 17:30 часа. Спасени са 130 декара иглолистна гора. \r\nВ 13:51 часа на същия ден е приет сигнал за върхов пожар в иглолистна гора в землището на село Живково. Към мястото веднага бил насочен противопожарен екип от РСПБЗН-Шумен. По данни на свидетели пожарът е възникнал от запалени сухи треви в частен имот в края на селото. Пламъците се прехвърлили към горския масив. Екипи на РСПБЗН-Нови пазар и Велики Преслав също се включили при потушаване на пожара. 12 служители на ДГС-Шумен оказали помощ при гасенето на пламъците. Ползвани били тупалки и ранцеви пожарогасители. Седем противопожарни екипа – 3 от Шумен, 3 от Нови пазар и един от Велики Преслав, с 25 огнеборци са участвали в ликвидиране на пожара. Унищожени били 24 декара иглолистна гора. Разчистването е било на площ от 22 000 кв. м. Спасена от опожаряване е 226 декара смесена гора. \r\nВ 10:49 часа в неделя бил приет и сигнал за пожар в селскостопанска постройка в село Новосел. Към ул. \"Бузлуджа\" бил пратен противопожарен екип от шуменската пожарна. След пристигане на място огнеборците заварили да гори постройка, в която имало зърно и фуражомелки. Изяснено било, че пламъците тръгнали след небрежно боравене с открит огън. Собственикът запалил отпадъци в близост до постройката и пламъците се пренесли. Унищожени са 2 тона зърно, две фуражомелки и около 50 кв. м покривна конструкция. Две сгради са спасени от опожаряване.", "date": "2019.03.11", "title": "Шумен: 65 декара иглолистна и 300 декара лесонепригодна гора са изгорели при пожар в село Благово"}
{"url": "http://www.focus-news.net/news/2019/03/11/2633155/margarita-radulova-regionalen-istoricheski-muzey-vidin-v-zorata-na-balgarskoto-vazrazhdane-sofroniy-vrachanski-se-opitva-da-podgotvi-badeshtiya-politicheski-elit.html", "text": "В зората на Българското Възраждане Софроний Врачански се опитва да подготви бъдещия политически елит за избора на най-доброто от човешкия опит, каза за  Радио „Фокус“ – Видин  Маргарита Радулова, уредник в Регионалния исторически музей във Видин. Тя посочи, че на 11 март Българската Провославна църква почита паметта на Свети Софроний Врачански. „Във Видин Софроний Врачански се установява в периода между 1800 и 1803 година . Тук той ползва богатата вакъфска (обществена ) библиотека на Осман Пазвантоглу. Софроний получава възможност да се запознае с ръкописи и преводни (гръцки, руски, румънски и др.) книги, което стимулира творческото начало у него“, каза Радулова. Тя допълни, че той превежда и компилира от съчинения на гръцки, руски и царковно-славянски  своите два Видински сборника, които се съхраняват в Националната библиотека „Св. св. Кирил и Методий“.  \r\n„По своя характер сборниците наподобяват разпространените през 18 в. дамаскити (сборници със смесено съдържание). Първият сборник е със заглавие „ Поучене и словосказания на праздников Господних и на Богородничнъих и на богоугоднъих Светъих“ – 79 религиозно-морализаторски слова и пропоповеди по календарни дати на византийската година: от август до септември. Този сборних е завършен на 28 май 1802 година. Той е заимстван от различни руски образци, но основно от „Собрания разнъих поучительнъих слов“ на Гедеон Криновски, придворен духовник на Екатерина II Велика“, посочи Маргарита Радулова. Тя обясни, че вторият сборник е писан почти едновременно с първия и е озаглавен „Разкази и разсуждения“, завършен е на 6 юни 1802 г. В него Софроний включва кратки нравоучителни повести. Прави частичен предвод на „Театрон Политикон“ на Амброзий Марлиан . От гръцко издание на Йоанис Аврамиос  за пръв път в България превежда през гръцки език части от източния арабски сборник на „Хиляда и една нощ“, прави и първия превод на Езоповите басни от новогръцки на български по изданието на Йоанис Патусас – Веденция, 1766 г. \r\n„Вторият сборник има изключително нравствено-поучителен характер. От текста на „Театрон политикон“ българите по онова време научават къкви типове държави има“, допълни Маргарита Радулова. \r\nАнна ЛОЗАНОВА", "date": "2019.03.11", "title": "Маргарита Радулова, Регионален исторически музей – Видин: В зората на Българското Възраждане Софроний Врачански се опитва да подготви бъдещия политически елит"}
{"url": "http://www.focus-news.net/news/2019/03/11/2633157/pernik-kmetat-vyara-tserovska-otkri-remontiranata-sgrada-na-pensionerskiya-klub-zdravets.html", "text": "Кметът Вяра Церовска откри сградата на пенсионерския клуб „Здравец“. Това съобщиха от пресцентъра на  Общината . „Благодарим от сърце на кмета на Община Перник Вяра Церовска, че си изпълни обещанието и ни зарадва с нов и модерен дом“. С тези думи се обърнаха членовете на пенсионерския клуб „Здравец“ към кмета, която присъства на официалното откриване на сградата.  \r\nВъзрастните хора не скриха приятните си емоции от новата придобивка и с вълнение споделяха колко са щастливи, че ще се събират в една уютна и хубава обстановка. На празника в клуба бяха и зам.-кметът Севделина Ковачева и кметът на кв. „Изток“ Емил Костадинов.  \r\n„Радвам се, че днес съм сред вас, мили приятели. Надявам се, че ще има още много хубави поводи да сме заедно и да успеем в много други задачи, които сме си поставили. Предстои ни благоустрояване на квартала“, посочи кметът Вяра Церовска.  \r\n„Най-голямата ни мечта е да отворим хоризонти за Перник. Ще го постигнем с изграждането на кръгово кръстовище в кв. „Изток“, ще направим такова и в кв. „Димова махала“, както и отбивката на „Марина бара“, посочи още Церовска. Тя приветства ръководителката на клуба Стаменка Велинова и каза, че е впечатлена от нейния ентусиазъм и енергия при реализирането на ремонтните дейности.  \r\n„Щастлив съм, че днес сме събрали толкова много хора в новия клуб. Виждате, че това, което сме обещали с г-жа Церовска, сме го направили. В момента вече работим усилено по проекта за парка, защото квартала има нужда от него. Той ще бъде с много зони за отдих спорт, забавления и почивка“, заяви Емил Костадинов . \r\nПомещенията в новия клуб са изцяло ремонтирани, те са с обновени стени и подови настилки, сградата е укрепена, направен е ремонт и на покрива. В клуба членуват 75 перничани, той се намира на ул. \"Младен Стоянов\" в кв. \"Мошино\".", "date": "2019.03.11", "title": "Перник: Кметът Вяра Церовска откри ремонтираната сграда на пенсионерския клуб „Здравец“"}
{"url": "http://www.focus-news.net/news/2019/03/11/2633160/pazardzhik-73-godishna-zhena-e-zaginala-sled-kato-e-blasnata-ot-mikrobus-dokato-se-e-dvizhila-s-velosiped-na-patya-mezhdu-selata-boshulya-i-karabunar.html", "text": "Две тежки пътнотранспортни произшествия са станали в областта за времето от петък до днес, съобщиха от пресцентъра на  ОДМВР-Пазарджик . Първото от тях е регистрирано в петък следобед на пътя между селата Бошуля и Карабунар. Водачът на микробус „Фолксваген“, на 74 г. от село Долно вършило застигнал и блъснал движещите се по посока на движението две велосипедистки.  Резултат на удара жените се озовали извън пътното платно. За съжаление едната от тях, на 73 г., от София е починала от тежките травми. Нейната приятелка на 69г. от Септември е транспортирана и настанена в МБАЛ-Пазарджик с множество охлузвания и наранявания, но без опасност за живота. Водачът е тестван с дрегер, като пробите му за употреба на алкохол и наркотици са отрицателни. За случая е уведомен дежурен прокурор от Окръжната прокуратура в Пазарджик. \r\nВтората сериозна катастрофа е станала в ранния следобед на събота. Мъж от Пещера се движил с лек автомобил „Пежо“ на пътя между Пещера и Пазарджик. Внезапно през пътното платно изскочили коне и мъжът предприел маневра, за да не удари животните. Така той загубил управлението и контрола над автомобила и се озовал в канавката. Пострадалият е транспортиран и настанен в областната болница с различни фрактури и наранявания в областта на гръдния кош. На мястото е извършен оглед, води се дознание.", "date": "2019.03.11", "title": "Пазарджик: 73-годишна жена е загинала, след като е блъсната от микробус, докато се е движила с велосипед на пътя между селата Бошуля и Карабунар"}
{"url": "http://www.focus-news.net/news/2019/03/11/2633158/ministar-petya-avramova-shte-prisastva-na-ofitsialnoto-otkrivane-na-obnovenata-i-sanirana-sgrada-na-obshtina-pernik-na-12-mart.html", "text": "Министърът на регионалното развитие и благоустройството Петя Аврамова ще присъства на официалното откриване на обновената и санирана сграда на Община Перник. Церемонията ще се състои в 15.30 часа на 12 март. Това съобщиха от пресцентъра на  Общината . \r\nВ 14.00 часа в заседателната зала на Общината ще се проведе пресконференция във връзка с реализирането на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация“, който се финансира по Оперативна програма „Региони в растеж“. \r\nРемонтните дейности включваха топлоизолация по фасади и подмяна на дограмата с 5 камерна ПВЦ. Беше изцяло ремонтиран и изолиран покрива, монтирани са три малки фотоволтаични инсталации за производство на електроенергия за собствени нужди с обща максимална мощност 75 KWp. Системите вече са поставени под напрежение и се черпи електроенергия от тях.  \r\nВ рамките на проекта бяха подменени отоплителните тела, преоборудвани са етажните разпределителни табла, направена е реконструкция на главното разпределително табло, подменени са всички осветителни тела с енергоспестяващи. Монтирана е изцяло нова пожароизвестителна инсталация. Приложени са всички съпътстващи мерки, които биха допринесли за постигане на клас на енергопотребление „А“ и повече от 60% енергийни спестявания. Подменени са интериорни и входни врати , отделени са стълбищните клетки, чрез монтаж на преградни врати и др.", "date": "2019.03.11", "title": "Министър Петя Аврамова ще присъства на официалното откриване на обновената и санирана сграда на Община Перник на 12 март"}
{"url": "http://www.focus-news.net/news/2019/03/11/2633162/sliven-dvama-mazhe-sa-zadarzhani-za-strelba-s-gazov-pistolet-na-obshtestveno-myasto-v-grada.html", "text": "Двама мъже са задържани за стрелба с газов пистолет на обществено място в града. Това съобщиха от  ОДМВР - Сливен . 48-годишен мъж с инициали И.И. на 10 март около 23.30 часа в района на „Новоселски мост“ в град Сливен е използвал газов пистолет, като е произвел изстрел през прозореца на личния си лек автомобил. Той е задържан за 24 часа, оръжието е регистрирано по законовия ред, иззето е с протокол за доброволно предаване. На 8 март е задържан 18-годишен младеж с инициали  Д.Д., който около 22.00 часа е произвел изстрел с газов пистолет в центъра на град Сливен. Оръжието е иззето, не е регистрирано по надлежния реди. Д.Д. остава в ареста за 24 часа. По случаите са образувани досъдебни производства.", "date": "2019.03.11", "title": "Сливен: Двама мъже са задържани за стрелба с газов пистолет на обществено място в града"}
{"url": "http://www.focus-news.net/news/2019/03/11/2633166/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. Движението от и за пункта се осъществява при зимни условия. \r\nВенцеслав ИЛЧЕВ", "date": "2019.03.11", "title": "Кюстендил: Без проблеми и изчакванe се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/11/2633163/shumen-ungarskiyat-poslanik-tekla-harangozo-i-kmetat-lyubomir-hristov-podnesoha-ventsi-pred-pametnika-na-layosh-koshut.html", "text": "Унгарският посланик Текла Харангозо и кметът на Шумен Любомир Христов поднесоха венци пред паметника на Лайош Кошут, предаде репортер на  Радио „Фокус“-Шумен . Н. Пр. Текла Харангозо е в града по повод предстоящия Национален празник на Унгария - 15 март. Тя е придружавана от консул Чаба Балаж и Дьорди Димитров, съветник  и директор на Унгарския културен институт. В словото си Н.Пр. Текла Харангозо изрази благодарност към ръководството на община Шумен и жителите на града за уважението и усилията, коио полагат за запазване жив спомена за Унгарската революция.  „В рамките на тържествата по случай Националния празник на Унгария в България отдаваме почит към паметт=та на всички революционери от унгарска и друга националност, които след поражението съдбата е довела на българска земя. Тук започва изгнаничеството и на водача на революцията Лайош Кошут, което продължава да края на живота му. Няколкомесечното му  пребиваване първоначално във Видин, а после в Шумен, не само създава връзки между  унгарците и българите, но донася посланието на един по-свободен, по граждански свят до живеещото под турско иго българско население“, посочи Н.Пр. Текла Харангозо. След ритуала по поднасяне на венци, гостите и домакините разгледаха фотодокументалната изложба „За унгарската независимост – 1848-1849”, експонирана във фоайето на Регионална библиотека „Стилиян Чилингиров“. Изложбата е организирана от Унгарския културен институт по повод Националния празник на Унгария - 15 март, и 171-та годишнина от избухването на Унгарската революция от 1848-1849 г. Посещението на Н.Пр. Текла Харангозо в Шумен започна със среща с кмета на общината Любомир Христов и неговия екип. Преди да отпътува от града,  извънредният и пълномощен посланик на Унгария в България поднесе венци и на паметната плоча на къщата музей „Лайош Кошут”. \r\nИвелина ИВАНОВА", "date": "2019.03.11", "title": "Шумен: Унгарският посланик Текла Харангозо  и кметът Любомир Христов поднесоха венци пред паметника на Лайош Кошут"}
{"url": "http://www.focus-news.net/news/2019/03/11/2633167/tsvetan-tsvetanov-gerb-mariya-gabriel-e-poluchila-nad-10-hil-nominatsii-ot-232-obshtini-za-vodach-na-listata-za-evroizborite.html", "text": "В момента Мария Габриел е получила най-много номинации в структурите на ПП ГЕРБ. Говорим за над 10 хил. номинации, които са от 232 общини. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . „Има процедури, по които могат да бъдат обявявани съответните кандидати и когато бъде окончателно готова листата с решения на Изпълнителната комисия, тогава ще дадем истинската новина. Аз съм убеден, че тя има изключително голям потенциал, защото е работил по много сериозни досиета както като евродепутат, така и като еврокомисар“, заяви Цветанов.   \r\nИрина ИВАНОВА", "date": "2019.03.11", "title": "Цветан Цветанов, ГЕРБ: Мария Габриел е получила над 10 хил. номинации от 232 общини за водач на листата за евроизборите"}
{"url": "http://www.focus-news.net/news/2019/03/11/2633165/smolyan-25-dka-smesena-gora-e-izgoryala-pri-pozhar-v-selo-valchan.html", "text": "25 дка смесена гора е изгоряла при пожар в село Вълчан. Това съобщиха от пресцентъра на  ОДМВР – Смолян . В 10.50 ч. на 9 март на тел. 112 е получен сигнал за пожар в смесена гора в село Вълчан, община Смолян, собственост на Държавно горско стопанство-Смилян. Причината е небрежност при боравене с открит огън. Унищожена е около 25 дка смесена гора и 30 дка селски фонд. Произшествието е ликвидирано от два екип на РСПБЗН – Рудозем, един екип на РСПБЗН – Смолян и доброволни формирования от община Рудозем", "date": "2019.03.11", "title": "Смолян: 25 дка смесена гора е изгоряла при пожар в село Вълчан"}
{"url": "http://www.focus-news.net/news/2019/03/11/2633164/prezidentat-rumen-radev-obshtata-tsel-na-balgariya-i-sloveniya-e-da-se-povishi-dvustranniyat-stokoobmen-tay-kato-vse-oshte-ne-e-izpolzvan-ogromen-potentsial.html", "text": "Общата цел на България и Словения е да се повиши двустранният стокообмен, тъй като все още не е използван огромен потенциал. Това каза на пресконференция президентът Румен Радев по време на посещението си в Словения, предаде репортер на  Агенция „Фокус“ . \r\n“С президента Борут Пахор направихме преглед на нашите отношения в двустранен формат и на общите политики и ангажименти по отношение на предизвикателствата към региона и Европа. Словения и България имат общи славянски корени и близки културни традиции – това е една много здрава основа за развитие на двустранните ни отношения в интерес не само на нашите народи, но и в интерес на региона. Защото ние сме две страни, които са на противоположните географски краища на Балканския полуостров. Но самият факт, че и Словения, и България излъчват стабилност и сигурност и водят диалог и политика на сътрудничество в интерес на сигурността и мира на Балканите е изключително важен фактор за стабилизацията и европейската перспектива на Западните Балкани“, обясни Радев и посочи, че по този начин може да се формира ефективна политическа ос на споделени ценности, помирение и ангажименти за бъдещето на региона. \r\nДържавният глава заяви, че двете държави продължават да развиват диалог и сътрудничество на високо политическо ниво и при голяма интензивност. „Доказателство за това е откриването на посолството на Словения в София миналата година. То вече работи ефективно и реализираме заедно много инициативи“, каза още той. \r\nРумен Радев коментира, че общата цел е да се повиши двустранният стокообмен, като все още не е използван огромен потенциал. „Очакваме бизнес контактите да се задълбочават още повече, да се увеличават взаимните инвестиции и търсим нови ефективни взаимно изгодни форми на икономическо сътрудничество. Днес това вече е по-лесно, защото имаме пряка авиолиния между Любляна и София“, подчерта държавният глава и обясни, че след откриването на авиолинията има рязко повишаване на туристите от България към Словения и обратно.  \r\n„Споделяме общото мнение, че разширяването на ЕС и НАТО със страните от Западните балкани е ключов фактор за постигане на стабилност в нашия регион“, каза още Радев и посочи, че има уверението на словенския президент, че този приоритет ще бъда отстояван и по време на Словенското председателство на Съвета на ЕС, което ще се проведе по време на втората половина на 2021 г. \r\n„Нашата обща позиция по бъдещето на Европа е да работим заедно за изграждане на сигурна, солидарна и силна Европа, уверена в утрешния ден“, заяви Радев.", "date": "2019.03.11", "title": "Президентът Румен Радев: Общата цел на България и Словения е да се повиши двустранният стокообмен, тъй като все още не е използван огромен потенциал"}
{"url": "http://www.focus-news.net/news/2019/03/11/2633168/kyustendil-izgotven-e-proekt-na-mehanizam-za-upravlenie-i-razpredelenie-na-sredstvata-za-subsidii-za-mezhduselishtni-patnicheski-prevozi-v-obshtinata.html", "text": "Изготвен е проект на механизъм за управление и разпределение на средствата за субсидии за междуселищни пътнически превози в община Кюстендил. Това съобщиха за  Радио „Фокус” – Кюстендил  от Община Кюстендил. Проектът на механизма е разработен на база Наредба за условията и реда за предоставяне на средства за компенсиране на намалените приходи от прилагането на цени за обществен пътнически превоз по автомобилния транспорт. Механизмът определя кои превозвачи имат право на субсидии, както и в какъв размер могат да бъдат тези субсидии. Включени са начините за отчитане на извършените превози. Предвидени са и санкции и неизплащане на субсидиите, ако превозвач си позволи да не изпълнява заложените в общинската транспортна схема автобусни курсове по определените маршрути. Механизмът ще бъде подложен на обществено обсъждане, както и на гласуване от страна на Общински съвет – Кюстендил. \r\nВенцеслав ИЛЧЕВ", "date": "2019.03.11", "title": "Кюстендил: Изготвен е проект на механизъм за управление и разпределение на средствата за субсидии за междуселищни пътнически превози в общината"}
{"url": "http://www.focus-news.net/news/2019/03/11/2633159/adelina-stefanova-hram-vavedenie-bogorodichno-blagoevgrad-sveshtenosluzhitelite-preporachvat-na-vsichki-hristiyani-da-postyat-za-da-izkupyat-grehovete-si.html", "text": "Свещенослужителите препоръчват на всички християни да постят, за да изкупят греховете си. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. Според нея постенето не бива да се прави с цел диета и отслабване, или заради здравословни проблеми, а по-скоро с вяра и надежда за пречистване на човешката душа и тяло. Стефанова отбеляза, че много от хората, които искат да постят, нямат такава възможност, защото са болни или са родилки, или кърмачки. По думите й църквата дава възможност да се пости първата и последната седмица след което да се приеме тайнството причастие. Храмовият уредник заяви, че поста има смисъл когато се пречисти човек, а за да приеме причастие човек трябва да направи своята изповед пред енорийския си свещеник. \r\nНатали СТЕФАНОВА", "date": "2019.03.11", "title": "Аделина Стефанова, храм „Въведение Богородично“-Благоевград: Свещенослужителите препоръчват на всички християни да постят, за да изкупят греховете си"}
{"url": "http://www.focus-news.net/news/2019/03/11/2633173/nimh-zhalt-kod-za-obilni-valezhi-i-silen-vyatar-e-obyaven-za-21-oblasti-v-stranata-na-12-mart.html", "text": "Жълт код за обилни валежи и силен вятър е обявен за 21 области в страната на 12 март. Това показа справка на сайта на  Националния институт по метеорология и хидрология (НИМХ) . В областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра и Шумен е в сила предупреждение за  обилни валежи от дъжд, а в планинските райони - от сняг. Очаквани количества на валежа - около 20 л/кв.м, в планините и повече. В планинските райони, където валежът ще е от сняг ще се образува снежна покривка - между 5 и 10 см.  \r\nВ областите Добрич, Варна, Бургас, Сливен, Ямбол, Хасково, Кърджали, Смолян, Благоевград и Кюстендил е обявен жълт код за силен вятър. Ще духа северен вятър със средна скорост 14-19 м/сек и пориви - до 24 м/сек. По цялото Черноморие е обявен жълт код за силен вятър. Очаква се усилване на вятъра от север-североизток с пориви до 20 м/сек (7, пориви 8 бала по Бофорт) и усилване на вълнението до 3-4 бала. Обилни валежи от дъжд ще има в Бургас, Ямбол, Хасково и Кърджали - очакваните количества ще са около 20 л/кв.м, в крайните южни райони и повeче. В Смолян се очакват и валежи от сняг, като снежната покривка ще е до 10-15 см.", "date": "2019.03.11", "title": "НИМХ: Жълт код за обилни валежи и силен вятър е обявен за 21 области в страната на 12 март"}
{"url": "http://www.focus-news.net/news/2019/03/11/2633169/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 13.00 часа.", "date": "2019.03.11", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/03/11/2633170/shumen-400-grama-kanabis-250-tabletki-ekstazi-i-elektronni-vezni-sa-izzeti-ot-doma-na-41-godishen-mazh-v-grada.html", "text": "Криминалисти от полицейското управление в Шумен намерили и иззели 400 грама канабис, 250 таблетки екстази и електронни везни от жилище, обитавано от 41-годишен мъж. Това съобщиха от  ОДМВР - Шумен . На 8 март, малко след 19.00 часа, била извършена проверка на В. А. на ул. „Калиакра“ в града. В него били намерени около 3 грама бяло прахообразно вещество, по негови данни амфетамин. Предприето било претърсване в имот, ползван от 41-годишния мъж. Намерени били около 400 грама кафяво-зелена суха тревна маса, която при направения полеви наркотест реагирала на канабис. Иззети са 250 таблетки, които реагирали на метамфетамин- екстази и 20 грама бяло и кафяво прахообразни вещества, които ще бъдат лабораторно изследвани. В имота са намерени и електронни везни. Мъжът е задържан за срок до 24 часа. Образувано е досъдебно производство за притежание на наркотични вещества с цел разпространение. С постановление на прокурор от окръжната прокуратура  му е наложена мярка за неотклонение „задържане под стража“ за срок до 72 часа.  Работата по документиране на престъплението продължава под надзор на Окръжна прокуратура – Шумен.", "date": "2019.03.11", "title": "Шумен: 400 грама канабис, 250 таблетки екстази и електронни везни са иззети от дома на 41-годишен мъж в града"}
{"url": "http://www.focus-news.net/news/2019/03/11/2633171/pazardzhik-okrazhniyat-sad-shte-gleda-delo-sreshtu-direktora-na-darzhavno-lovno-stopanstvo-chepino-za-naneseni-materialni-shteti-na-stopanstvoto.html", "text": "Окръжен съд-Пазарджик ще гледа дело срещу директора на Държавно ловно стопанство (ДЛС)-Чепино, съобщи за  Радио „Фокус“ – Пазарджик  Маринела Чавдарова от администрацията на съда. Делото е образувано по внесен от Окръжна прокуратура – Пазарджик обвинителен акт. Подсъдимият е обвинен за това, че за периода 9 април 2014 – 21 октомври 2014 година в качеството си на длъжностно лице – директор на ДЛС „Чепино“ не е предприел мерки за прекратяване на 6 броя договори за покупко-продажба на дървесина, сключени с фирма. В резултат на деянието му са настъпили значителни щети в размер на 122 842,50 лева. Насрочено е разпоредително заседание. Началото на съдебното заседание е в 14.00 часа, а докладчик е съдия Ивета Парпулова. \r\nВаня НИКОЛОВА", "date": "2019.03.11", "title": "Пазарджик: Окръжният съд ще гледа дело срещу директора на Държавно ловно стопанство-Чепино за нанесени материални щети на стопанството"}
{"url": "http://www.focus-news.net/news/2019/03/11/2633172/tsvetan-tsvetanov-gerb-prodalzhava-da-raboti-izklyuchitelno-chestno-s-koalitsionnite-si-partnyori.html", "text": "Както сега, така и за в бъдеще ГЕРБ продължава да работи изключително честно с коалиционните си партньори. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . Относно това, че коалиционните партньори на ПП ГЕРБ от \"Обединени патриоти\" са призовали, ГЕРБ да променят становището си за Закона за вероизповеданията, Цветан Цветанов коментира, че те са заявили това си решение с гласуването на първо четене и обясни, че както сега, така и за в бъдеще ГЕРБ продължава да работи изключително честно с коалиционните си партньори. „По всичко, което е свързано с управленската програма, ние нямаме абсолютно никакви разминавания, но разбира се, по други законодателни инициативи се получава и отстояване на различни мнения. Аз мога да кажа, че ние ще продължим между първо и второ четене да разговаряме и да обсъждаме всякакви възможни варианти“, заяви Цветанов. \r\n„Ние смятаме, че Законопроектът, по който се създадоха доста възможности за спекулации  и за създаването на опорни точки, дори на политически централи, каквато е Българската социалистическа партия (БСП). Вие видяхте, че те през тези 20-15 дни отсъстват от парламентарния дебат, отсъстваха от Закона за социалните услуги, който беше изключително важен, защото една социална партия трябваше да участва активно в този дебат в българския парламент“, посочи още той.  \r\nИрина ИВАНОВА", "date": "2019.03.11", "title": "Цветан Цветанов: ГЕРБ продължава да работи изключително честно с коалиционните си партньори"}
{"url": "http://www.focus-news.net/news/2019/03/11/2633161/zapochva-protsedurata-za-izbor-na-strategicheski-investitor-po-proekta-aets-belene.html", "text": "В изпълнение на решения на Народното събрание от 7 юни 2018 г. и на Министерския съвет от 29 юни 2018 г. „Национална електрическа компания“ ЕАД отправя покана за избор на стратегически инвеститор за изграждане на АЕЦ „Белене“. Това съобщиха от пресцентъра на  Министерство на енергетиката . В рамките на поканата се дава възможност и за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Целта на поканата е да предостави определена информация на страните, които желаят да заявят участие в процедурата.  \r\nБългарската страна ще участва в проектната компания, екплоатираща АЕЦ „Белене“ с апортна вноска на активите, в това число – лицензираната площадка, наличното оборудване, издадените решения, разрешение, лицензии и други документи, свързани с проекта. В процедурата са заложени редица условия с цел максимална защита на имуществения интерес на българската страна. Българската държава, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции.  \r\nЗаявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива. Срокът за получаване на заявления за участие е до 90-ия ден, считано от датата на публикуване на поканата в Официален вестник на Европейския съюз. Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕК.", "date": "2019.03.11", "title": "Започва процедурата за избор на стратегически инвеститор по проекта АЕЦ „Белене“"}
{"url": "http://www.focus-news.net/news/2019/03/11/2633174/pregled-na-mezhdunarodnite-novini-do-1330-chasa-agentsiya-fokus.html", "text": "Електронното издание на прищинския ежедневник  Zeri  цитира Дейвид Филипс, бивш съветник в Държавния департамент на САЩ, според когото Русия ще се противопостави на всяко споразумение между Косово и Сърбия, с изключение на такова, което би „осакатило“ най-младата държава на Балканите.  \r\nФилипс твърди, че „подкрепата за идеята за разделянето на Косово отговаря на стратегическите цели на Русия, защото ще подтикне разделението в косовското общество, което може да доведе до насилие и дискредитиране на косовския проект\".  \r\n„Президентът Тачи беше измамен от Вучич и Путин, за да повярва, че е възможен вариант за коригиране на границите. Това не е решението. Корекцията на границите ще отслаби Косово и ще създаде разцепления в косовското общество”, предупреди американският дипломат. \r\n***  Двама топ съветници на германския канцлер Ангела Меркел пристигат на посещение в Косово, съобщава електронното издание на прищинския ежедневник   Gazeta Express . \r\nСтава въпрос за съветника по външна политика Ян Хекер и Матиас Лютенберг, ръководител на Отдела за Източна и Югоизточна Европа на Канцеларията на Косово. „Те ще дойдат в Прищина на 11 март, за да се срещнат с президента Хашим Тачи и премиера Рамуш Харадинай\", разкри по-рано източник на изданието.  \r\nОчаква се посещението на двамата германски служители да бъде критично в дебата за това дали да бъде премахнати или временно спрени 100-процентовите мита за вноса на сръбски стоки, наложен от правителството в Прищина през ноември миналата година, както и за продължаването на диалог с Белград. \r\n***  Съветът на Европа официално регистрира югозападната ни съседка с новото й име – Република Северна Македония, отбелязва електронното издание на гръцкия ежедневник  To Vima . \r\nТака бившата югославска република фигурира в азбучния списък на организацията с името, произтичащо от подписания през миналия юни Преспански договор. Като държава-членка Северна Македония сега се намира между Нидерландия и Норвегия, поясняват от редакцията, като уточнява, че регистърът се води на английски език.  \r\nПромяната на името е отразена и на официалната интернет страница на Парламентарната асамблея на Съвета на Европа (ПАСЕ). Делегацията на Скопие в нея е представена като такава на „Република Северна Македония“.  \r\nTo Vima отбелязва, че на картата на държавите-членки на Съвета на Европа и техните столици името все още не е променено и страната е представена като БЮРМ. \r\nМакедония стана член на Съвета на Европа на 9 ноември 1995 г., припомня гръцкото издание. \r\n***  Консервативните кръгове на Съюза (ХДС/ХСС) се застъпиха за ранна промяна в Канцлерството в Берлин и оставка на Ангела Меркел от поста, съобщава германското издание  Der Spiegel .  \r\nПредседателят на т.нар. Съюз на ценностите, Александер Мич, бе сред първите, които призоваха Меркел да отстъпи поста си на новия лидер на християндемократите Анегрет Крамп-Каренбауер. „Би било най-добре Меркел да организира колкото е възможно по-скоро предаването на поста на Анегрет Крамп-Каренбауер“, изрази увереност лидерът на консервативния кръг в партията.  \r\nТака председателят на ХДС би могла да предприеме необходимите промени в политиката за Германия с подновен кабинет, особено в областта на имиграцията и икономиката, допълни Мич. \r\nГерманският християндемократ сподели очакванията си, че подобно развитие на ситуацията ще доведе до излизането на социалдемократите от голямата коалиция в Берлин. „ХДС трябва да се подготвки за това и поради тази причина – активно да въвежда промени в Канцеларията на канцлера“, предупреди Мич.  \r\nПо-рано политици от Съюза (ХДС/ХСС) отхвърлиха спекулациите на коалиционния партньор ГСПД за преждевременната промяна на канцлерския пост в Берлин. Фракционният лидер на ХСС Александър Добринд дори препоръча вниманието да бъде насочено към успехите на голямата коалиция, „вместо постоянно да се започват дебати за преждевременния й край“. \r\nМинистърът на здравеопазването Йенс Спан (ХДС) заяви пред местни медии, че дебатите за разпадането на коалицията може да дойдат „само от ГСДП“.  „Правителството е на власт само от една година и след процес на изграждане, който продължава толкова дълго, както никога досега. Гражданите имат право да получат разрешаване на проблемите и по-добър живот, вместо постоянно да чуват за обсъждане на тактики\". \r\nДискусията за край на коалицията бе предизвикана в петък от отделни политици от ГСДП. Те заплашиха да сложат край на правителството, ако Съюзът (ХДС/ХСС) се опита да замени Меркел с Крамп-Каренбауер преди изтичането на мандата й. В четвъртък лидерите на трите партии се събират на среща, за да сформират коалиционен комитет. \r\n***  Тази седмица Националният дебат, иницииран от държавния глава на Франция Еманюел Макрон през декември 2018 г., за да отговори на кризата с „жълтите жилетки“, навлиза в заключителния си етап. Все още обаче не се вижда светлина в края на тунела, коментират в редакцията на френския национален ежедневник  Le Figaro . \r\nВремето за конкретни предложения и мерки не е настъпило. „Макрон ще закрие дебата през април и след това ще изясни визията си, като даде основни насоки за реакцията на правителството“, подчерта Себастиен Лекорну, държавен секретар за екологичния и инклузивния преход. Същевременно представителят на Париж поясни, че „времето за предложения и действия ще настъпи през лятото“ на текущата година. Той обаче увери, че междувременно изпълнителната власт в страната се подготвя адекватно. \r\nВ неделя в Матиньон се проведе работна среща за заключенията след обширните разисквания, проведени с министрите и държавните секретари. Целта й бе да бъде стартирана подготовка за даването на отговори на исканията, повдигнати в рамките на последните два месеци по време на близо десетте хиляди срещи, проведени на територията на Франция, припомнят от редакцията.  \r\n***  Бившият председател на Женералитата на Каталуния Карлес Пучдемон обяви намеренията си да се кандидатира за изборите за Европейски парламент през май, съобщава австрийският национален ежедневник  Der Standard . \r\nПучдемон, който живее в изгнание в Брюксел, иска да прехвърли борбата си за независима Каталуния и в Европейския парламент. Петдесет и шест годишният политик и бивш журналист ще участва в гласуването на 26 май като водещ кандидат на сепаратистката коалиция „Заедно за Каталуния“, потвърдиха пред журналисти от Барселона. \r\nСамият Пучдемон публикува съобщение в социалната мрежа „Туитър“ след среща с Партийния съвет на своята политическа сила: „Време е да предприемем нова стъпка към интернационализацията на правото на Каталуния да се самоопредели“. \r\nМеждувременно бе обявено, че парламентарните избори в Испания ще се проведат на 28 април. Гласуването в североизточния испански регион съвпадат с провеждането на тези за ЕП – 26 май. Припомня се, че трима от обвиняемите в процеса срещу каталунските сепаратисти ще се кандидатират за вота през април. Това са Джорди Санчес, Жорди Турул и бившият министър Жозеп Рул, които са задържани от есента на 2017 г. заради ролята им в организирането на референдума за независимост на Каталуния. Пучдемон не е засегнат от процеса. \r\n***", "date": "2019.03.11", "title": "Преглед на международните новини до 13.30 часа (Агенция „Фокус“)"}
{"url": "http://www.focus-news.net/news/2019/03/11/2633175/narodniyat-predstavitel-ot-bsp-za-balgariya-prof-georgi-mihaylov-i-obshtinskiyat-savetnik-nikolay-nikolov-shte-provedat-priemna-za-grazhdani-na-12-mart.html", "text": "На 12 март от 15.00 до 17.00 часа народният представител от „БСП за България“ проф. Георги Михайлов и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" 10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.03.11", "title": "Народният представител от „БСП за България“ проф. Георги Михайлов и общинският съветник Николай Николов ще проведат приемна за граждани на 12 март"}
{"url": "http://www.focus-news.net/news/2019/03/11/2633177/sport-halep-e-parvata-osminafinalistka-v-indian-uels.html", "text": "Симона Халеп се класира на осминафиналите на турнира по тенис от сериите „Мастърс“ в Индиън Уелс. Шампионката от 2015-та година надигра Катерина Козлова със 7:6, 7:5 в двубой от трети кръг, продължил един час и 50 минути. \r\nНа осминафиналите Халеп ще играе срещу победителката от мача между Йелена Остапенко и Маркета Вондроушова.", "date": "2019.03.11", "title": "Спорт: Халеп е първата осминафиналистка в Индиън Уелс"}
{"url": "http://www.focus-news.net/news/2019/03/11/2633176/smolyan-14-pozhara-v-suhi-trevi-i-hrasti-sa-goreli-prez-pochivnite-dni-v-oblastta.html", "text": "14 пожара в сухи треви и храсти са горели през почивните дни в област Смолян. Това съобщиха от пресцентъра на  ОДМВР – Смолян . На 9 март 2019 г., в 10.30 ч. на тел. 112 е получен сигнал за пожар в сухи треви, намиращи се в местността Налнището, землище на с. Оглед, общ. Рудозем, собственост на 61-годишен мъж. Причината е небрежност при боравене с открит огън. Произшествието е ликвидирано от един екип на РСПБЗН – Рудозем. В 11.20 ч. на тел. 112 е получен сигнал за пожар в сухи треви, намиращи се в местността Манафовски колиби, землище на с.Еленка, общ. Неделино, собственост на 45-годишна жена. Причината е небрежност при боравене с открит огън. Спасени са две сгради. Произшествието е ликвидирано от един екип на УПБЗН – Неделино. В 11.22 ч. на тел. 112 е получен сигнал за пожар на сухи треви, намиращи се в с. Лъка, общ. Смолян, с. Лъка, собственост на 71-годишна жена. Причината е небрежност при боравене с открит огън. Спасена е около 5дка широколистна гора. Произшествието е ликвидирано от един екип на РСПБЗН – Смолян. В 12.00 ч. на тел. 112 е получен сигнал за пожар на сухи треви, намиращи се в с. Фатово, общ. Смолян. Причината е небрежност при боравене с открит огън. Спасени са две сгради. Произшествието е ликвидирано от един екип на РСПБЗН – Смолян. В 12.06 ч. на тел. 112 е получен сигнал за пожар на сухи треви, намиращи се в с. Любча, общ. Доспат, собственост на 65-годишна жена. Причината е  небрежност при боравене с открит огън. Спасени са пет сгради. Произшествието е ликвидирано от един екип на РСПБЗН – Доспат. В 14.33 ч. на тел. 112 е получен сигнал за пожар на сухи треви, намиращи се в местността Марина, землище на с.Селча, общ. Девин. Причината е небрежност при боравене с открит огън. Спасена е около 15дка широколистна гора. Произшествието е ликвидирано от един екип на РСПБЗН – Девин. В 17.33 ч. на тел. 112 е получен сигнал за пожар на сухи треви, намиращи се в с.Барутин, общ. Доспат. Причината е небрежност при боравене с открит огън. Спасени са две сгради. Произшествието е ликвидирано от един екип на РСПБЗН – Доспат. \r\nНа 10 март, в 14.46 ч., на тел. 112 е получен сигнал за пожар в сухи треви и храсти, намиращи се в местността Равнища, землище на с. Чокманово, общ. Смолян. Предполагаемата причина е небрежност при боравене с открит огън при почистване на градини. Площта на пожара е 1 дка сухи треви и храсти. Спасени са около 50 дка смесена гора. Произшествието е посетено и ликвидирано от екип на РСПБЗН-Смолян в заварените граници. В 14.18 ч. на тел.112 е получен сигнал за пожар в сухи треви и храсти, намиращи се в местността Манговица, землище на с. Чепинци, общ. Рудозем, собственост на 43-годишна жена. Предполагаемата причина е небрежност при боравене с открит огън при почистване на градини. Площта на пожара е 1 дка сухи треви и храсти. Спасени са 15 дка смесена гора. Произшествието е посетено и ликвидирано от екип на РСПБЗН - Рудозем в заварените граници. В 13.40 ч. на тел. 112 е получен сигнал за пожар в сухи треви и храсти в местността „Омарев дол“, землище на гр. Неделино, собственост на 59-годишна жена. Предполагаемата причина е небрежност при боравене с открит огън при почистване на градини. Площта на пожара е около 2 дка сухи треви и храсти. Спасени са около 20 дка смесена гора и 4 броя сгради. Произшествието е посетено и ликвидирано от екип на УПБЗН-Неделино в заварените граници. В 15.35 ч. на тел. 112 е получен сигнал за пожар в сухи треви и храсти в с. Крайна, общ. Неделино, собственост на 44-годишен мъж. Предполагаемата причина е небрежност при боравене с открит огън при почистване на градини. Площта на пожара е 1,5 дка сухи треви и храсти. Спасени са около 15 дка смесена гора.  Произшествието е посетено и ликвидирано от екип на УПБЗН-Неделино в заварените граници. В 13.07 ч. на тел.112 е получен сигнал за пожар в сухи треви и храсти в гробищен парк, с. Барутин, общ. Доспат. Предполагаемата причина е небрежност при боравене с открит огън при почистване на гробищния парк. Площта на пожара е около 12 дка сухи треви и храсти. Спасени са три сгради. Произшествието е посетено и ликвидирано от екип на РСПБЗН - Доспат в заварените граници. В 14.40 ч. на тел. 112 е получен сигнал за пожар в сухи треви и храсти, намиращи се в местността „Ириите“, землище на гр. Доспат. Предполагаемата причина е небрежност при боравене с открит огън при почистване на стърнище. Площта на пожара е 10 дка сухи треви и храсти. Спасени са 100 дка иглолистна гора и една сграда. Произшествието е посетено и ликвидирано от 3 екипа на РСПБЗН - Доспат в заварените граници. Помощ са оказали 10 служители на Държавно горско стопанство-Доспат и 3-ма жители на гр. Доспат. На 10 март 2019 г., в 15.45 ч. на тел.1 12 е получен сигнал за пожар в сухи треви и храсти в местност Пясъка, землище на гр. Смолян. Предполагаема причина е небрежност при боравене с открит огън при почистване на градини. Площта на пожара е 25дка сухи треви и храсти. Спасени са около 100дка смесена гора и четири сгради. Произшествието е посетено и ликвидирано от два екипа на РСПБЗН - Смолян в заварените граници.", "date": "2019.03.11", "title": "Смолян: 14 пожара в сухи треви и храсти са горели през почивните дни в областта"}
{"url": "http://www.focus-news.net/news/2019/03/11/2633178/kyustendil-rayonniyat-sad-shte-zasedava-po-delo-obrazuvano-po-povod-otkriti-martvi-kone-v-osogovska-planina.html", "text": "Районният съд в Кюстендил ще заседава по дело, образувано по повод открити мъртви коне в Осоговска планина. Това каза пред  Радио „Фокус” – Кюстендил  прокурор Галина Димитрова, говорител на Районна прокуратура – Кюстендил. Заседанието по делото е насрочено за 13.45 часа в Районен съд – Кюстендил. Обвинението е по член 325 б, ал. 2 т. 1 от Наказателния кодекс. Този член третира извършване на престъпление от лице, което осъществява дейност или професия, свързани с отглеждането на животни – причинена смърт на гръбначни животни. Районна прокуратура е направила предложение обвиненото лице да бъде освободено от наказателна отговорност, спрямо него да се наложи административно наказание. „Фокус” припомня, че през месец март 2018 година беше подаден сигнал за коне в Осоговска планина, които са оставени през зимния сезон на временно пасище, а някои от тях от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2019.03.11", "title": "Кюстендил: Районният съд ще заседава по дело, образувано по повод открити мъртви коне в Осоговска планина"}
{"url": "http://www.focus-news.net/news/2019/03/11/2633180/komisiyata-po-obrazovanieto-i-naukata-obyavi-konkurs-za-muzei-galerii-i-uchilishta-za-po-dobro-obrazovanie.html", "text": "Комисията по образованието и науката в 44-тото Народно събрание учреди специална годишна награда „Училището в музея, музеят в училището”. Това съобщиха от пресцентъра на  Народното събрание . Тя е за културни институции, реализирали образователни програми съвместно с училища и детски градини. Депутатите единодушно се обединиха около решението да подпомогнат връзката между културните и образователните институции, като се насърчи пълноценното използване на фондовете за знания, а културните институции се превърнат в живи класни стаи, изследователски лаборатории и дискусионни клубове.  \r\nНаградата ще се връчва всяка година. За нея могат да кандидатстват културни институции, които са осъществили образователни програми през съответната (предходната) календарна година. Номинации на културни институции могат да подават също и образователни институции, както и отделни учители. Приемането им ще става в срок от 1 януари до 30 април на съответната година, включително и тази, в Комисията по образованието и науката.  \r\nЕкспертна комисия от трима изявени специалисти в областта на музеологията, галеристиката и образованието ще избере до 3 културни институции от всички кандидати. Награждаването на лауреатите ще е през месец май на специална церемония в Народното събрание.  \r\nКандидатите трябва да са регистрирани по реда на Закона за закрила и развитие на културата. Да не са констатирани нередности в управлението на финансите, фонда или други компоненти на дейността. Да осъществява устойчива практика на прилагане на образователни програми най-малко през последните 2 години (прилагат се образователните програми), създадени на професионален принцип.  \r\nКултурната институция да осъществява трайни контакти с организациите в системата на предучилищното и училищното образование (споделяне на добри практики) и да ги надгражда в полза на децата и учениците. Комисията ще отчита и обратната връзка от потребителите на образователни програми – споделени положителни резултати върху образователните постижения.  \r\nНаградата се учредява по инициатива на председателя на Комисията по образованието и науката Милена Дамянова, а идеята се роди на кръгла маса в Народното събрание през 2016 година, когато представители на музеи, галерии и училища подчертаха значението на сътрудничеството по между им в полза на образованието и културното развитие на младите поколения.", "date": "2019.03.11", "title": "Комисията по образованието и науката обяви конкурс за музеи, галерии и училища за по-добро образование"}
{"url": "http://www.focus-news.net/news/2019/03/11/2633181/n-pr-tekla-harangozo-vinagi-promotirame-v-ungariya-industrialniya-park-na-shumen.html", "text": "Винаги промотираме в Унгария Индустриалния парк на Шумен, заяви пред журналисти Н. Пр. Текла Харангозо, извънреден и пълномощен посланик на Унгария в България, предаде репортер на  Радио „Фокус“-Шумен . Тя посочи, че унгарските инвеститори имат интерес към България, интересуват се и от Шумен. „Представяме възможностите за инвестиции в Индустриалния парк, както и постигнатите вече резултати. Надявам се скоро да дойдат и унгарски инвеститори, работим по този въпрос. Нашият колега, който се занимава с икономически въпроси постоянно изпраща в Унгария информация за възможностите за инвестиции в Шумен“, заяви посланик Текла Харангозо. Тя посочи, че при срещата с кмета на община Шумен освен развитието на икономиката в региона, са обсъдили демографския проблем, който стои и пред двете държава, както и проявите за 19 октомври - Денят на българо-унгарското приятелство. „Винаги сме били много благодарни на Шумен, на ръководството на общината, защото много е направено и се прави, за да се запази жев споменът за нашите революционери“, каза посланик Текла Харангозо. \r\nИвелина ИВАНОВА", "date": "2019.03.11", "title": "Н. Пр. Текла Харангозо: Винаги промотираме в Унгария Индустриалния парк на Шумен"}
{"url": "http://www.focus-news.net/news/2019/03/11/2633184/d-r-emiliya-baeva-zam-kmet-na-dobrich-kandidatstudentskata-borsa-v-grada-e-mnogo-dobre-organizirana.html", "text": "Кандидатстудентската борса в добруджанския град е много добре организирана според представителите на българските университети, които участват с най-голямо удоволствие. Това заяви пред журналисти зам.-кметът с ресор „Хуманитарни дейности“ д-р Емилия Баева, предаде кореспондентът на  Радио „Фокус” – Варна . Д-р Баева сподели впечатленията на представителите на академичните заведения у нас, събрани малко след откриване на форума. Той се провежда във фоайето на Общинския младежки център „Захари Стоянов“. Днес щандовете приемат посетители до 17.00 часа. Борсата продължава и утре с приемни часове от 9.00 до 14.00 часа. За 25-а поредна година Община град Добрич и Сдружение „Кандидатстудентска борса” – София организират на днес и утре борса за кандидат-студенти. В борсата са заявили участие 16 висши училища, образователни организации и фирми. Сред тях са Варненски свободен университет „Черноризец Храбър”, Великотърновски университет „Св. св. Кирил и Методий”, Висше военноморско училище „Никола Йонков Вапцаров” - Варна, Нов български университет – София, Русенски университет „Ангел Кънчев“, Софийски университет „Св. Климент Охридски“ , Стопанска академия „Димитър Ценов“ - Свищов и др.  \r\nНа борсата кандидат-студентите получават информация, консултации и съвети от специалисти от висшите училища за условията, реда и сроковете за кандидатстване, класиране и записване; за програмите за подготовка на приемните конкурсни изпити; за предварителните и редовните изпити, за признаването на зрелостните изпити,  битовото устройване на студентите, социалните придобивки и др. Абитуриентите, които ще завършват тази учебна година в Добрич, са 727.  Вече е заявено от страна на участниците в Кандидатстудентска борса‘2019, че Община град Добрич създава прекрасни условия за провеждане като сграда и място, посочи зам.-кметът. Тя допълни, че впечатленията от предходни години са и за добра посещаемост и висок интерес. Д-р Баева беше категорична, че българските университети имат своето достойно място в образованието у нас. „Надявам се борсата да е ползотворна, надявам се на успех“, каза зам.-кметът.  \r\nЖулиета НИКОЛОВА", "date": "2019.03.11", "title": "Д-р Емилия Баева, зам.-кмет на Добрич: Кандидатстудентската борса в града е много добре организирана"}
{"url": "http://www.focus-news.net/news/2019/03/11/2633183/mrrb-shte-izraboti-novi-pravila-za-po-kachestvena-poddrazhka-na-sgradniya-fond.html", "text": "Министерството на регионалното развитие и благоустройството ще изработи нови правила за управление на етажната собственост, които да доведат до по-качествена поддръжка на сградния фонд и въвеждане на механизми на контрол за лицата, предоставящи услугите на професионално управление на етажната собственост. Това съобщиха от пресцентъра на  Министерство на регионалното развитие и благоустройството . Предложенията ще са част от измененията и допълненията в Закона за управление на етажната собственост, по които МРРБ стартира обществен дебат. \r\nВ срок до 15 април 2019 г. на електронна поща: zues2019@mrrb.government.bg могат да бъдат подавани предложения, експертни мнения и коментари за промени в разпоредбите на закона. Те ще бъдат разгледани и обсъдени при подготовката на изменения в закона.  \r\nС предложенията се цели да бъдат направени изменения и допълнения на отделни разпоредби в ЗУЕС с цел постигането на по-голяма прецизност, както по отношение на правомощията и задълженията на етажната собственост, така и относно осъществяването на контрол при изпълнението на тези задължения.  \r\nПромените ще са в посока прецизиране на правата на общото събрание на етажната собственост и задълженията на собствениците на самостоятелни обекти и ползвателите в сградите в режим на етажна собственост.  \r\nЩе бъдат преразгледани правилата за формиране на дължимите суми за поддържане и управление на общите части в етажната собственост за справедливото им разпределение.  \r\nНеобходимо е още да се засили ролята на публичните власти в прилагането на ЗУЕС чрез увеличаване правата и задълженията на местните власти в контрола по прилагането на закона, което ще помогне за по-доброто управление на сградите в режим на етажна собственост.  \r\nИдеята е да се въведе и регулиране на отношенията при управлението на етажната собственост от различен характер – сгради със смесено предназначение (жилища, офиси, търговски площи), комплекси от затворен тип, ваканционни комплекси. \r\nВ секция „Жилищна политика“, подсекция  „Етажна собственост“ на сайта на МРРБ са приложени получените вече предложения от Национално сдружение „Недвижими имоти“, Българската фасилити мениджмънт асоциация и Фондация „Асансьорна безопасност“.", "date": "2019.03.11", "title": "МРРБ ще изработи нови правила за по-качествена поддръжка на сградния фонд"}
{"url": "http://www.focus-news.net/news/2019/03/11/2633186/vitsepremierat-mariyana-nikolova-shte-uchastva-v-mezhdunarodnoto-izlozhenie-upravlenie-na-investitsiite.html", "text": "Заместник министър-председателят по икономическата и демографската политика Марияна Николова ще участва в четвъртото издание на международното изложение „Управление на инвестициите“, което ще се проведе във Франкфурт на Майн на 12 и 13 март 2019 г. Това съобщиха от  Правителствената информационна служба . Българският вицепремиер ще бъде сред водещите участници на форума. Тя ще направи изказване в дискусионния панел „Подобряване на бизнес климата и стимули“. Николова ще представи пред водещи инвеститори възможностите, предимствата и условията за развитие на бизнес в България.  \r\nТази година събитието, което дава възможност за привличане на преки чуждестранни инвестиции, ще бъде открито от Федералното министерство за икономическо сътрудничество на Германия. Изложението „Управление на инвестициите” цели да подпомогне изграждането на по-ефективни икономически и социални партньорства, конкурентоспособността на различните региони и да създаде контакти между държавни органи, фирми и международни финансови институции.", "date": "2019.03.11", "title": "Вицепремиерът Марияна Николова ще участва в международното изложение „Управление на инвестициите“"}
{"url": "http://www.focus-news.net/news/2019/03/11/2633187/pernik-obshtinata-izgotvya-grafik-za-izvozvane-na-rastitelniya-otpadak-po-rayoni-i-kmetstva.html", "text": "Общината изготвя график за извозване на растителния отпадък по райони и кметства. Това съобщи кметът Вяра Церовска след проведена среща с началника на РС ПБЗН гл. инспектор Кирил Христов и представители на Регионалното депо за неопасни отпадъци във връзка с многото възникнали пожари през последните дни, съобщиха от пресцентъра на  Община Перник .  \r\nВ рамките на срещата стана ясно, че част от пожарите са вследствие на запалени стърнища.  \r\n„Пожарната е пренатоварена, повече от 25 сигнала има за последните две седмици, заплашени са хора, сгради и гори . През почивните дни има една изгоряла къща със собственика ѝ и сгради в кв. \"Драгановец\". Затова трябва да бъдем много внимателни“, каза още кметът Вяра Церовска. \r\nС повишаването на дневните температури започва почистването на дворове, вилни имоти, земеделски земи от горими материали и отпадъци, което е предпоставка за възникване на пожар.  \r\n„Всеки един гражданин, който желае да си изхвърли зелените отпадъци, може да го направи напълно безплатно на Регионалното депо за неопасни отпадъци според действащата Наредба на Община Перник“, уточни кметът. Тя допълни, че са били обсъдени въпроси, свързани с работата на депото.", "date": "2019.03.11", "title": "Перник: Общината изготвя график за извозване на растителния отпадък по райони и кметства"}
{"url": "http://www.focus-news.net/news/2019/03/11/2633189/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия“ на  Радио „Фокус“ - Пловдив  днес ще разберем какви са традициите по Великден в селищата в община Садово. Ще говорим с Антоанета Костадинова, главен специалист „Административно обслужване” в село Болярци. Тя ще ни разкаже за традициите в селото и за Етнографския музей там, открит официално през 1986 година. Ще говорим и с Петрана Илиева, секретар на читалището в село Селци за традициите по Великден, както и с Маринела Ставрева, секретар на читалището в село Поповица, която също ще ни разкаже как се подготвят хората за големия християнски празник. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа.", "date": "2019.03.11", "title": "Акценти в предаването „Садово в сърцето на Тракия“ на Радио „Фокус“ - Пловдив"}
{"url": "http://www.focus-news.net/news/2019/03/11/2633190/dobrich-proektat-za-kanalizatsiya-v-kvartal-riltsi-poluchava-finansirane.html", "text": "Проектното предложение на Община град Добрич „Битова канализация в кв. „Рилци“, гр. Добрич – етап 1“ е одобрено от Предприятието за управление на дейностите по опазване на околната среда към Министерство на околната среда и водите (МОСВ) за отпускане на безвъзмездна финансова помощ, съобщиха от  Общината . Първият етап включва изграждане на канализация 2, 10 км, тласкател 1, 77 км и 1 брой КПС. Общата сума за реализация на първия етап от проекта е 1 971 310,53 лв. с ДДС от които искането е за безвъзмездна помощ от ПУДООС в размер на 1 917 310,53 лв. с ДДС, а Община Добрич ще предостави средства от бюджета за 2018 г. в размер на 54 000лв. с ДДС, които ще бъдат вложени за цялостно асфалтиране на улично платно от бордюр до бордюр, изпитване на канализация и изследване на новоизградените клонове с камера. Общата стойност на проекта е 19 071 626 лв. без ДДС. Той предвижда изграждане на битова канализация в квартал „Рилци“ на 6 етапа с обща дължина 27 км. и една канална помпена станция.", "date": "2019.03.11", "title": "Добрич: Проектът за канализация в квартал „Рилци“ получава финансиране"}
{"url": "http://www.focus-news.net/news/2019/03/11/2633179/tsvetan-tsvetanov-gerb-tryabva-mnogo-vnimatelno-da-podhozhdame-kam-vsyaka-edna-tema-i-za-veroizpovedaniyata-i-za-integratsiyata-na-romite.html", "text": "Както знаете при темата за ромите, активността на ВМРО е различна от нашата. Ние не сме излезли с окончателно становище, но много внимателно анализираме тези законодателни промени, които биха могли да дадат по-добрата перспектива за интеграция на социалните слоеве от обществото, които действително са в невъзможност в момента да работят и нямат необходимото образование. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . „В тази посока, смятам, че трябва много внимателно да подхождаме към всяка една тема и дори и за вероизповеданията, дори и за интеграцията на ромите“, заяви Цветанов. По думите му в момента това може да даде превес на една или друга политическа сила, за да го използват в предизборната си кампания. „Ние сме отговорна партия и винаги, когато взимаме едно решение, ние сме правели и промяна от първоначално заявените позиции, но сме го правели само и единствено в обществен интерес и във формата на диалог. Чрез разговори го направихме и при Закона за устройство на територията“, посочи Цветанов. \r\nСпоред Цветанов мнението на ВМРО, че няма да подкрепят Закона за вероизповеданията, е нещо, което всеки може да изразява. „Аз не бих говорил в конкретика, защото няма да е коректно чрез медиите да комуникирам, с нашите коалиционни партньори. Заявявал съм го многократно, потвърждавам го и днес, че за в бъдеще ще потвърждавам този принцип“, коментира още той. \r\nИрина ИВАНОНВА", "date": "2019.03.11", "title": "Цветан Цветанов, ГЕРБ: Трябва много внимателно да подхождаме към всяка една тема и за вероизповеданията, и за интеграцията на ромите"}
{"url": "http://www.focus-news.net/news/2019/03/11/2633185/tsvetan-tsvetanov-gerb-oproshtavaneto-na-dalgovete-na-myuftiystvoto-nyama-da-dade-preves-na-nyakoya-partiya-no-mozhe-da-sazdade-predpostavka-za-falshivi-novini-i-manipulatsiya.html", "text": "Опрощаването на дълговете на мюфтийството няма да даде превес на някоя партия, но би могло да създаде предпоставка за манипулация, за фалшиви новини и дезинформация по една изключително чувствителна тема за българското общество. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . „След като от ПП ГЕРБ сме подкрепили Закона за вероизповеданията на първо четене, това означава, че ние сме заявили много ясно политическата си подкрепа за този законопроект“, заяви Цветанов. По думите му ПП ГЕРБ е втората политическа сила, която има най-много мюсюлмани, като сред тях са политически съветници, кметове на населени места и кметове на общини. „В никакъв случай, не бих могъл да разделям живота в България на християни и мюсюлмани или католици и евреи“, коментира още той. \r\nИрина ИВАНОВА", "date": "2019.03.11", "title": "Цветан Цветанов, ГЕРБ: Опрощаването на дълговете на мюфтийството няма да даде превес на някоя партия, но може да създаде предпоставка за фалшиви новини и манипулация"}
{"url": "http://www.focus-news.net/news/2019/03/11/2633191/babh-novi-sluchai-na-afrikanska-chuma-pri-divi-svine-sa-ustanoveni-v-oblast-silistra.html", "text": "Българската агенция по безопасност на храните (БАБХ) констатира нови случаи на Африканска чума при диви свине в землището на Държавното ловно стопанство „Каракуз“, област Силистра. Изпитването на взетите проби на 6 март 2019 г. от Националната референтна лаборатория в София потвърди наличие на вируса при две животни. Това съобщиха от пресцентъра на  БАБХ .  \r\nТова са поредните случаи на заболяването у нас за 2019 година. Те са потвърдени при прасета, открити при претърсване на региона в резултат на изпълнение на заповед на изпълнителния директор  на БАБХ от 25.02.2019 г. \r\n„Каракуз“ се намира в непосредствена близост до територията с последното намерено умряло диво прасе с положителна проба за африканска чума. Случаят бе установен на 25 февруари в землището на село Каблешково на територията на община Тервел. \r\nСъгласно Стратегията на Европейския съюз за Африканска чума по свинете (SANTE 7113/2015) и принципите за регионализация при контрола на заболяването при диви свине, и предвид локализацията на всички положителни случаи досега, са създадени инфектирана и буферна зони. Те обхващат територии от областите Добрич, Силистра и Варна, и включват населените места, определени със заповеди № РД 11-427/25.02.2019 г. и № 11-322/13.02.2019 г. \r\nС цел контрол и ликвидиране на заболяването, БАБХ прилага всички мерки в съответствие с действащото законодателство. Агенцията ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България.  \r\nВ трите области се провеждат регулярни заседания на областните и общинските епизоотични комисии с участието на областните дирекции по безопасност на храните, кметовете на общините, представители на горските стопанства и ловните организации (включително в рамките на Ловните съвети). \r\nПоради високите нива на смъртност, бързото и широко разпространение в природата и липсата на лечение и ваксина, Африканската чума при домашните и дивите свине е смятана за изключително сериозно заболяване. Веднъж проникнала в държавата, болестта предизвиква мащабни загуби за националната и международната търговия, поминъка на свиневъдите и ловното стопанство. \r\nБАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине.  \r\nАктуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на   на БАБХ.  Информационна брошура с указания и съвети за ловците, стопаните и гражданите може да прочетете  . Всичко за болестта вижте  .", "date": "2019.03.11", "title": "БАБХ: Нови случаи на Африканска чума при диви свине са установени в област Силистра"}
{"url": "http://www.focus-news.net/news/2019/03/11/2633194/varna-okrazhniyat-sad-osadi-trima-bratya-obvineni-za-grabezh.html", "text": "Трима братя, предадени на съд с обвинителен акт на Окръжната прокуратура във Варна за грабеж в съучастие, бяха осъдени днес от състав на Варненския окръжен съд. 34-годишен с инициали З. Б. ще изтърпява наказание \"Лишаване от свобода\" за срок от 4 години при строг режим. Това съобщиха от пресцентъра на  Апелативна прокуратура - Варна . Брат му – 33-годишен с инициали И. Б., бе осъден на 2 години \"Лишаване от свобода\" при строг режим. По време на извършване на грабежа на 12 август 2014 г. двамата действали в условията на опасен рецидив. \r\nТретият брат – 27-годишен с инициали Р. Б., който е неосъждан, получи наказание 2 години лишаване от свобода с 4-годишен изпитателен срок. До присъдите на тримата братя се стигна, след като те се признаха за виновни и пожелаха да сключат споразумение с Окръжната прокуратура във Варна, като се отказаха от разглеждане на делото срещу тях по общия ред и възстановиха напълно стойността на отнетите вещи на пострадалите.  \r\nСпоразумението бе одобрено от Варненския окръжен съд и влиза в сила веднага.  \r\nПодсъдимите отнели от владението на трима пострадали граждани лични вещи, дрехи, мобилни телефони, бижута на обща стойност 1583 лева без съгласието на собствениците, с намерение противозаконно да ги присвоят. Пострадалите мъже отишли да се изкъпят на топлата вода във Варна. Докато мъжете се къпели, тримата братя отишли до колата им и успели да задигнат дрехите им и други лични вещи. Минувач видят действията на крадците и съобщил на потърпевшите. Така тримата братя били заварени на мястото на произшествието. За да запазят владението върху откраднатото, те употребили сила. \r\nЗ. и И. са осъждани многократно. В момента най-големият брат изтърпява наказание лишаване от свобода в затвора по предходно ефективно осъждане.", "date": "2019.03.11", "title": "Варна: Окръжният съд осъди трима братя, обвинени за грабеж"}
{"url": "http://www.focus-news.net/news/2019/03/11/2633182/afp-otkrita-e-chernata-kutiya-na-katastrofiraliya-kray-adis-abeba-samolet.html", "text": "Следователите откриха една от двете черни кутии на разбилия се край Адис Абеба самолет на „Етиопски авиолинии“, предава  AFP , като припомня, че при инцидента загинаха 149 пасажери и осемчленен екипаж.  \r\nИнформацията е разпространена най-напред от етиопски медии. „Черната кутия на самолета на „Етиопските авиолинии“ е открита“, обяви в социалната мрежа „Фейсбук“ държавната медия FANA, цитирана от агенцията. Тереза Герова", "date": "2019.03.11", "title": "AFP: Открита е черната кутия на катастрофиралия край Адис Абеба самолет"}
{"url": "http://www.focus-news.net/news/2019/03/11/2633192/nabirat-se-proekti-za-10-mln-evro-v-pomosht-na-malkiya-i-sreden-biznes-v-granichnite-regioni-na-balgariya-i-gartsiya.html", "text": "Стартира процедурата за набиране на проектни предложения за развитие на малките и средни предприятия в граничния регион между България и Гърция. Това съобщиха от пресцентъра на  Министерство на регионалното развитие и благоустройството . 10 млн. евро е размерът на инвестицията, която ще бъде отпусната по Програмата за трансгранично сътрудничество ИНТЕРРЕГ V-A Гърция-България 2014-2020 г. За ресурса вече е обявена Петата покана за набиране на проектни предложения в рамките на приоритетна ос 1 „Конкурентен и иновативен трансграничен регион“ на програмата. Тя  има за цел да повиши конкурентоспособността на малките и средни предприятия, като стимулира растежа на нови и съществуващи фирми чрез разширяване на икономическата им дейност до нови пазари и продукти.    \r\n30 на сто от общия бюджет на поканата, който възлиза на 10 млн. евро, ще бъдат насочени към новосъздадени малки и средни предприятия (МСП). Стойността на даден проект следва да бъде между 300 000 и 600 000 евро, от които 65% субсидия (помощта се отпуска чрез „de minimis” – до 200 000 евро) и 35% собствен принос на кандидатите. Допустими за участие са само малки и средни предприятия, регистрирани в допустимия по програмата регион (за България: в областите Благоевград, Смолян, Кърджали и Хасково) в т.ч. клонове, като за България същите следва да са регистрирани като самостоятелни юридически лица. Публични (държавни, общински и др. дружества) не са допустими кандидати. В дадено проектно предложение следва да участват само по едно МСП от всяка от партниращите държави. Едно МСП може да кандидатства само по един проект. Проектните идеи за съвместни бизнес инициативи от трансграничния регион на България и Гърция може да се подават по електронен път чрез Информационната система за държавни помощи на Гърция SAMIS  . Крайният срок за подаване на проектните предложения е 15.00 часа  на 10 май 2019 г. \r\nКандидатите следва да упражняват дейности, съгласно заложените в насоките кодове от Класификацията на икономическите дейности (НКИД), като са допустими дейности по кодове в следните основни сектори: Производство на хранителни продукти, Производство на тъкани, Здравеопазване, Производство на компютърна и комуникационна техника, електронни и оптични продукти, Производство на строителни изделия от неметални минерални суровини, Събиране и рециклиране на материали, Устойчив туризъм, култура, спорт и развлечения. Въведен е допълнителен критерий, даващ приоритет за подкрепата на производствени предприятия. \r\nДопустими са разходи за дребномащабни инвестиции – например строителство, изграждане на производствени инсталации, доставка на специализирано оборудване и др., купуване на софтуер и свързаните с него услуги, маркетинг и ноухау, патенти и авторски права, разходи за персонал и др. Дадено проектно предложение може да включва изцяло инвестиционни дейности. Максимална продължителност на проектите е 3 години.  \r\nПреди да пристъпят към подготовка и подаване на проектните предложения, кандидатите следва да се запознаят с Наръчника за работа в системата SAMIS. В момента той е наличен на официалния сайт на програмата само на английски език, като преводи на документа на български и гръцки език ще бъдат публикувани на 14 март 2019 г.  \r\nПълният комплект документи за петата покана, в т.ч. въпроси и отговори, свързани с нея може да намерите на официалната страница на програмата  .  \r\nИнформационен ден, посветен на Петата покана за набиране на проектни предложения по Програмата, ще се проведе на 20 март 2019 г. в град Хасково. По време на събитието ще бъде предоставена подробна информация за изискванията на поканата и начините за подаване на проектните предложения. Актуална информация за точното място на провеждане на информационния ден, формата за предварителна регистрация, както и друга актуална информация може да бъде намерена", "date": "2019.03.11", "title": "Набират се проекти за 10 млн. евро в помощ на малкия и среден бизнес в граничните региони на България и Гърция"}
{"url": "http://www.focus-news.net/news/2019/03/11/2633195/otbor-da-vinci-ot-sofiya-e-pobeditelyat-v-natsionalna-finansiada-te-specheliha-stipendiya-za-obrazovanie-v-razmer-na-3-000-lv-ot-banka-dsk.html", "text": "Отбор Da Vinci е големият победител в първото издание на „Национална финансиада“ – образователна инициатива на Банка ДСК за повишаване на финансовата грамотност на младите хора в България. Това съобщиха от пресцентъра на  Банка ДСК . 16-годишната Жанет Таблова и баща ѝ Стоян Таблов от София се пребориха с конкуренцията по време на двудневните полуфинали и финали на инициативата, и спечелиха стипендия за образование за учебната 2019/2020 година в размер на 3 000 лв. Голямата награда им беше връчена лично от г-жа Виолина Маринова, Председател на УС и Главен изпълнителен директор на Банка ДСК.  \r\nНа 3-то и 2-ро място се класираха съответно отборите Qpiter и Evergreen, и двата от гр. София. Големият победител, отборът на сем. Таблови, завоюва наградата с общ актив от 78 точки за най-много верни отговори и решени задачи, по време на последните три срещи. Бащата на Жанет споделя, че вкъщи възпитават у детето си отговорност към парите и умения за дългосрочно планиране. Добавя, че Жанет сама се мотивира да спестява средства, защото има цели и планове как да ги изразходва. 16-годишната Жанет учи в 91-ва Немска езикова гимназия „Проф. Константин Гълъбов“ в София. Любимите ѝ предмети в училище са биология и химия. Споделя, че стипендията за образование ще бъде използвана в бъдеще, за да подпомогне висшето ѝ образование в Германия, където смята да учи биотехнологии, биохимия и нанотехнологии. \r\n„За мен и за целия екип на Банка ДСК бе истинска радост да проследим големия интерес към „Национална финансиада“. Щастливи сме, че темата за финансовата грамотност вълнува младите хора и във все повече семейства е на дневен ред стимулирането на знания за финансите. В Банка ДСК инвестираме в развитието и знанието на хората и с „Национална финансиада“ целим да насърчим родителите и децата да черпят знания за парите и доброто финансово планиране.“, заяви г-жа Маринова. \r\n„Според мен моите връстници трябва да си поставят финансови цели, а не да харчат парите си на момента. По този начин, след време, ще могат да ги използват за нещо, което наистина искат и което е по-смислено от моментната покупка“, сподели 16-годишната ученичка Жанет Таблова от отбора-победител. \r\nПолуфиналните и финалните кръгове на „Национална финансиада“ се проведоха на живо на 9-и и 10-и март в „Сердика център“ в София. В тях се включиха 12 отбора (родител и гимназист) от София, Стара Загора, Велико Търново и Русе, класирани сред 672 отбора общо от първия етап на надпреварата. В рамките на двудневното събитие семейните отбори се състезаваха един срещу друг в игри с въпроси от финансов и икономически характер. Най-интересните теми, дискутирани под формата на въпроси и задачи за разрешаване, бяха свързани със спестяванията, кредитирането, формирането на бюджет, управлението на доходите и разходите от домакинствата, източниците на финансиране.  \r\nС това състезание приключи първото издание на „Национална финансиада“ на Банка ДСК. Институцията се стреми да развива тази посока на предаване на знания на младите хора и планира да развива проекта по иновативен начин и през цялата 2019 година и в дългосрочен план.", "date": "2019.03.11", "title": "Отбор Da Vinci от София е победителят в „Национална финансиада“, те спечелиха стипендия за образование в размер на 3 000 лв. от Банка ДСК"}
{"url": "http://www.focus-news.net/news/2019/03/11/2633188/zeri-kosovo-veche-godina-kosovo-ne-e-poluchilo-nito-edno-novo-priznanie-na-nezavisimostta-si.html", "text": "В статия на първа страница прищинският ежедневник  Zeri  отбелязва, че вече година Косово не е получило признание на независимостта си от нови държави. Междувременно Сърбия непрекъснато обявява, че страните оттеглят признанията си за държавността на Косово. Представители на опозицията и политически коментатори в Прищина твърдят, че дипломацията на Косово е много слаба и неорганизирана, докато Министерството на външните работи очаква 19 нови признания тази година. Документът цитира заместник-министъра на външните работи на Косово Рейхан Вуники, който казва, че се работи интензивно за осигуряване на нови признания. „Но ние сме изправени пред проблеми и пречки в резултат на агресивното лобиране на Сърбия срещу Косово... Дипломацията на Косово и външният министър Беджет Пацоли лобират повече от всякога в страните\". Тереза Герова", "date": "2019.03.11", "title": "Zeri (Косово): Вече година Косово не е получило нито едно ново признание на независимостта си"}
{"url": "http://www.focus-news.net/news/2019/03/11/2633197/lovech-chetirima-kriminalno-proyaveni-mazhe-sa-zadarzhani-sled-byagstvo-ot-politseyska-proverka.html", "text": "Четирима криминално проявени мъже са задържани в РУ - Луковит след опит за възпрепятстване на полицейска проверка. Това съобщиха от пресцентъра на  МВР . В малките часове тази сутрин в района на кръстовището между улиците \"Димитър Талев\" и \"Любен Каравелов\" автопатрул на РУ - Луковит подал сигнал за спиране на \"Алфа Ромео\", но вместо да изпълни полицейското разпореждане водачът увеличил скоростта. Последвало кратко преследване на автомобила, който спрял преди с. Карлуково на неосветен участък и в близост до гориста местност. От превозното средство излезли и побягнали петима мъже. Полицаите задържали четирима от тях, всички от град Луковит и криминално проявени, на възраст 25, 21, 24 и 26 години, петият се издирва. В хода на проверката е установено, че водачът е неправоспособен, а до колата полицаите открили изхвърлени две пакетчета с около 2 г суха тревиста маса и  0,5 г бяло кристалообразно вещество. При полеви наркотест те са реагирали на канабис и метамфетамин. При извършен личен обиск на задържаните, в един от мъжете е открито и пакетче с около грам субстанция, която при полеви тест е реагирала на тетрахидроканабинол. Пробата за алкохол на водача е отрицателна, но при тестването му за употреба на наркотични вещества техническото устройство е отчело положителен резултат за  наличие на амфетамин, метамфетамин и тетрахидроканабинол. По случая е образувано досъдебно производство и работата продължава.", "date": "2019.03.11", "title": "Ловеч: Четирима криминално проявени мъже са задържани след бягство от полицейска проверка"}
{"url": "http://www.focus-news.net/news/2019/03/11/2633199/sport-kaltsedoniya-verona-na-matey-kaziyski-postigna-14-a-pobeda-v-italianskata-superliga.html", "text": "Калцедония (Верона) постигна 14-а победа в италианската Суперлига. Отборът на Матей Казийски се наложи с категоричните 3:0 гейма над Тонно Калипо Калабрия (Вибо Валентия) в домакински мач от 24-ия кръг на шампионата. \r\nТака Верона остава на шесто място във временното класиране с 40 точки. Отборът на Вибо Валентия е 12-ти с 19 точки. В следващия, предпоследен, 25-и кръг от редовния сезон, Верона ще гостува на Латина. Вибо Валентия е домакин на Милано. Срещите са в неделя от 19:00 часа.", "date": "2019.03.11", "title": "Спорт: Калцедония (Верона) на Матей Казийски постигна 14-а победа в италианската Суперлига"}
{"url": "http://www.focus-news.net/news/2019/03/11/2633201/silistra-32-pozhara-sa-gasili-ognebortsite-v-oblastta-v-perioda-8-11-mart.html", "text": "За периода 8-11 март противопожарните звена в Силистренска област са гасили 32 пожара, 25 от които - в сухи треви, без материални загуби.  Това съобщиха от  ОДМВР-Силистра .  \r\nНебрежна работа с газов котлон е довела до пожар в къща в село Калипетрово на 8 март, около 09.15 часа. Изгорели са  около 30 кв. м покрив, мебели и битова техника. Спасени са две сгради и лек автомобил. Плевня е изгоряла, след като пожар в сухи треви се прехвърлил в частен имот в село Бистра. Произшествието е станало около 12.30 часа на същия ден. Огнеборци от РСПБЗН-Силистра, подпомагани от доброволното формирование на Алфатар, се справили с пожара, преди да унищожи къща и селскостопанска постройка. Две вили в околностите на Силистра били засегнати от пожар в сухи треви, възникнал в близост. Екип на местната противопожарна служба се отзовал на сигнал, получен на 9 март, около 15.05 часа, и потушил пожара. Изгорели са около 15 кв. м покрив.", "date": "2019.03.11", "title": "Силистра: 32 пожара са гасили огнеборците в областта в периода 8-11 март"}
{"url": "http://www.focus-news.net/news/2019/03/11/2633198/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с обзор на събитията от вече изминалата седмица. Втори мирен протест в подкрепа на отец Ангел Кочев се проведе пред храм „Успение Богородично“ в Петрич. Подробности за протеста научаваме от колегата Денис Никифоров.  \r\nСъс заместник-кмета на Петрич по култура Илияна Попова ще разговаряме за това какво е да си силна жена в един мъжки свят, визирайки управлението на Общината.  \r\n„Конгура“ е резерват, разположен в североизточната част на планината Беласица, на територията на област Благоевград. Неговата цел е да се съхранят най–характерните за Беласица първични горски екосистеми от обикновен кестен и бук, както и местообитанията на редки и застрашени от изчезване растителни и животински видове. Още подробности за резервата научаваме от Гергана Сандъкчиева, служител в Туристически информационен център-Петрич.  \r\nС природната забележителност „Четиринадесет чинара“ ще ни запознае Десислава Гогова, експерт в отдел „Туризъм“ към Община Петрич. Очакваме и Вас на телефоните в студиото 0885 303 373 и 073/ 88-55-81, или наe-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.03.11", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/03/11/2633200/predsedatelyat-na-pg-na-gerb-tsvetan-tsvetanov-shte-prisastva-na-otkrivaneto-na-obnoveniya-ploshtad-georgi-izmirliev-makedoncheto-v-blagoevgrad.html", "text": "Председателят на ПГ на ГЕРБ и зам.-председател на партията Цветан Цветанов ще присъства от 17.30 часа на откриването на обновения площад „Георги Измирлиев-Македончето“ в Благоевград. Това съобщиха от пресцентъра на  ПП ГЕРБ . \r\nПлощад „Георги Измирлиев-Македончето“ е изцяло обновен по проект „Благоустрояване на градската среда“, който се осъществява с финансовата подкрепа на Оперативна програма “Региони в растеж” и е на стойност 5.5 млн. лв. Това е първи ремонт на площада от 30 години насам, като са извършени укрепителни дейности  на носещите конструкции, старите плочки са подменени, фонтаните са ремонтирани, реконструирани са зелените площи и са обособени нови зони за отдих. \r\nСлед отслужването на тържествения водосвет ще има и богата културна програма.", "date": "2019.03.11", "title": "Председателят на ПГ на ГЕРБ Цветан Цветанов ще присъства на откриването на обновения площад „Георги Измирлиев-Македончето“ в Благоевград"}
{"url": "http://www.focus-news.net/news/2019/03/11/2633203/spetsializiranata-prokuratura-predade-na-sad-shestima-dushi-za-razprostranenie-na-narkotitsi-izzeti-sa-16-kg-marihuana-i-50-000-lv.html", "text": "Специализираната прокуратура привлече към наказателна отговорност шест лица за участие в организирана престъпна група за разпространение на наркотици на територията на Пловдивска област и Новозагорско. Това съобщиха от пресцентъра на  Апелативна специализирана прокуратура . Те са задържани на 9 март 2019 г. при операция на ТС БОП - Пловдив, Пазарджик, Смолян и Специализираната прокуратура. \r\nПо време операцията по задържане на участниците в групата в техни жилища и при лични обиски са намерени и иззети 1.6 кг марихуана, три везни за разфасоване на наркотици, машина за вакуумиране на дози, както и пари в различни валути, равняващи се на 50 000 лева. \r\nОсвен обвинения за участие в организирана престъпна група на трима от задържаните са повдигнати и вторични обвинения за държане на наркотични вещества с цел разпространение. \r\nСпециализираната прокуратура внесе искане за налагане на мярка за неотклонение „Задържане под стража“ на четирима от обвинените. На другите двама са наложени парични гаранции.", "date": "2019.03.11", "title": "Специализираната прокуратура предаде на съд шестима души за разпространение на наркотици, иззети са 1.6 кг марихуана и 50 000 лв."}
{"url": "http://www.focus-news.net/news/2019/03/11/2633205/tsvetan-tsvetanov-gerb-regulatsiyata-i-kontrolat-sa-na-malko-po-kasen-etap-pri-sluchaya-s-izmamnata-shema-s-onecoin.html", "text": "Регулацията и контролът са на малко по-късен етап при случая с измамната схема с OneCoin. Това каза пред журналисти председателят на ПГ на ГЕРБ Цветан Цветанов относно измамната схема с OneCoin и българите, които са замесени в нея, предаде репортер на  Агенция „Фокус“ . „Точно за това трябва да има много превантивна дейност“, зави Цветанов. „Всичко, което е свързано с подобни регистри и предпоставки да не допускаме подобна злоупотреба би трябвало да бъде разгледано, като към настоящия момент, поне аз не знам да има подготовка за подобна регулация. Това, което има като изграден механизъм в службите, е в пълна координация с Европол, с центъра, който е изграден и същевременно с всичките наши евроатлантически партньори“, отбеляза още той. \r\nИрина ИВНАОВА", "date": "2019.03.11", "title": "Цветан Цветанов, ГЕРБ: Регулацията и контролът са на малко по-късен етап при случая с измамната схема с OneCoin"}
{"url": "http://www.focus-news.net/news/2019/03/11/2633206/spetsializiranata-prokuratura-obvini-chetirima-dushi-za-razprostranenie-na-narkotitsi-v-oblast-yambol.html", "text": "Специализираната прокуратура повдигна обвинения на четири лица за участие в организирана престъпна група за разпространение на наркотици в Ямболско. Това съобщиха от пресцентъра на  Апелативна специализирана прокуратура . Те са задържани на 7 март 2019 г. при операция на ГДБОП и Специализираната прокуратура. \r\nСъбраните досега доказателства сочат, че групата е била сформирана през януари 2018 г. Оттогава се е занимавала с разпространение на амфетамини и марихуана. При операцията по нейното неутрализиране различни количества от същите наркотици са намерени и иззети в жилища и при лични обиски. \r\nВ къщата на ръководителя на групата е открита импровизирана лаборатория, в която са били произвеждани предлаганите „на черно“ амфетамини. Установява се откъде групата се е снабдявала на едро с марихуана, която впоследствие е била разпространявана в областта. \r\nС определение на Специализирания наказателен съд от 9 март 2019 г. на трима от обвинените е наложена мярка за неотклонение „Задържане под стража“. За четвъртия участник в групата Специализираната прокуратура не поиска най-тежката мярка, тъй като в момента той изтърпява присъда за друго престъпление в затвора. \r\nМерките за неотклонение могат да бъдат обжалвани пред Апелативния специализиран наказателен съд.", "date": "2019.03.11", "title": "Специализираната прокуратура обвини четирима души за разпространение на наркотици в област Ямбол"}
{"url": "http://www.focus-news.net/news/2019/03/11/2633204/plovdiv-sobstvenikat-na-16-te-dka-park-v-kv-karshiyaka-sreshtu-chieto-zastroyavane-protestiraha-zhiteli-na-kvartala-e-gotov-da-prodade-imota-na-obshtinata.html", "text": "Собственикът на 16-те дка парк в кв. „Кършияка“, срещу чието застрояване протестираха жители на квартала, е готов да продаде имота отново на Общината. Това съобщи за  Радио „Фокус“-Пловдив  собственикът Байрям Солак. „Каквото ни кажат, това ще направим, не трябва да вървим срещу хората“, каза Солак. Той обаче все още изчаква да му бъде направено предложение за това от кметството на Район „Северен“. Байрям Солак заяви, че се спекулира с цената на имота, като се пише че струва 10 млн. лева. Бизнесменът от Мулдава твърди още, че не е имал никакви намерения да застроява този имот, а че е мислел да направи нова детска площадка и паркинг, тъй като кварталът има нужда от това. За поголовната сеч на дървета Солак посочи, че е имал разрешение да отстрани опасните дървета в парка и това е направил. „Няма да вървим срещу хората, ще направим каквото ни кажат“, добави той. \r\n„Парадайс гардън резиденс” ООД, със собственик Байрям Солак е закупило имота през 2017 година от Георги Гергов през хотел „Санкт Петербург”, тъй като е бил обявен за продаван. \r\nПо данни от районното кметство през 2006 г. парцелът е бил апортиран в „Пълдин туринвест”, а след това е влязъл в активите на хотел Санкт Петербург. \r\nБлизо 500 протестиращи вчера поискаха Общината да си върне имота и се заканиха, че няма да позволят застрояване там. \r\nКметът на района Ральо Ралев получи официално техните искания и подписка днес, на специална среща. В подписката са се подписали над 100 души от квартала. Имотът има и историческа стойност. Върху него са се намирали първите казарми на легендарния 9-ти пехотен Пловдивски полк. \r\nЦветана ТОНЧЕВА", "date": "2019.03.11", "title": "Пловдив: Собственикът на 16-те дка парк в кв. „Кършияка“, срещу чието застрояване протестираха жители на квартала, е готов да продаде имота на Общината"}
{"url": "http://www.focus-news.net/news/2019/03/11/2633196/tsvetan-tsvetanov-gerb-subsidiyata-predvidena-za-myuftiystvoto-shte-pogasi-zadalzheniyata-taka-che-imamite-nyama-da-poluchat-zaplati-kato-ostanalite-sluzhiteli-na-veroizpovedaniyata.html", "text": "В момента със субсидията, която е предвидена да се даде за мюфтийството, сами разбирате, че тези пари ще отидат за погасяването на тези задължения, което означава, че имамите няма да получат заплатите като всички останали служители на съответните вероизповедания. Това каза пред журналисти председателят на ПГ на ГЕРБ Цветан Цветанов, предаде репортер на  Агенция „Фокус“ . „Аз съм един от малкото политици, който, може би, е запознат най-добре със спецификата, с манталитета, с традициите, с културата в смесените региони“, зави Цветанов. Той подчерта, че хората живеят прекрасно и в момента някой може би цели нещо друго. „Аз ще спазвам стриктно принципите, които съм обещавал пред всички избиратели и никога по никакъв повод не съм делил нашите членове или симпатизанти, или българските граждани на етнически принцип“, подчерта председателят на ПГ на ГЕРБ. По думите му законопроектът за вероизповеданията е внесен след много консултации и разговори с Министерството на финансите, защото този проблем е отворен и стои.  \r\n„В момента със субсидията, която е предвидена да се даде за мюфтийството, сами разбирате, че тези пари ще отидат за погасяването на тези задължения, което означава, че имамите няма да получат заплатите като всички останали служители на съответните вероизповедания. Това означава, че ние бихме могли действително  да генерираме или някой да създаде условия за напрежение в обществото и разделение на подобен принцип“, отбеляза Цветанов, като допълни, че смята, че това е недопустимо. „Нека действително, когато държавата пое ангажимента и когато финансовите разчети и параметри позволяват, държавата да осигури възнагражденията на тези духовни лица. Това е практика, която се прилага в много европейски държави в ЕС и смятам, че по този начин трябва да се държим, като отговорни политици и да не залагаме някакви конюнктурни цели във връзките с предстоящите избори“, каза още той. \r\nИрина ИВАНОВА", "date": "2019.03.11", "title": "Цветан Цветанов, ГЕРБ: Субсидията, предвидена за мюфтийството, ще погаси задълженията, така че имамите няма да получат заплати като останалите служители на вероизповеданията"}
{"url": "http://www.focus-news.net/news/2019/03/11/2633207/lovech-28-godishen-mazh-e-bil-prebit-i-zahvarlen-v-rekata-v-selo-rumyantsevo-zadarzhani-sa-trima-dushi.html", "text": "28-годишен мъж е бил пребит и захвърлен в реката в село Румянцево, задържани са трима души. Това съобщиха от пресцентъра на  МВР . Тримата задържани са от село Румянцево, на възраст 53, 30 и 26 години (двамата по-млади са криминално проявени) са задържани в РУ - Луковит по подозрение, че вечерта на 10 март в селото са нанесли побой и захвърлили в реката 28-годишен свой съселянин, също криминално проявен. По случая е образувано досъдебно производство, работата по изясняване на всички факти и обстоятелства продължава под наблюдението на Прокуратурата.", "date": "2019.03.11", "title": "Ловеч: 28-годишен мъж е бил пребит и захвърлен в реката в село Румянцево, задържани са трима души"}
{"url": "http://www.focus-news.net/news/2019/03/11/2633208/pazardzhik-54-godishen-mazh-ot-velingrad-e-upravlyaval-avtomobila-si-s-306-promila-alkohol.html", "text": "Полицейски производства са образувани спрямо четирима шофьори, съобщиха от  ОДМВР - Пазарджик . По време на проверки е установено, че Т. И. - 36 г., от София, К. Г. - 32 г., от село Синитево, и Я. П. -54 г., от Велинград били зад волана след употреба на алкохол. При направените проби с дрегер уредите отчели съответно 1.95, 2.40 и 3.06 промила в издишания въздух.  \r\nПо време на рутинна проверка на улица в областния град автопатрул при Районно управление на МВР-Пазарджик установил, че 27-годишен мъж от Пазарджик е зад волана на „Фолксваген“-а си под въздействието на наркотици. Спрямо четиримата водачи са образувани бързи производства.", "date": "2019.03.11", "title": "Пазарджик: 54-годишен мъж от Велинград е управлявал автомобила си с 3.06 промила алкохол"}
{"url": "http://www.focus-news.net/news/2019/03/11/2633210/sofiyska-gradska-prokuratura-povdigna-obvinenie-na-kmeta-na-obshtina-sozopol-za-dlazhnostno-prisvoyavane-v-osobeno-golemi-razmeri.html", "text": "Софийска градска прокуратура повдигна обвинение на Панайот Р. – кмет на Община Созопол, за извършено от него длъжностно присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления. Това съобщиха от пресцентъра на  Прокуратура на Република България . \r\nПанайот Р.  е привлечен към наказателна отговорност, затова че в периода  от 29 август 2014 г. до 27 март 2017 г. в град Созопол, при условията на продължавано престъпление, с 33 отделни деяния, като извършител, в качеството си на длъжностно лице и в съучастие с друго длъжностно лице от Община Созопол, е присвоил чужди пари  в общ размер 1 989 474,08 лв. (собственост на Община Созопол), поверени му да ги управлява, като присвояването е в особено големи размери, представляващо особено тежък случай. \r\nЗа улесняване на присвояването Панайот Р. е извършил и документни престъпления, като съзнателно се ползвал от неистински частни документи – договори и фактури. \r\nПрестъпната деятелност на Панайот Р. се изразявала с изплащането на суми от бюджета на Община Созопол по фактури за извършени СМР. Като основание за банковия превод се сочели договори за извършени СМР, но сумите постъпвали по сметка на физическо лице, нямащо нищо общо с фирмата изпълнител. \r\nСамите фактури и договори не произхождали от лицата, сочени за техни автори. \r\nСпрямо Панайот Р. е взета мярка за неотклонение „Подписка“. \r\nАко бъде признат за виновен по повдигнатото му обвинение за престъплението по чл. 203 от НК (длъжностно присвояване) Панайот Р. може получи наказание „Лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност“.", "date": "2019.03.11", "title": "Софийска градска прокуратура повдигна обвинение на кмета на Община Созопол за длъжностно присвояване в особено големи размери"}
{"url": "http://www.focus-news.net/news/2019/03/11/2633193/gabrovo-prodalzhava-izdirvaneto-na-nevaksinirani-sreshtu-morbili-detsa-v-oblastta.html", "text": "Продължава издирването на неваксинирани срещу морбили деца в Габровска област. Това съобщи за  Радио „Фокус“ – Велико Търново  д-р Татяна Велиславова, директор на Дирекция „Надзор на заразните болести“ в Регионалната здравна инспекция в Габрово. Тя уточни, че се извършват проверки във всички училища в региона, както и на личните лекари, които водят отчетни списъци. „Издирваме всички, които влизат във възрастовата група на децата, които трябва да имат ваксина, а нямат такава. Ако попаднем на подобни случаи, след съгласие на родителите, правим имунизацията“, обясни д-р Велиславова. Тя допълни, че личните лекари имат специални предписания да вършат същото и увери, че кампанията ще продължи и за напред. \r\nВаксина срещу морбили се поставя два пъти. Първият е през тринадесетия месец от раждането на децата, като тя е тривалентна  – срещу морбили, рубеола и паротит. Втората имунизация се прави на 12-годишна възраст. \r\nЛуиза ТРАНЧЕВА", "date": "2019.03.11", "title": "Габрово: Продължава издирването на неваксинирани срещу морбили деца в областта"}
{"url": "http://www.focus-news.net/news/2019/03/11/2633211/dobrich-na-15-mart-shte-se-sastoi-premiera-na-novata-kniga-na-neda-antonova-ne-umiray-vmesto-men.html", "text": "На 15 март от 18.00 часа в Огледална зала „Нели Божкова“ Община град Добрич и Сдружение на писателите – Добрич организират премиера на новата книга на Неда Антонова – „Не умирай вместо мен“. Представянето ще направи Драгомил Георгиев – литературен критик. Това съобщиха от  пресцентъра на Община град Добрич.  Входът на събитието е свободен. „Не умирай вместо мен, брате, защото смъртта за родината е най-сладката награда за един довчерашен роб! \r\nТова е откровението на тази книга. Годината е 1885-та. Сръбско-българската война. Не война е това, а всенароден празник, съпроводен със задължителното за всеки празник жертвоприношение: стотици убити и хиляди ранени... И моите герои, жителите на едно село - са капката, в която се оглежда океанът на българската душа. \r\nА във войската - цяла България: редовна армия и доброволци с цървули; стари учители и ученици от Петропавловската семинария; овчари с ямурлуци и госпожи с червенокръстки ленти на ръкава... \r\nВсички заедно летят към Сливница... А там – болка, студ, смърт, още смърт, много смърт... И победа! И любов! Любят се когато и както сварят, за минутка макар, но като завинаги... \r\nИ понеже войната им обещава само смърт, те един на друг си обещават вечност. И я дочакват. Онази вечност, с която само народната памет може да се отплати. \r\nИ накрая – мир, трева и взрив от новородени момчета, както става след всяка война. \r\nЖивотът не обича да губи.“ \r\nНеда Антонова", "date": "2019.03.11", "title": "Добрич: На 15 март ще се състои премиера на новата книга на Неда Антонова – „Не умирай вместо мен“"}
{"url": "http://www.focus-news.net/news/2019/03/11/2633213/dobrich-teatralnata-trupa-na-profiliranata-ezikova-gimnaziya-rayko-tsonchev-e-s-nominatsiya-za-nay-vazdeystvashto-muzikalno-stsenichno-izpalnenie-na-natsionalen-festival.html", "text": "Театралната трупа на Профилираната езикова гимназия „Райко Цончев“ в Добрич е с номинация за най-въздействащо музикално-сценично изпълнение на Националния фестивал за авторска драматургия и театър на английски език. Това съобщи директорът на гимназията Маргарита Христова, предаде кореспондент на  Радио „Фокус” – Варна . Фестивалът се е състоял на 9 март в град Враца. „Това е поредното голямо постижение на национален форум за иновативното училище. Спектакълът на Драгомир Цукев и неговите ученици Стефани Маринова, Лидия Лазарова, Антоан Койчев, Дилян Раев и Александър Славчев бе отличен с номинация за най- въздействащо музикално-сценично изпълнение. Във фестивала се представиха 11 екипа от Смолян, Кърджали, Русе, Враца, Кюстендил, Ловеч, София, Велинград, Кубрат, Левски. Младите актьори на Гимназия „Райко Цончев“ впечатлиха с оригинална идея, отличен английски език, въздействаща театрална игра и силни музикални изпълнения. Ръководството и екипът на училището благодарят за подкрепата и съдействието на актьора Красимир Демиров, на ректора на ВУМ доц. Тодор Радев, на Стефан Калев от радио „Добруджа“, на осмокласника Радостин Русев и на родителите“, посочи Маргарита Христова. \r\nЖулиета НИКОЛОВА", "date": "2019.03.11", "title": "Добрич: Театралната трупа на Профилираната езикова гимназия „Райко Цончев“ е с номинация за най-въздействащо музикално-сценично изпълнение на национален фестивал"}
{"url": "http://www.focus-news.net/news/2019/03/11/2633212/51-godishen-mazh-e-v-bolnitsa-sled-kato-e-bil-udaren-s-bradva-i-namushkan-s-nozh-pred-kafene-v-sopot.html", "text": "51-годишен мъж е бил ударен с брадва и намушкан с нож в тялото пред кафене в Сопот, съобщиха от  ОДМВР-Пловдив . Около 16.00 часа в събота в Районно управление на МВР-Карлово е постъпил сигнал за възникнал конфликт пред кафене в Сопот. Пристигналите незабавно на място полицейски служители установили, че 51-годишен посетител бил ударен с брадва по главата и намушкан с нож в тялото от свой 47-годишен съсед. Пострадалият е настанен в пловдивска болница с черепна травма и две порезни рани в областта на гърдите. Според лекарите няма опасност за живота му. Нападателят е задържан за срок до 24 часа в полицейския арест. По първоначални данни по време на случилото се и двамата мъже били под въздействие на алкохол, а в основата на скарването били влошени междусъседски взаимоотношения. След докладване на случая в Районна прокуратура – Карлово е образувано досъдебно производство.", "date": "2019.03.11", "title": "51-годишен мъж е в болница, след като е бил ударен с брадва и намушкан с нож пред кафене в Сопот"}
{"url": "http://www.focus-news.net/news/2019/03/11/2633214/kyustendil-425-dushi-chlenuvat-kam-sayuza-na-ofitserite-i-serzhantite-ot-zapasa-i-rezerva-v-grada.html", "text": "425 души членуват към Съюза на офицерите и сержантите от запаса и резерва в Кюстендил. Това стана ясно по време на отчетно събрание на организацията в града, предаде репортер на  Радио „Фокус” – Кюстендил . В областта са изградени общо 20 структури, от които три са общински организации, 12 са дружествата, действат и пет клуба. В рамките на събранието беше посочено, че тероризмът, икономическите, а от там и дипломатическите взаимоотношения между САЩ , ЕС, Русия, Китай, бежанските потоци от Азия и Африка към Европа, сблъсъкът между религиозните и етническите общности, недостигът на природните ресурси и резките климатични промени променят постоянно обществено-политическия и военно-икономическият живот в света. Не са за подценяване и постоянните грабежи и убийства на самотните възрастни хора, агресивните действия в училищата и детските градини и не на последно място продължаващите загиващите хора по пътищата в страната. \r\nВенцеслав ИЛЧЕВ", "date": "2019.03.11", "title": "Кюстендил: 425 души членуват към Съюза на офицерите и сержантите от запаса и резерва в града"}
{"url": "http://www.focus-news.net/news/2019/03/11/2633215/api-vazstanoveno-e-elektrozahranvaneto-na-osvetlenieto-v-kriviya-tunel-na-pat-i-1-simitli-kresna.html", "text": "Възстановено е електрозахранването на осветлението в „Кривия\" тунел на път I-1 Симитли – Кресна. Това съобщиха от пресцентъра на  Агенция „Пътна инфраструктура“ .", "date": "2019.03.11", "title": "АПИ: Възстановено е електрозахранването на осветлението в „Кривия\" тунел на път I-1 Симитли – Кресна"}
{"url": "http://www.focus-news.net/news/2019/03/11/2633202/tass-mezhdunarodnata-kontaktna-grupa-za-venetsuela-se-sabira-za-vtora-sreshta-v-kraya-na-mart.html", "text": "Второто заседание на Международната контактна група за Венецуела ще се проведе в края на месец март. Това подчерта говорителят на Европейска служба за външна дейност Мая Коциянчич, предава  TACC . \r\nTочната дата на заседанието все още не е конкретизирана. Към настоящия момент е известно, че срещата ще се състои в Латинска Америка. Съгласно думите на Коциянчич, дневният ред на заседанието също ще бъде обявен по-късно. \r\nПървото заседание на Международната контактна група за Венецуела се проведе на 7 февруари в Уругвай. Върховният представител на ЕС по въпросите на външните работи и политиката на сигурност Федерика Могерини, която председателстваше събитието, обеща, че групата ще предостави „широки международни гаранции за провеждането на нови избори във Венецуела\", а също и че „няма да позволи политизиране на помощта за страната\". По-рано Могерини многократно заявяваше, че целта на създаването на тази групата не е да се осигурят преговори  \r\nмежду правителството и опозицията, а да се подготви „прехвърлянето на властта чрез демократични избори\", припомня агенцията. Тереза Герова", "date": "2019.03.11", "title": "ТАСС: Международната контактна група за Венецуела се събира за втора среща в края на март"}
{"url": "http://www.focus-news.net/news/2019/03/11/2633216/nimh-filial-varna-temperaturni-rekordi-sa-otcheteni-vav-varna-shabla-i-na-nos-kaliakra.html", "text": "Температурни рекорди са били отчетени във Варна, Шабла и на нос Калиакра. Това съобщиха за  Радио „Фокус“ – Варна  от Националния институт по метеорология и хидрология (НИМХ), Филиал – Варна. По обяд термометрите във Варна са отчели 21.5 градуса. Това надминава рекорда от преди 36 години на същата дата, когато са измерени 21.1 градуса. За сравнение, най-студено в града на днешния ден е било през 1987 година, когато е температурата на въздуха е била минус 7.6 градуса.  \r\nНай-високите измерени градуси в Шабла са 21.8. На нос Калиакра са отчетени рекордните 17 градуса. Тези стойности са по-високи от досегашните. Последният температурен рекорд на тази дата на Калиакра е регистриран едва в далечната 1961 година.  \r\nОт НИМХ – Варна допълниха, че до края на деня може да се очаква и още по-висока температура в Шабла, където, за разлика от Варна и нос Калиакра, все още вятърът не се е усилил. \r\nДиана СТОЕВА", "date": "2019.03.11", "title": "НИМХ, Филиал – Варна: Температурни рекорди са отчетени във Варна, Шабла и на нос Калиакра"}
{"url": "http://www.focus-news.net/news/2019/03/11/2633217/d-r-dimitar-manikatov-kineziterapevt-kineziterapiyata-mozhe-da-se-prilaga-vav-vsichki-oblasti-na-meditsinata.html", "text": "Кинезитерапията може да се прилага във всички области на медицината. Това каза за  Радио „Фокус“ – Пирин д-р Димитър Маникатов , кинезитерапевт. По думите му това е така, защото няма област, в която кинезитерапията да не осъществи подпомагащо действие. „По този начин се получава възстановяването на организма чрез двигателна активност“, допълни д-р Маникатов. Той заяви, че кинезитерапията представлява терапия чрез раздвижване. Специалистът коментира й разликата между кинезитерапията и масажите. „Кинезитерапевта е бакалавър по висше образование като може да продължи магистър и докторантура. Масажистите са хора, които специализират курсове, които са 45 или 90 дневни и не е задължително да са завършили висше образование“, добави д-р Димитър Маникатов. Той заяви, че масажът е част от кинезитерапевтичният режим на възстановяване. \r\nСпоред специалиста  много от кинезитерапевтите се ориентират към частна практика. Той посочи, че поради тази причина е необходимо към специалността по кинезитерапия да има и здравен мениджмънт. „По този начин специалистите по-лесно ще се може да се ориентират при започване на частна практика като така те ще са наясно, че е необходимо разкриване на фирма като едноличен търговец или ООД, след което ще имат умения да се саморекламират и да направят собствен бизнес“, каза още д-р Маникатов. По думите му е малка частта от специалисти, които работят в болнични или клинични заведения. \r\nДенис НИКИФОРОВ", "date": "2019.03.11", "title": "Д-р Димитър Маникатов, кинезитерапевт: Кинезитерапията може да се прилага във всички области на медицината"}
{"url": "http://www.focus-news.net/news/2019/03/11/2633219/zapochva-kampaniyata-za-zashtita-na-migrirashtite-ptitsi-velikolepnite-sedem-flight-for-survival.html", "text": "BirdLife International и Българско дружество за защита на птиците (БДЗП) стартират кампанията „Великолепните седем - Flight for Survival“. Това съобщиха от пресцентъра на  БДЗП . Тя проследява зрелищните миграции на седем емблематични вида птици - бял щъркел, царски орел, египетски лешояд, осояд, пъдпъдък, гургулица и голямо черноглаво коприварче, и разкрива опасностите, с които те се сблъскват по време на своя дълъг път. \r\nСтрелба, капани, отрови… Над 25 000 000 мигриращи птици са убивани незаконно всяка година. За птиците граници не съществуват - миграционните пътища пресичат страни, дори континенти. Затова за опазването им са нужни усилията на институции и организации от цял свят. BirdLife International – най-голямата мрежа от природозащитни организации, работи заедно със своите партньори по света, сред които е и БДЗП,  за защита на мигриращите видове птици. БДЗП е водещата организация в международната кампания при представянето на заплахите за египетския лешояд и дейностите по неговото опазване. За да бъде спасена най-бързо изчезващата хищна птица в Европа, се създаде най-мащабният проект за опазване на лешояди, правен някога – „Нова надежда за египетският лешояд“. В него БДЗП, заедно с още над двайсет организации и институции в 14 страни от Европа, Близкия Изток и Африка доказват, че политически граници не съществуват, когато е необходимо да се спаси от изчезване един световно застрашен вид. \r\nВсеки може да се включи в кампанията като разпространи информация за нея и за заплахите за мигриращите птици и като направи дарение за опазването на „великолепните седем“ вида на сайта на  . \r\n„Великолепните седем“ – “Fight for Survival” е кампания, създадена от BirdLife Европа и Централна Азия за повишаване на осведомеността относно незаконното убиване на птици в Италия, Хърватия, Кипър, Гърция, Египет, Ливан, Унгария и България, и за  природозащитните дейности за борба с това.", "date": "2019.03.11", "title": "Започва кампанията за защита на мигриращите птици „Великолепните седем - Flight for Survival“"}
{"url": "http://www.focus-news.net/news/2019/03/11/2633218/plovdiv-petima-mazhe-sa-zadarzhani-za-razprostranenie-na-narkotitsi-pri-spetsializirana-operatsiya-v-oblastniya-grad.html", "text": "Петима мъже са задържани за разпространение на наркотици при специализирана операция в Пловдив. Това съобщиха от  ОДМВР-Пловдив . Акцията е осъществена в четвъртък от служители на отдел „Криминална полиция“ и сектор „Специализирани полицейски сили“. Около 19.00 часа, с пакет марихуана и електронна везна били засечени двама 22-годишни мъже от Димитровград и техен връстник от Шумен. Близо три часа по-късно за проверка бил спрян лек автомобил „Мерцедес“, с който се придвижвали жители на областния град, на 38 и 30 години. При последвали процесуално-следствените действия в колата и на адреса на единия били открити около 522 грама от същия наркотик и две електронни везни. Допълнително са конфискувани ползвани от мъжете мобилни телефони и парична сума. Спрямо петимата извършители са образувани досъдебни производства, взета е 24-часова мярка за неотклонение. С постановление на окръжната прокуратура на двамата пловдивчани е повдигнато обвинение за престъпление по чл. 354а, ал.1 от НК и е удължен срокът на задържането им до 72 часа.", "date": "2019.03.11", "title": "Пловдив: Петима мъже са задържани за разпространение на наркотици при специализирана операция в областния град"}
{"url": "http://www.focus-news.net/news/2019/03/11/2633221/blagoevgrad-mazh-e-predaden-na-sad-za-palezh-na-ovoshtni-gradini-v-mestnostta-chausheto.html", "text": "Мъж е предаден на съд за палеж на овощни градини в местността Чаушето. Това съобщиха от пресцентъра на  МВР . Мъжът е на 47 години и е привлечен в качеството на обвиняем, след като е установено, че е запалил овощни градини. Деянието е извършено към 15.30 часа на 9 март в местността Чаушето, землище на село Засегнати са насаждения с обща площ около 5 дка. По случая е образувано досъдебно производство.", "date": "2019.03.11", "title": "Благоевград: Мъж е предаден на съд за палеж на овощни градини в местността Чаушето"}
{"url": "http://www.focus-news.net/news/2019/03/11/2633224/sofiya-mazh-poluchi-7-mesetsa-zatvor-s-3-godishen-izpitatelen-srok-za-zhestok-poboy-na-kuche.html", "text": "Мъж получи 7 месеца затвор с 3-годишен изпитателен срок за жесток побой на куче. Това съобщиха от пресцентъра на  Прокуратура на Република България . Подсъдумият мъж с инициали А. К. и свидетелят Д. били в приятелски отношения. Подсъдимият знаел, че Д. притежавал и полагал грижи за куче - черно-кафяво на цвят, от мъжки пол, което по данни на собственика го било ухапало по крака и дясната ръка. Знаейки за това ухапване, А. К. решил да откара кучето далеч от дома на Д. и да му причини телесни увреждания. \r\nВ изпълнение на тези свои намерения, на 04.07.2017 г., около 14.00 часа, А. К. отишъл със собствения си лек автомобил до дома на Д., качил кучето в превозното средство и го откарал в ж.к. „Връбница 1“ в гр. София. След като го свалил от автомобила в тревната площ между блок 509  на ж.к. „Връбница 1“ и гробищен парк „Бакърена фабрика“, А. К. завързал устата на кучето с хартиено тиксо, сложил го в бял сезалов чувал на земята, след което му нанесъл удари с алуминиев профил в областта на главата и стоварил голям камък върху главата на кучето. Вследствие на нанесените от него удари на кучето била причинена тежка фрактура в областта на черепа, оток и кръвонасядания в областта на главата и назалните кости, кръвоизливи в двете очи и двете ноздри, както  и трайно увреждане на дясното око и орбиталните кости, наложило оперативна намеса- енуклеация (отстраняване на очната ябълка). След нанасянето на ударите, обвиняемият преместил завързаното с тиксо куче, заедно с чувала, навътре в тревните площи между блок 509 и гробищен парк „Бакърена фабрика“, и го изоставил там, след което се отдалечил от местопрестъплението. \r\nДействията на подсъдимия били възприети от свидетеля-очевидец П., който незабавно сигнализирал на тел. 112. По случая било образувано досъдебно производство под ръководството и надзора на Софийска районна прокуратура. В хода на разследването, на А. К. е повдигнато обвинение по чл. 325 б, ал. 2, т. 2, пр. 2 и т. 3, пр. 1 във вр.с ал. 1, пр. 2 и пр. 3 от НК. Делото е внесено в съда, ведно с изготвен обвинителен акт срещу Караминков за описаното по-горе деяние. \r\nВ хода на съдебното производство е постигнато споразумение за решаване на делото, което е одобрено с определение на СРС. Съгласно постигнатото съгласие, на подс. Минков е наложено наказание \"Лишаване от свобода\" за срок от 7 месеца, изпълнението на което е отложено за три години.", "date": "2019.03.11", "title": "София: Мъж получи 7 месеца затвор с 3-годишен изпитателен срок за жесток побой на куче"}
{"url": "http://www.focus-news.net/news/2019/03/11/2633226/plovdiv-789-godini-ot-pobedata-pri-klokotnitsa-byaha-otbelyazani-v-asenovgrad.html", "text": "На 9 март се навършиха 789 г. от победата на цар Иван Асен II в битката при Клокотница. Днес Община Асеновград, ученици от Професионална гимназия „цар Иван Асен II” и читалище „Родолюбие” отбелязаха годишнината с тържествена програма пред паметника на българския владетел в Асеновград. Това съобщиха от пресцентъра на  Общината . Заместник-кметът на Асеновград инж. Мария Вълканова поздрави възпитаниците на едноименната гимназия и всички граждани на Асеновград за това, че пазят и поддържат жив спомена за нашия цар, да продължават да бъдат негови достойни наследници и да предават пламъка на родолюбието на следващите поколения. Тържественото честване продължи с литературно-историческа програма за живота и славното дело на цар Иван Асен II, подготвена от учениците. След това бяха връчени наградите на победителите в Четвъртия национален литературен конкурс за ученическо есе на тема „Наследник съм на цар Иван Асен ІІ“, организиран от НЧ  „Родолюбие”. Имената на наградени съобщи председателят на читалищното настоятелство Мариана Дафчева, а наградите връчи инж. Вълканова. Програмата завърши с поднасяне на венци и цветя на паметника на цар Иван Асен ІІ и минута мълчание в негова памет.", "date": "2019.03.11", "title": "Пловдив: 789 години от победата при Клокотница бяха отбелязани в Асеновград"}
{"url": "http://www.focus-news.net/news/2019/03/11/2633225/inspektor-iliya-georgiev-patna-politsiya-nay-chestoto-narushenie-na-shofyorite-i-patnitsite-e-neizpolzvaneto-na-predpazniya-kolan.html", "text": "Най-честото нарушение на шофьорите и пътниците е неизползването на предпазния колан. Това каза на брифинг инспектор от отдел \"Пътна полиция\" към Главна дирекция \"Национална полиция\" Илия Георгиев, предаде репортер на  Агенция „Фокус“ . \r\nИнспектор Георгиев посочи, че във връзка с членството на България в Eвропейската мрежа на „Пътна полиция“ – TISPOL, за периода от 11 до 17 март ще бъде проведена акция на територията на цялата страна, както и на територията на целия Европейски съюз, по установяване на нарушения, свързани с неизползване на предпазни колани, каски от страна на мотористите и на обезопасителни системи за деца. „Бих искал да обърна внимание на това, че Законът за движение по пътищата задължава всички водачи на моторни превозни средства да използват предпазните колани или ако се возят на мотор, да носят предпазна каска. Всичко това е за тяхна лична безопасност, защото във времето е доказано, че при голяма част от пътнотранспортните произшествия, в които е използван колан, се спасяват човешки животи“, каза още той. По думите му по закон наказанието за подобни нарушения е глоба от 50 лв. и отнемане на 6 контролни точки. Глобата е същата и когато водачът превозва пътник, който не е с предпазен колан, или дете, което не е в обезопасителна система или с предпазен колан. Същите са и санкциите за автобусите, в които има инсталирани обезопасителни колани. \r\n„За миналата година в рамките на тази акция, която тогава се проведе от 12 до 18 март, са проверени приблизително 22 000 превозни средства. За съжаление, при повече от половината случаи имаше нарушения“, подчерта инспектор Георгиев. Той посочи, че най-честото нарушение, което се наблюдава, е неизползването на предпазния колан. „Но наблюдаваме, че водачите и пътниците се дисциплинират все повече и повече и слагат колани дори и на задната седалка“, каза още инспектор Георгиев. \r\nЦветилена СИМЕОНОВА", "date": "2019.03.11", "title": "Инспектор Илия Георгиев, „Пътна полиция“: Най-честото нарушение на шофьорите и пътниците е неизползването на предпазния колан"}
{"url": "http://www.focus-news.net/news/2019/03/11/2633209/makfaks-makedoniya-sled-poseshtenieto-v-prishtina-savetnitsi-na-angela-merkel-otpatuvat-za-belgrad.html", "text": "Двама топ съветници на германския канцлер Ангела Меркел пристигат на посещение в Косово, след което ще отпътуват и за Белград за среща с държавния глава Александър Вучич, пояснява македонската информационна агенция  „Макфакс“ . \r\nСтава въпрос за съветника по външна политика Ян Хекер и Матиас Лютенберг, ръководител на Отдела за Източна и Югоизточна Европа на Канцеларията за Косово. В Прищина те ще разговарят с президента Хашим Тачи и премиера Рамуш Харадинай.  \r\nОчаква се посещението на двамата германски служители да бъде критично в дебата за това дали да бъде премахнати или временно спрени 100-процентовите мита за вноса на сръбски стоки, наложен от правителството в Прищина през ноември миналата година, както и за продължаването на диалог с Белград. \r\nАгенцията подчертава, че Вучич се радва на добри отношения с канцлера на Германия, но все още няма официална информация от неговата пресслужба за планираната среща с нейните съветници. Тереза Герова", "date": "2019.03.11", "title": "„Макфакс“ (Македония): След посещението в Прищина – съветници на Ангела Меркел отпътуват за Белград"}
{"url": "http://www.focus-news.net/news/2019/03/11/2633227/yambol-priklyuchi-izpalnenieto-na-proekt-yambol-i-odrin-dva-grada-na-tundzha.html", "text": "Приключи изпълнението на проект „Ямбол и Одрин – два града на Тунджа“. Това съобщиха от пресцентъра на  Община Ямбол . Резултатите от проекта и постигнатите цели бяха представени от координаторите по проекта Ниязи Ашиков и Ебру Караджа. Общата стойност на проекта, с  продължителност 24 месеца, бе 503 479,45 евро. \r\nПартньор при изпълнението на проекта от страна на Република Турция бе Община Одрин. \r\nВ рамките на проекта бяха изпълнени реконструкция и архитектурен дизайн на градския мост на парка в Ямбол и прилежащото му пространство, обновяване на историческа сграда в Одрин за изграждане на Туристически информационен център и общи дейности, представящи туристическия потенциал на областите Ямбол и Одрин, на територията на двете общини.", "date": "2019.03.11", "title": "Ямбол: Приключи изпълнението на проект „Ямбол и Одрин – два града на Тунджа“"}
{"url": "http://www.focus-news.net/news/2019/03/11/2633228/insp-dimitar-ivanov-vpisvaneto-na-ekokategoriyata-v-talonite-na-avtomobilite-stava-samo-po-zhelanie-na-sobstvenitsite-a-ne-e-zadalzhitelno.html", "text": "Вписването на екокатегорията в талоните на автомобилите става само по желание на собствениците, а не е задължително. Това каза на брифинг инспектор Димитър Иванов от отдел „Пътна полиция“ към Главна дирекция „Национална полиция“, предаде репортер на  Агенция „Фокус“ . \r\nНа въпрос ще има ли улеснения за шофьорите относно вписването на еврокатегориите в талоните, така че да не се получават опашки в КАТ, инспектор Иванов посочи, че вписването не е задължително. „Отразяването на екокатегориите се извършва от 2007 г. – от членството на България в ЕС. Трябва да отбележим, че голяма част от автопарка в България е от автомобили, които са втора употреба, и при внасянето им няма и не е била отразявана екокатегория“, каза още той и посочи, че към момента на регистрацията МВР не е разполагало с информация за екокатегорията. „На този етап всеки гражданин, който пожелае, може да отрази своята екокатегория, но това не е задължително. Така че не очакваме струпване на хора в КАТ“, обясни инспектор Иванов. \r\nЦветилена СИМЕОНОВА", "date": "2019.03.11", "title": "Инсп. Димитър Иванов: Вписването на екокатегорията в талоните на автомобилите става само по желание на собствениците, а не е задължително"}
{"url": "http://www.focus-news.net/news/2019/03/11/2633229/burgas-zam-ministar-vanya-koleva-shte-diskutira-mladezhkite-politiki-s-mladite-hora-v-grada-na-14-mart.html", "text": "Заместник-министърът на младежта и спорта Ваня Колева ще се срещне с младите хора на Бургас на 14 март 2019 г., за да представи реализираните дейности на министерството по отношение на младежта до момента. Това съобщиха от пресцентъра на  Община Бургас . Срещата ще се проведе от 11.00 часа в зала 208 на Бургаския свободен университет и има за цел да бъдат идентифицирани новите цели и приоритети, които ще бъдат включени в следващата Национална стратегия за младежта. \r\nСъбитието се организира в партньорство с Община Бургас, Регионалното управление на образованието, Областната администрация и няколко университета. \r\nМинистерство на младежта и спорта е основен орган на държавната власт за развитие, прилагане и координация на политиките за младите хора на България и един от главните приоритети в работата му е бъдещата Национална стратегия за младежта след 2020 г.", "date": "2019.03.11", "title": "Бургас: Зам.-министър Ваня Колева ще дискутира младежките политики с младите хора в града на 14 март"}
{"url": "http://www.focus-news.net/news/2019/03/11/2633223/plovdiv-40-novi-dravcheta-shte-zasadyat-zhitelite-na-kvartal-karshiyaka-v-parka-kadeto-be-izvarshena-pogolovna-sech.html", "text": "40 нови дръвчета ще засадят жителите на квартал „Кършияка“ в Пловдив в парка, където бе извършена поголовна сеч. Дръвчетата бяха подарени от кмета на Район „Северен“ Ральо Ралев, предаде репортер на  Радио „Фокус“-Пловдив . Засаждането им ще започне в 17.00 часа. \r\nРайонният кмет обеща на хората от квартала да внесе искане до Общинския съвет на Пловдив и до кмета на града теренът да бъде отчужден и закупен от Общината. Собственикът на 16-те дка също изрази готовност да ги продаде, за да не се конфронтира с хората, които се вдигнаха на протест срещу бъдещо застрояване на имота. \r\nКметът  на Район „Северен“ Ральо Ралев съобщи също, че в новия градоустройствен план на Пловдив, който все още се изготвя, този терен е отреден за зелени площи и парк. \r\nЦветана ТОНЧЕВА", "date": "2019.03.11", "title": "Пловдив: 40 нови дръвчета ще засадят  жителите на квартал „Кършияка“ в парка, където бе извършена поголовна сеч"}
{"url": "http://www.focus-news.net/news/2019/03/11/2633230/burgas-zapochva-tsyalosten-remont-na-bul-prof-yakim-yakimov.html", "text": "Започва цялостен ремонт на бул. \"Проф. Яким Якимов\". Това съобщиха от пресцентъра на  Община Бургас .  \r\nБул. \"Проф. Яким Якимов\" е част от южния обход на Бургас. Той има важната задача да служи за изнасяне на транзитния поток автомобили извън центъра на града, насочвайки го към новия Пътен възел \"Запад\" и цялостно реконструираната ул. \"Крайезерна\". Това е най-натовареният пътен маршрут в Бургас и то не само през лятото, тъй като ежегодно по него минават тежкотоварни автомобили. \r\nОбщина Бургас успя да осигури необходимото финансиране и стартира мащабен ремонт на бул. \"Проф. Яким Якимов\". Целта е движението по него да стане едновременно по-удобно, по-бързо и по-безопасно. Предстои подмяна на амортизираното старо с ново асфалтово покритие, изграждане на нови тротоари, бордюри, осветление. В проекта е заложено и обособяването на допълнителна лента за дясно движение от бул. \"Проф. Яким Якимов\" към бул. \"Стефан Стамболов\". \r\nНамерението на Общината е строителните дейности да бъдат изпълнени до началото на юни, когато започва същинският летен сезон с хилядите автомобили, пътуващи към Бургас и морето ежедневно. \r\nВъв връзка със започващия цялостен ремонт на бул. \"Проф. Яким Якимов\" за периода от 12 март 2019 г. до приключване на ремонтните дейности на 15 май 2019 г., ще бъде въведена временна организация на движението в района. Поетапно ще бъдат затваряни ляво и дясно пътно платно с активно ползване за движение на пътните превозни средства и на локалното пътно платно до ж.к. \"Славейков\". От съображения за сигурност, в платното за движение от пътен възел \"Надгарови коловози\" в посока  кръстовище с кръгово движение, образувано от бул. \"Проф. Яким Якимов\" с бул. \"Стефан Стамболов\" и ул. \"Транспортна\", се въвежда забрана за преминаване  на товарни автомобили над 10 тона за посочения период. \r\nПо време на ремонтните дейности, като алтернативните маршрути за товарни автомобили водачите могат да ползват следните обходи: \r\n- ул. \"Одрин\", път III-9008, път BGS-1030 /обход Лукойл/, път III-6008 посока път I-6 \"София-Бургас\"; \r\n- ул. \"Крайезерна\", бул. \"Т. Александров\", бул. \"Захари Стоянов\",  разклон кв. \"Горно Езерово\", път III-7909, път III-5392, път III-6008 посока АМ \"Тракия\". \r\nОбщина Бургас се извинява за причиненото временно неудобство и призовава шофьорите да бъдат внимателни на пътя.", "date": "2019.03.11", "title": "Бургас: Започва цялостен ремонт на бул. \"Проф. Яким Якимов\""}
{"url": "http://www.focus-news.net/news/2019/03/11/2633220/otets-doncho-aleksandrov-hram-sv-atanasiy-varna-chrez-velikdenskiya-post-se-podgotvyame-da-priemem-vestta-za-vazkresenieto.html", "text": "Великденският пост е време, в което ние се подготвяме да приемем в душата и в сърцето си вестта за Възкресението. Това каза в интервю за  Радио „Фокус“ – Варна  отец Дончо Александров от храм „Св. Атанасий“ във Варна. Той поясни, че Великият пост е най-дългият в годината, определен от църквата, и предшества празника Възкресение Христово.  \r\n„Така, както се подготвяме да посрещаме скъпи за нас гости в дома си като приготвяме трапеза, почистваме и украсяваме, за да покажем важността на този, който ще посрещаме, по същия начин чрез пост подготвяме и нашата душа и тяло за събитието Възкресение Христово“, обясни отец Дончо Александров. Той допълни, че за да приемем Христос, който е възкръснал, се изисква от наша страна много труд и подвиг - най-вече духовен, но и телесен. „Телесният подвиг се състои в това да се откажем от определен вид храни-месо, млечни продукти и яйца“, обясни отец Дончо Александров. Той каза още, че тези храни се спират, за да можем да дадем преимущество на нашия дух и да смирим тялото си.  \r\n„Постът не е диета и не трябва да е свързан с очакване за сваляне на килограми, тялото не трябва да се разболее и всичко трябва да бъде умерено и прецизно“, поясни той. Отец Дончо Александров заяви, че духовният подвиг е много по-важен. \r\nСияна БУХЛАРСКА", "date": "2019.03.11", "title": "Отец Дончо Александров, храм „Св. Атанасий“ – Варна: Чрез Великденския пост се подготвяме да приемем вестта за Възкресението"}
{"url": "http://www.focus-news.net/news/2019/03/11/2633232/ministar-rumen-porozhanov-obshtata-selskostopanska-politika-ot-debat-vatre-v-bransha-prerasna-v-prioritet-na-pravitelstvoto.html", "text": "Общата селскостопанска политика от дебат вътре в бранша, прерасна в приоритет на правителството. Това каза министърът на земеделието, храните и горите Румен Порожанов по време на среща на земеделските камари от Европа, предаде репортер на  Агенция „Фокус“ . \"Една от темите на общата селскостопанска политика е нейното опростяване. Опростяване, което на този етап, ние всички страни членки, не го виждаме добре. Не го виждаме от гледна точка на това какво ще облекчи крайния бенефициент. Това е оставено при нас в рамките на целите и интервенциите, които ще предлагаме към тези цели“, обясни той. „Ние в България стартирахме дебат по инициатива на бранша с целия земеделски сектор за това какви приоритети и какво бихме искали да съдържа тази обща селскостопанска политика“, посочи министър Порожанов. „Това е дебат, който прерасна в приоритети на правителството, приети от правителството, и ние ясно ги заявихме и по време на нашето председателство на Съвета на ЕС“, изтъкна той. „Това е една тема, много дълга и сложна, защото тя се пречупва през предложенията на комисари, през предложенията за регламенти, които вече повече от 8-9 месеца са в обхвата на дебат в ЕП и за съжаление, ние не очакваме одобрение на доклад от ЕП, в рамките на този му мандат. Ще бъде много добре ако това се случи, но по-скоро моята прогноза не е толкова оптимистична“, заяви земеделският министър. \r\nДаяна ДЮЛГЕРОВА", "date": "2019.03.11", "title": "Министър Румен Порожанов: Общата селскостопанска политика от дебат вътре в бранша, прерасна в приоритет на правителството"}
{"url": "http://www.focus-news.net/news/2019/03/11/2633231/kyustendil-rayonniyat-sad-otlozhi-deloto-za-otkritite-v-osogovskata-planina-martvi-kone-zaradi-neredovno-prizovavane-na-obvinyaemiya.html", "text": "Районният съд в Кюстендил отложи делото за откритите в Осоговската планина мъртви коне заради нередовно призовано лице, предаде репортер на  Радио „Фокус” – Кюстендил . В съдебната зала стана ясно, ме обвиняемият по делото е нередовно призован. Съдията по делото обяви,че поради процесуални пречки не може да се даде ход на  делото, и разпореди да бъде направена актуална справка  по отношение на адресната регистрация  на обвиняемият. Стана ясно, че изпратените до момента призовки са върнати, защото лицето не е установено на посочения в тях постоянен адрес  по местоживеене. Съдът определи  и насрочи следващото дело на  5 април от 11.00 часа. Прокурорът в залата Галина Димитрова каза,че обвинението е на база  недостатъчно положени  грижи за животните „Фокус” припомня, че през месец март 2018 година беше подаден сигнал за коне в Осоговска планина, които са оставени през зимния сезон на временно пасище, а някои от тях от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2019.03.11", "title": "Кюстендил: Районният съд отложи делото за откритите в Осоговската планина мъртви коне заради нередовно призоваване на обвиняемия"}
{"url": "http://www.focus-news.net/news/2019/03/11/2633233/varna-regionalnata-kolegiya-na-pomoshtnik-farmatsevtite-provede-uchreditelno-sabranie-i-izbra-svoe-rakovodstvo.html", "text": "Регионалната колегия на помощник-фармацевтите във Варна проведе своето първо учредително събрание. На заседанието, което се състоя на 7 март в Регионалната здравна инспекция, за председател на структурата бе избрана Даниела Мутафчиева. Това каза в интервю за  Радио „Фокус“ – Варна  председателят на Националното сдружение на бакалавър фармацевтите Лиляна Петрова. По думите й, досега във варненската организация са регистрирали около 200 души, но цифрата съвсем не е окончателна и значително ще се промени с вписването на още специалисти. Със създаването на структурата се цели воденето на национален регистър на бакалаврите фармацевти, но също и национално представителство и представителство във Висшия съвет по фармация, създаването на Етичен кодекс, който да се спазва от цялото съсловие.  \r\nПо думите на Лиляна Петрова, предстои изграждане на система от колегии в 28-те региона на страната, подобни на Българския лекарски съюз, на Съюза на фармацевтите и на организацията на специалистите по здравни грижи. До 6 април най-късно регионалните колегии трябва да проведат учредителните си събрания по места. В срок от 6 май до 6 юни, министърът на здравеопазването трябва да свика Национален конгрес. На него ще се избере национално ръководство на колегията. С регистрирането на съсловието, всички бакалаври фармацевти трябва да се регистрират. „Законът казва, че членството може да е доброволно само за неработещите по специалността помощник-фармацевти и на пенсионерите“, обясни Лиляна Петрова. Тя допълни, че от 7 март до 7 април всички членове на структурата трябва да подадат заявления до колегията. \r\nДиана СТОЕВА", "date": "2019.03.11", "title": "Варна: Регионалната колегия на помощник-фармацевтите проведе учредително събрание и избра свое ръководство"}
{"url": "http://www.focus-news.net/news/2019/03/11/2633222/a1-on-makedoniya-opozitsiyata-v-prishtina-ne-prie-predlozhenieto-na-srabska-lista-nyama-da-svalyame-pravitelstvoto-na-harinay-chrez-belgrad.html", "text": "Опозицията в Прищина – „Демократичен съюз на Косово“ и „Самоопределение“ не приеха предложението на партията на етническите сърби в страната – „Сръбска листа“, за осигуряване на 61 гласа „за“ свалянето на правителството на премиера Рамуш Харадинай, предава македонската електронна медия  A1 On .  \r\nДепутатът от „Самоопределение“ Реджеп Семили увери пред местни медии, че неговата партия не приема в никакъв случай предложението „да свали правителството през Белград“.  \r\n„Независимо от факта, че правителството е сформирано с помощта на „Сръбска листа“, т.е. с благословия от Белград, ние няма да свалим кабинета чрез тази партия, а чрез косовската опозиция. Не разчитаме на гласовете на нейните депутати, нито ги търсим за сваляне на правителството. То трябва да падне, изборите трябва да бъдат проведени възможно най-скоро, но не защото Сърбия иска това, а защото гражданите на Косово го искат“, коментира Селими. \r\nЩо се отнася до призива на „Сръбска листа“ за смяна на правителството на Харадинай, ръководителят на парламентарната група на „Демократичен съюз на Косово“ Авдулах Хоти заяви, че партията му не приема никакви условия. \r\n„Демократичен съюз на Косово“ ще обработи искане за гласуване на недоверие към правителството в момента, в който си осигури 61 гласа в парламента. Въпреки това, ние не приемаме никакъв вид кондициониране от никого“, подчерта Хоти. \r\nВицепредседателят и депутат от „Сръбска листа“ Игор Симич, заяви по-рано пред белградските медии, че неговата партия е предоставила на косовската опозиция гласовете на десетте си депутати за отстраняване от власт на сегашното правителство. \r\n„Сръбска листа“ е част от правителството на Рамуш Харадинай, но след въвеждането на 100-процентови мита върху вноса на продукти от Сърбия и Босна и Херцеговина през ноември миналата година премина в опозиция. Тереза Герова", "date": "2019.03.11", "title": "A1 On (Македония): Опозицията в Прищина не прие предложението на „Сръбска листа“: „Няма да сваляме правителството на Харинай чрез Белград\""}
{"url": "http://www.focus-news.net/news/2019/03/11/2633236/sliven-sadat-zadarzha-pod-strazha-mazh-obvinen-v-krazhba-na-chuzhdi-veshti.html", "text": "По искане на Районна прокуратура – Котел, съдът задържа под стража Люцкан Д. Това съобщиха от пресцентъра на  Апелативна прокуратура - Бургас . Люцкан Д. е обвинен в това, че на 07.02.2019  г. в с. Градец, общ. Котел, при условията на опасен рецидив и на продължавано престъпление, чрез разрушаване на преграда здраво направена за защита на имот, след предварителен сговор с Асен Д., в съучастие като съизвършител, извършил кражба на чужди движими вещи на обща стойност 2027 лв., собственост на двама мъже от същото село – престъпление по чл.196, ал.1, т.2, вр. чл.195, ал.1, т.3, прел.1 и т.5, вр. чл.194, ал.1, вр. чл.26, ал.1, вр. чл.29, ал.1, б.„а“ и б.„б“ от НК. Според прокурора налице е обосновано предположение за това, че Люцкан Д. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража Люцкан Д. Определението на Районен съд – Котел може да бъде обжалвано пред Окръжен съд – Сливен.", "date": "2019.03.11", "title": "Сливен: Съдът задържа под стража мъж, обвинен в кражба на чужди вещи"}
{"url": "http://www.focus-news.net/news/2019/03/11/2633239/haskovo-obshtinata-shte-finansira-grazhdanski-initsiativi-za-blagoustroyavane-podrobnostite-shte-badat-opovesteni-na-preskonferentsiya-na-12-mart.html", "text": "Община Хасково обявява конкурс „Малки инициативи“. Подробностите ще бъдат оповестени на пресконференция от 11.00 часа на 12 март (вторник) в залата на втория етаж на Общината. Това съобщиха от  Община Хасково . \r\nКонкурсът е насочен към финансиране на малки проекти и инициативи, избрани на конкурсен принцип, в полза на гражданското общество - за развитие и подобряване на състоянието на междублокови пространства, зелени площи и детски площадки (общинска собственост), изпълнявани с активното участие на гражданите. \r\n„Граждански инициативи Хасково 2019“ е конкурс, администриран от Община Хасково с цел финансиране на малки проекти с местно значение, активното участие на гражданското общество и устойчиво развитие на общината. Средствата по конкурса се предоставят от бюджета на Община Хасково и са предназначени за територията на цялата общината. \r\nОбщата финансова рамка на конкурса е 200 000 лева, като средствата са от общинския бюджет. Половината от тях са за града, а останалите - за селата в общината. При неусвояване на предназначения финансов ресурс в зависимост от активността, броя и качеството на проектните предложения, средствата ще бъдат преразпределяни на допълнително обявена сесия.", "date": "2019.03.11", "title": "Хасково: Общината ще финансира  граждански инициативи за благоустрояване, подробностите ще бъдат оповестени на пресконференция на 12 март"}
{"url": "http://www.focus-news.net/news/2019/03/11/2633238/blagoevgrad-nad-100-dushi-v-sferata-na-zdraveopazvaneto-v-obshtinata-s-po-visoki-zaplati-sled-podpisan-aneks-mezhdu-kmeta-atanas-kambitov-i-sindikatite.html", "text": "Над 100 души в сферата на здравеопазването в община Благоевград с по-високи заплати, след подписан анекс между кмета Камбитов и синдикатите. Това съобщиха от пресцентъра на  Общината . Медицинските и немедицинските специалисти в детските ясли, детски градини с яслени групи, както и работещите в медицински кабинети в училища, са с повишени работни заплати.  \r\nУвеличението е в сила от 1 януари и е в резултат на адекватната и целенасочена политика, водена от кмета д-р Атанас Камбитов. Промените ще засегнат над 100 души работещи в сферата на здравеопазването в Община Благоевград. След увеличението, възнагражденията ще достигнат 900 лева. През 2018 година заплатите на помощния персонал в детските ясли бяха увеличени два пъти.  \r\nОсвен за по-високи заплати, Община Благоевград непрекъснато работи в посока на подобряване на материално-техническата база в детските заведения. За децата са осигурени отлични условия, както и здравословна храна, съгласно изискванията на Министерство на здравеопазването.", "date": "2019.03.11", "title": "Благоевград: Над 100 души в сферата на здравеопазването в общината с по-високи заплати, след подписан анекс между кмета Атанас Камбитов и синдикатите"}
{"url": "http://www.focus-news.net/news/2019/03/11/2633235/patna-politsiya-provezhda-spetsializirana-operatsiya-za-kontrol-na-izpolzvaneto-na-obezopasitelni-kolani-ot-11-do-17-mart-obzor.html", "text": "От 11 до 17 март е в ход специализирана полицейска операция за контрол на използването на обезопасителни средства от водачите и пътниците в моторните превозни средства. Акцията се провежда едновременно на територията на всички страни-членки на Европейската мрежа на службите на „Пътна полиция“ - TISPOL. В рамките на извършвания засилен контрол пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца. Санкцията за всяко от тези нарушения е глоба от 50 лв. и отнемането на шест контролни точки. \r\nПо данни на „Пътна полиция“ по време на същата акция през март месец миналата година са проверени около 22 000 превозни средства, като при над половината от случаите са установени нарушения във връзка с неизползването на обезопасителен колан. Инспектор Илия Георгиев от отдел \"Пътна полиция\" към Главна дирекция \"Национална полиция\" посочи, че именно липсата на колан е най-често срещаното нарушение на пътя. „Но наблюдаваме, че водачите и пътниците се дисциплинират все повече и повече и слагат колани дори и на задната седалка“, каза още той. \r\nПо данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент. \r\nЦветилена СИМЕОНОВА", "date": "2019.03.11", "title": "„Пътна полиция“ провежда специализирана операция за контрол на използването на обезопасителни колани от 11 до 17 март (ОБЗОР)"}
{"url": "http://www.focus-news.net/news/2019/03/11/2633240/sliven-sadat-zadarzha-pod-strazha-mazh-obvinen-v-darzhane-s-tsel-razprostranenie-na-metamfetamin-i-v-prane-na-pari.html", "text": "По искане на Окръжна прокуратура – Сливен, съдът задържа под стража Пламен С. Това съобщиха от пресцентъра на  Апелативна прокуратура - Бургас . Пламен С. е обвинен за това, че на 04.03.2019 г. в гр. Шивачево, общ. Твърдица, обл. Сливен, без надлежно разрешително държал с цел разпространение високорисково наркотично вещество – 36 броя полиетиленови пликчета, съдържащи метамфетамин с брутно тегло 27 грама – престъпление по чл.354а, ал.1, изр.1, предл.4 от НК. Той е обвинен и за това, че през 2018 г. и на 05.02.2019 г. сам и в съучастие с майка си, както подбудител, при условията на продължавано престъпление извършил сделки с имущество – 45 000 лв., като знаел, че сделките са извършени с парични средства, придобити от него чрез извършено престъпление – престъпление по чл.253, ал.1, предл.2, вр. чл.20, ал.3, вр. чл.26, ал.1 от НК. Според прокурора, налице е обосновано предположение за това, че Пламен С. е извършил престъплението, в което е обвинен. Представителят на държавното обвинение е категоричен, че обвиняемият би могъл да се укрие или да извърши ново престъпление. Съдът прие мотивите на прокурора и задържа под стража Пламен С. Определението на Окръжен съд – Сливен подлежи на обжалване пред Апелативен съд – Бургас.", "date": "2019.03.11", "title": "Сливен: Съдът задържа под стража мъж, обвинен в държане с цел разпространение на метамфетамин и в пране на пари"}
{"url": "http://www.focus-news.net/news/2019/03/11/2633242/tass-rusiya-uvelichi-voenniya-si-kontingent-v-krim.html", "text": "Военният контингент на Русия в Крим е увеличен и обезпечава защитата на полуострова, съобщи в понеделник руският министър на отбраната Сергей Шойгу на заседание на комисията по отбрана към Държавната дума, предава  ТАСС . \r\n„Съставът на войските в Крим е усилен, което обезпечава защитата на територията на полуострова и интересите на Русия в Черно море“, заяви Шойгу. \r\nТой напомни, че освен това е създадено оперативно командване в отдалечената морска зона, което осигурява управлението на корабите, изпълняващи задачи в акваторията на Средиземно море. \r\nПо думите на министъра, руската армия от 2012 година насам е получила на въоръжение повече от 200 междуконтинентални балистически ракети, както с наземно базиране, така и за подводници. \r\nШойгу напомни също, че в съответствие с майските укази на президента на страната Владимир Путин, през 2012 година МО е разработило план за дейността до 2020 година. \r\n„В резултат, за шест години въоръжените сили получиха 109 междуконтинентални балистически ракети „Ярс“ и 109 балистически ракети за подводници“, заяви той. \r\nСъщо така, както разкри Шойгу, през 2019 година ВС на Русия за първи път ще получат ударни безпилотни летателни апарати със среден обсег. \r\nТой отбеляза, че от 2012 година в армията са формирани 38 военни части на въоръжение на които се намират повече от две хиляди съвременни дрона. \r\nМинистърът подчерта, че качественият скок в сферата на безпилотната авиация е осигурил нови възможности за разузнаване и поразяване на обекти на протвника. „Благодарение на лазерното осветяване от дроновете успяхме да дадем „втори живот“ на по-рано ненужните високоточни артилерийски снаряди „Краснополь“. В резултат намаля техния разход – не повече от два снаряда за една цел и се увеличи обсега, в който могат да бъдат използвани“, поясни Шойгу. \r\nТой заяви, че от 2019 година ще започнат да постъпват на въоръжение разузнавателно-ударни системи със среден обсег. \r\nПревод и редакция:", "date": "2019.03.11", "title": "ТАСС: Русия увеличи военния си контингент в Крим"}
{"url": "http://www.focus-news.net/news/2019/03/11/2633244/sofiya-boyan-biolchev-e-razkazvach-na-mart-v-stolichna-biblioteka.html", "text": "Боян Биолчев е разказвач на март в Столична библиотека. Това съобщиха от пресцентъра на  Столична община . На 14 март 2019 г. (четвъртък) от 18.30 ч. в Литературния клуб на Столична библиотека (пл. „Славейков“ № 4) популярният български белетрист, сценарист и филолог Боян Биолчев ще бъде представен от литературния и медиен критик, публицист и културен журналист Митко Новков. Ще навлезем в творчеството на проф. Биолчев, ще стане дума и за най-новата му книга „Преселението“, излязла миналата година, ще има авторско четене, въпроси към автора, както и раздаване на автографи.  \r\nБоян Биолчев е професор по литература в Софийския университет „Св. Климент Охридски“. Води и магистърски курсове  „Творческо писане“, „Литература и кино“ и „Преводът като опосредстван художествен език“. Писател, киносценарист, публицист.", "date": "2019.03.11", "title": "София: Боян Биолчев е разказвач на март в Столична библиотека"}
{"url": "http://www.focus-news.net/news/2019/03/11/2633246/", "text": "Идеята за равноправие, без разлика от етнос и вяра, е заложена още в Търновската конституция, което е заслуга на целия български народ, а не на една или друга политическа партия. Това каза за  Радио „Фокус“  областният управител на Кърджали Никола Чанев по повод откриването на изложба „140 години от Учредително събрание и приемане на Търновската конституция“, която бе представена от председателя на НС Цвета Караянчева. По думите му равноправието и свободата са двата основни момента, заложени в експозицията. Сред 229 народни представители в първия български парламент, 16 не са представители на българския етнос, което е доказателство за липсата на делене на етнически и религиозен принцип, оставено като завет от строителите на българската държава, обясни той. „Изложбата съдържа 40 пана, в които е представена на кратко историята на Учредителното събрание и приемането на Търновската конституция. Една изключително новаторска за времето си Конституция. В нея има два съществени момента, които трябва да са пример за всеки един от нас. Първият, който е може би и най-важният, е фразата, че всеки човек, стъпил на територията на Българското княжество, става свободен. Това е нещо изключително новаторско за онзи период от време. Имайте предвид, че при самото създаване на Българската държава робството е отхвърлено и това става само няколко години, след като е бил приет подобен закон в САЩ. Държава, която в онзи момент е имала далеч по-дълбоки традиции, като свободна страна“, допълни той. Никола Чанев коментира още, че Кърджали е пример не само за България, но и за цяла Европа как различни етноси и култури съжителстват мирно. Изложбата в сградата на театъра ще остане до 15 март, добави областният управител и обясни, че тя е чудесен начин да възпитаме у децата си родолюбие и българщина.  \r\nРосица АНГЕЛОВА", "date": "2019.03.11", "title": "Никола Чанев, областен управител на Кърджали: Идеята за равноправие, без разлика от етнос и вяра, е заложена още в Търновската конституция"}
{"url": "http://www.focus-news.net/news/2019/03/11/2633243/ministar-rumen-porozhanov-byudzhetat-na-es-2021-2027-g-e-mnogo-dalboka-tema-tryabva-da-ima-vanshna-konvergentsiya-v-plashtaniyata.html", "text": "Бюджетът на ЕС 2021-2027 г. е много дълбока тема, трябва да има външна конвергенция в плащанията. Това каза министърът на земеделието, храните и горите Румен Порожанов по време на среща на земеделските камари от Европа, предаде репортер на  Агенция „Фокус“ . \"Чрез външната конвергенция се очаква да се стигне до максимално сближаване в нивата на подпомагане в ЕС. „Бюджетът на ЕС 2021-2027 г. е тема много дълбока и дава финансовия хоризонт на подпомагане\", обясни той.  \r\n„Всички допълнителни източници, които комисар Йотингер, неговият екип и структурите на комисията добавиха, като допълване на вноската на всяка една страна-членка, като процент от БВП, допълнителни преразпределения от митата от страните членки, и много други финансови такси, дадоха възможност да се предвиди намаление в бюджетите на общата селскостопанска политика и структурните фондове само с 5 %“, заяви той.  „През целия период на нашето европредседателство имахме много активни срещи с всички структури на ЕС - парламент, комисия, всички парламентарни групи, среща на най-високо ниво с ЕНП за необходимостта да запазим бюджета и за това, че трябва да има външна конвергенция в плащанията“, подчерта земеделският министър. Според него тези действия са първи стъпки на конвергенция. По думите му това ще бъде сериозен дебат, защото старите страни-членки трудно ще позволят намаляване на техните суми за подпомагане.  \r\nДаяна ДЮЛГЕРОВА", "date": "2019.03.11", "title": "Министър Румен Порожанов: Бюджетът на ЕС 2021-2027 г. е много дълбока тема, трябва да има външна конвергенция в плащанията"}
{"url": "http://www.focus-news.net/news/2019/03/11/2633245/sport-ludogorets-ima-poveche-rumansko-natsionali-otkolkoto-balgarski.html", "text": "Старши треньорът на Румъния Козмин Контра повика трима футболисти на Лудогорец за предстоящите евроквалификации с Швеция и Фарьорските острови. Това са Клаудиу Кешерю, Козмин Моци и Драгош Григоре. Така се оказа, че разградчани имат по-малко футболисти за българския национален отбор, където са само Антон Недялков и вратаря Пламен Илиев.", "date": "2019.03.11", "title": "Спорт: Лудогорец има повече румънско национали, отколкото български"}
{"url": "http://www.focus-news.net/news/2019/03/11/2633250/ministar-nikolina-angelkova-iznese-lektsiya-v-moskovskiya-darzhaven-institut-za-mezhdunarodni-otnosheniya.html", "text": "Изключително важно е сътрудничеството с университетите - научната дейност и младите хора са бъдещето на нашите държави, високо ценим това партньорство. Тези близки контакти са стимул за развитие на двустранните отношения, включително в сферата на туризма, който е важен икономически отрасъл както за България, така и за Русия. Това заяви министърът на туризма Николина Ангелкова в лекция пред ръководството, преподавателите и студентите на Московския държавен институт за международни отношения (МГИМО), един от най-авторитетните в академичните среди, съобщиха от пресцентъра на  Министерството на туризма . Срещата се състоя по време на работното й посещение в руската столица в рамките на Международното туристическо изложение „Интурмаркет“. \r\nИзявлението на министър Ангелкова пред научната аудитория бе посветено на 140-годишнината на дипломатическите отношения между България и Русия, която се навършва през 2019-а. Тя постави акцент върху ролята на туризма като съществен фактор за развитие на традиционно добрите двустранни контакти, които отбелязват активизиране през последните години. Пример за диалог бе визитата в София през миналата седмица на председателя на правителството на Руската федерация Дмитрий Медведев. \"Сътрудничеството ни постоянно се развива в много области, които представляват общ интерес, а в сферата на туризма е достигнало ниво на стратегическо партньорство и федерацията е сред водещите генериращи пазари за българския туризъм. При визитата на руския премиер в България беше проведен българско-руски туристически бизнес форум и бе подписана двугодишна Програма за сътрудничество в сферата на туризма (2019-2021) между Министерството на туризма на България и Министерството на икономическото развитие на Русия\", изтъкна министър Ангелкова.  \r\nТя припомни, че правителството на премиера Бойко Борисов създаде в края на 2014 г. Министерството на туризма като самостоятелна администрация, отчитайки приоритетността на сектора за националната икономика, формиращ около 12 на сто от БВП и над 11 на сто от заетостта в страната. \"По данни на БНБ общият приход от вътрешен и международен туризъм у нас през 2018 г. възлиза на 8.4 млрд. лв. Също през миналата година страната ни бе посетена за първи път от над 9 млн. чуждестранни туристи (около 9.3 млн.). За последните четири години ръстът на чуждите туристи в България се е увеличил с 31% , а на постъпленията от входящ туризъм с 34%\", посочи българският министър.  \r\nТя изтъкна усилията на българската държава за въвеждане на редица облекчения във визовите процедури за руските туристи. \"От тази година заявления за получаване на визи за България може да се подават вече в 59 руски града. Към посолството на България в Москва работи национално представителство по туризъм, което е член на Асоциацията на туроператорите в Русия (АТОР). Нашето партньорство се развива обаче не само с големите руски центрове, а и с регионите, с техните висши училища, търговско-промишлени палати и др.\", допълни министърът и анонсира, че през тази година се планира подписване на Меморандум за сътрудничество с Туристическата асоциация на регионите в Русия.  \r\n\"Работим по много съвместни програми и инициативи, сред които обявяване на 2020 и 2021 за години на туризма на България в Русия и на Русия в България. През април ще се състои и българо-руски туристически форум с представители на руските региони във Велико Търново. Планираме и конкретни мерки съвместно с бранша и общините за увеличаване на чартърните полети между нашите държави, каза още тя.  \r\nМинистър Ангелкова подробно представи пред преподавателите и студентите от МГИМО потенциала на България като дестинация за четири сезона с огромно разнообразие от културно-исторически забележителности, минерални извори, реномирани курорти за летен и зимен туризъм, за организиран детски отдих и разнообразни видове специализирани услуги. Тя припомни, че за миналата година около 512 хил. руски туристи са посетили страната ни, но възможностите са много по-големи. \r\nНепосредствено преди лекцията министър Ангелкова разговаря и със зам.-ректора на МГИМО по общите въпроси Артьом Мальгин. Той представи научната дейност на университета и програмите за подготовка на студенти, сред които има и българи. Министър Ангелкова обърна внимание върху възможността възпитаниците на института да провеждат стажове в България в сферата на туризма. \"Имаме различни такива практики и програми, както и предложения от компании, в които младите хора от Русия могат да се развиват\", поясни тя. Министърът запозна зам.-ректора с идеята да се проведе международен инвестиционен форум в туризма, който ще се състои в края на месец май в курорта Слънчев бряг с близо 300 участници. Фокус в проявата ще са инвестициите в Черноморския регион. \r\nВ срещата с университетското ръководство участваха също българският посланик в Русия Атанас Кръстин, Егор Андреев, началник на международното управление на МГИМО, и др.", "date": "2019.03.11", "title": "Министър Николина Ангелкова изнесе лекция в Московския държавен институт за международни отношения"}
{"url": "http://www.focus-news.net/news/2019/03/11/2633247/plovdiv-povdignato-e-obvinenie-spryamo-59-godishen-mazh-za-upravlenie-na-avtomobil-sled-upotreba-na-alkohol-opit-za-podkup-i-prichinyavane-na-telesna-povreda-na-politseyski-sluzhitel.html", "text": "Окръжна прокуратура-Пловдив внесе обвинителен акт спрямо 59-годишен мъж за управление на автомобил след употреба на алкохол, опит за подкуп, причиняване на телесна повреда на полицейски служител и др. Това съобщиха от  Апелативна прокуратура – Пловдив . \r\nОкръжна прокуратура-Пловдив внесе обвинителен акт в съда спрямо М.Ш., на 59 г.,за това, че: \r\n-          на 7 август 2018 г., в с. Мулдава, обл. Пловдив, противозаконно попречил на полицейски служители да изпълнят задълженията си, като не изпълнил разпореждане да остане на място с управлявания от него лек автомобил „Нисан Патрол“, за да бъде тестван за алкохол, като е напуснал местопроизшествието с автомобила и се укрил – престъпление по чл. 270 ал. 1 от Наказателния кодекс, \r\n-         на  7 август 2018 г., в с. Мулдава, обл. Пловдив, е предложил да даде подкуп в размер на 50 лева на полицейски орган – инспектор от Районно управление МВР-Асеновград, за да не извърши действия по служба – да не предприема спрямо него действия по констатиране на управление на автомобил след употреба на алкохол – престъпление по чл.304а вр. чл.304 ал. 1 от НК, \r\n-         на 8 август 2018 г., в дома си, е държал два броя боеприпаси, без да има за това надлежно разрешение – престъпление по чл.339 ал. 1 от Наказателния кодекс, \r\n-         на 7 август 2018 г., в с. Мулдава, обл. Пловдив, при управление на лек автомобил „Нисан Патрол“, е нарушил правилата за движение, като не е изпълнил полицейско разпореждане да остане на място с управлявания от него лек автомобил, за да бъде тестван за алкохол, като е предприел маневра „завой наляво“ и допуснал причиняване на телесна повреда на полицейски служител от Районно управление МВР-Асеновград – престъпление по чл. 342 ал. 1 от НК, \r\n-         на 7.08.2018 г. в с. Мулдава, обл. Пловдив е управлявал лек автомобил, марка „Нисан Патрол“, с концентрация на алкохол в кръвта си над 1,2 на хиляда - между 1,33 и 1,37 на хиляда, установено по надлежния ред с експертиза – престъпление по чл. 343б ал. 1 от НК. \r\nНа 7 август 2018 г., в с. Мулдава, обл. Пловдив, обвиняемият М.Ш. употребил алкохол в заведение в селото, като вечерта трябвало да отиде с трактор да балира люцерна на нивата на негов познат. След като напуснал заведението, се качил на лек автомобил „Нисан Патрол“ и потеглил към нивата. В центъра на селото имало полицейски патрул. Към 21 часа автомобилът, управляван от М.Ш., бил спрян за проверка със стоп палка. Служителят на МВР разпоредил на М.Ш. да представи свидетелството си за управление, като усетил миризма на алкохол и поради тази причина повикал патрул на КАТ, за да тества водача. Обвиняемият решил да осуети полицейската проверка, като извадил банкнота от 50 лева и я подал на полицая с думите: „Дай да оправим нещата…“ и „Не така, бе момче“. Действията на обвиняемия били забелязани от колежката на полицейски инспектор, с която извършвали проверка в с. Мулдава. Полицаят не взел парите и още веднъж наредил на обвиняемия да си представи документите. Тогава М.Ш. решил да избяга, като запалил двигателя и при рязкото потегляне с автомобила, при маневра „завой наляво“, ударил полицейската инспекторка, като тя успяла да отстъпи назад и по този начин избегнала прегазване.  Малко по-късно полицейските служители открили обвиняемия на нива край селото. Той като ги видял, опитал да избяга с трактора, но неравния терен му попречил. При извършен личен обиск у него е открита банкнота от 50 лева, иззета като веществено доказателство. Химическата експертиза е установила, че към момента на деянието е управлявал автомобила с концентрация на алкохол в кръвта над 120 промила, а именно между 1,33 и 1,37 промила.  \r\nНа 8.08.2018 г., предвид че е извършил престъпление, полицейски служител конвоирал М.Ш. до дома му с цел изземване на оръжие, за което притежавал разрешително. При извършване на проверка били открити два броя боеприпаси, за които М.Ш.  нямал разрешение и той доброволно ги предал.  \r\nСпрямо М.Ш. е наложена мярка за неотклонение „Гаранция“ в размер на 5 000 лева.", "date": "2019.03.11", "title": "Пловдив: Повдигнато е обвинение спрямо 59-годишен мъж за управление на автомобил след употреба на алкохол, опит за подкуп и причиняване на телесна повреда на полицейски служител"}
{"url": "http://www.focus-news.net/news/2019/03/11/2633251/stolichna-obshtina-zapochva-kampaniya-za-bezplatna-podmyana-na-stari-pechki-ot-domakinstvata.html", "text": "В присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. Кампанията е в изпълнение на проект „Българските общини работят заедно за подобряване качеството на атмосферния въздух“ по програма Лайф+ на Европейската комисия. Това съобщиха от пресцентъра на  Столична община .  \r\nПроектът се реализира съвместно с общините Бургас, Велико Търново, Монтана, Русе и Стара Загора. Основната му цел е подобряване качеството на атмосферния въздух, чрез проектиране, демонстриране и внедряване на механизъм за преход към алтернативни форми на битово отопление в градовете, подобряване на капацитета на администрацията и чрез повишаване на осведомеността на заинтересованите страни и шир общественост. Общата стойност на проекта е 16 600 000 евро, като безвъзмездното финансиране по Програма Лайф+ на ЕК е 10 000 000 евро. \r\nПресконференцията ще се състои в Първа зала на Столичната община в 12.00 часа на 12 март. В нея ще вземат участие зам.-кметът Йоана Христова и представители на общините Бургас, Велико Търново, Монтана, Русе и Стара Загора.", "date": "2019.03.11", "title": "Столична община започва кампания за безплатна подмяна на стари печки от домакинствата"}
{"url": "http://www.focus-news.net/news/2019/03/11/2633252/agentsiya-regnum-dve-treti-ot-germantsite-sa-protiv-predsrochna-ostavka-na-angela-merkel.html", "text": "Мнозинството от германските граждани са против предсрочна оставка на Ангела Меркел от канцлерския пост, предава  руската агенция REGNUM . \r\nТелевизионният канал N-TV цитира данни от последното проучване на общественото мнение на RTL/N-TV- Trendbarometer, според които 67% от респондентите не искат предсрочна оставка на Меркел.  \r\nРуската агенция посочвам, че резултатите от други изследвания са сходни. Съгласно анкетата на Forsa, за предсрочна оставка на канцлера се обявяват едва 29% от гражданите. В случай, че тя обаче го направи, 56% от респондентите смятат, че би било уместно да се насрочат предсрочни избори. \r\nСъгласно статистиката, за оставка на Меркел се обявяват на първо място избирателите на дясната партия „Алтернатива за Германия“ – около 75% от нейния електорат. \r\nПрез октомври 2018 година Ангела Меркел официално обяви, че повече няма да издига кандидатурата си за канцлерския пост. Срокът на пълномощията й изтича през 2021 година. През декември 2018 година, след 18 години начело на Християндемократическия съюз (ХДС), Мекрел отстъпи своето място на Анегрет Крамп-Каренбауер. \r\nПревод и редакция:", "date": "2019.03.11", "title": "Агенция REGNUM: Две трети от германците са против предсрочна оставка на Ангела Меркел"}
{"url": "http://www.focus-news.net/news/2019/03/11/2633254/delyan-dobrev-gerb-obrazovanieto-naistina-e-prioritet-na-gerb-i-desetkite-obnoveni-uchilishta-v-haskovska-oblast-sa-dokazatelstvo-za-tova.html", "text": "Образованието е наистина е приоритет на ГЕРБ и това се вижда много ясно в Хасковска област. Тук десетки учебни сгради са реновирани и обновени. Резултатите са налице, но училищната инфраструктура далеч не е единственият проблем в тази сфера, който нашето правитество разрешава. С тези думи народният представител от ГЕРБ Делян Добрев откри гражданския диалог „Европа в нашия дом“ в Хасково. Това съобщиха от пресцентъра на  партията . На форума присъстваха над 150 души, сред които министърът на образованието и науката Красимир Вълчев, евродепутатът от ГЕРБ/ЕНП Ева Майдел, народните представители от ГЕРБ-Хасково Делян Добрев, Евгения Ангелова и д-р Георги Станков, Таня Петрова от образователната комисия в Народното събрание, кметове на общини от региона, началникът на РУО Хасково Христина Боева, експерти, директори на училища и детски градини, преподаватели, синдикални лидери, както и много граждани, дошли да се запознаят от първа ръка с политиките на правителството в сферата на образованието. \r\nПо време на гражданския диалог Делян Добрев бе категоричен, че Красимир Вълчев е министърът, който най-добре познава училищната инфраструктура и проблемите на всяко учебно заведение. „Затова и високият интерес към днешния диалог с негово участие е съвсем закономерен“, отчете областният координатор на ГЕРБ-Хасково. \r\nДомакин на гражданския диалог бе областният управител на Хасково Станислав Дечев. Той подчерта, че професионалното образование е приоритетно за Хасковска област. „Тук се стремим да обучаваме специалисти, подходящи за икономическия профил на региона. Това е ключът към по-ускореното икономическо развитие не само на нашата област, но и на България и Европа. Само добрата работа ще задържи младите семейства тук, а аз искам Хасковска област да има профил на модерна, богата и развита област“, подчерта Дечев и изрази увереност, че в края на тази среща никой няма да се съмнява в това, че Европа е нашия дом! \r\nМинистър Красимир Вълчев отчете позитивните резултати от прилагането на Механизма за обхващане и задържане в образователната система на деца и ученици. Той даде за пример в това отношение Хасковска област и благодари на учителите и директорите за изключително сериозното отношение към този процес. „Благодарение на съвместната работа на различните институции успяхме да върнем обратно в училище близо 40 000 деца“, информира просветният министър. \r\nЕвродепутатът Ева Майдел подчерта, че образованието трябва да бъде приоритет на приоритетите за всяко едно управление. „Точно заради това, заедно със съмишленици създадохме Сдружението „Образование България 2030“. Това е мрежа без еквивалент в европейски мащаб. В него поканихме големи компании, учители и хора на гражданското общество. Концентрираме се върху това да проследяваме тенденциите в образованието, да информираме българското общество за проблемите в сферата на образованието в България, да популяризираме добри практики и да се застъпваме за системни политики и устойчива промяна на образователната среда“, обясни тя.  \r\n„С ежегодното увеличение на учителските заплати повишаваме социалния статус на преподавателите и вече направихме учителската професия по-привлекателна. Тенденцията все повече млади хора да стават учители е налице, а това ще доведе до все по-добри образователни резултати“, подчерта на свой ред народният представител Евгения Ангелова.  \r\nВ хода на диалога десетки преподаватели и директори на училища от региона благодариха на министър Вълчев и на правителството за това, че през последните години те на практика са усетили грижата, вниманието и уважението към българското училище и българския учител. „Проблемите се решават и това е видно. Всеки колега ще го потвърди. Затова диалог като днешния е изключително полезен, за да си кажем и хубавото, и лошото“, категорични бяха учителите от Хасковска област. \r\nВ края на гражданския диалог „Европа в нашия дом“ министър Красимир Вълчев получи редица покани за участие в образователни и професионални форуми в учебните заведения в Хасково и региона.", "date": "2019.03.11", "title": "Делян Добрев, ГЕРБ: Образованието наистина е приоритет на ГЕРБ и десетките обновени училища в Хасковска област са доказателство за това"}
{"url": "http://www.focus-news.net/news/2019/03/11/2633253/ministar-rumen-porozhanov-evrokomisaryat-fil-hogan-poiska-podkrepa-ot-premiera-borisov-da-badat-uvelicheni-sredstvata-za-obshtata-selskostopanska-politika.html", "text": "Еврокомисарят Фил Хоган поиска подкрепа от премиера Борисов да бъдат увеличени средствата за Общата селскостопанска политика. Това каза министърът на земеделието, храните и горите Румен Порожанов по време на среща на земеделските камари от Европа, предаде репортер на  Агенция „Фокус“ . Еврокомисарят по земеделие и развитие на селските райони Фил Хоган беше на посещение в България на 8-ми март и взе участие в първата международна среща на тема „Дигитализация в пчеларството, предизвикателства и предимства“. „Комисар Фил Хоган, беше в България. В петък сутринта имаше среща с българския премиер и поиска подкрепа от страна на България за неговото предложение да бъдат увеличени средствата за ОСП, така че да се преодолее спадът на абсолютните нива“, поясни той. \r\nРумен Порожанов отбеляза, че многогодишната финансова рамка ще бъде одобрена от премиерите на всички страни-членки в ЕС и това се очаква да стане до края на годината. \r\nДаяна ДЮЛГЕРОВА", "date": "2019.03.11", "title": "Министър Румен Порожанов: Еврокомисарят Фил Хоган поиска подкрепа от премиера Борисов да бъдат увеличени средствата за Общата селскостопанска политика"}
{"url": "http://www.focus-news.net/news/2019/03/11/2633248/afp-po-kasno-v-ponedelnik-tereza-mey-shte-pristigne-v-strasburg-za-pregovori-po-brekzit.html", "text": "Британският премиер Тереза Мей ще пътува до Страстбург по-късно в понеделник, където ще се опита да „финализира“ своята сделка за Брекзит преди решаващия вот в парламента на Обединеното кралство във вторник, съобщи външният министър на Република Ирландия Саймън Ковени, предава  AFP . \r\n„Британският премиер пътува до Страсбург по-късно тази вечер. Както разбирам, за да опита да финализира договор, ако това е възможно, който да може да предложи в Уестминстър утре“, заяви той пред журналистите в Дъблин. \r\nКакто отбелязва „Франс прес“, по-късно тази седмица високопоставени представители на Брюксел ще се срещнат в Страсбург по време на пленарната сесия на Европейския парламент. \r\nПревод и редакция:", "date": "2019.03.11", "title": "AFP: По-късно в понеделник Тереза Мей ще пристигне в Страсбург за преговори по Брекзит"}
{"url": "http://www.focus-news.net/news/2019/03/11/2633255/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.11", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/11/2633256/sport-ispanski-medii-tvardyat-che-zidan-poema-real-madrid-oshte-dnes.html", "text": "Популярно испанско спортно предаване твърди, че Зинедин Зидан ще се завърне начело на Реал Мадрид още днес. Според информацията, на „Сантяго Бернабеу“ са решили, че Сантиаго Солари не трябва да води „белите“ повече след отпадането от Аякс в Шампионската лига, от Барселона за Купата на Краля и лошото представяне в Примера дивисион.", "date": "2019.03.11", "title": "Спорт: Испански медии твърдят, че Зидан поема Реал Мадрид още днес"}
{"url": "http://www.focus-news.net/news/2019/03/11/2633234/yavor-kolev-gdbop-ruskata-hakerska-grupa-fancy-bear-e-zapodozryana-za-atakite-kam-balgarski-saytove-po-vreme-na-izborniya-protses-prez-2015-g.html", "text": "Руската хакерска група Fancy bear е заподозряна за атаките към български сайтове по време на изборния процес през 2015 г. Това каза Явор Колев началник на отдел „Компютърни престъпления“ към ГДБОП, който участва в конференция „Киберсигурността в Европейския съюз: начини да отговорим на все по-нарастващите заплахи“, предаде репортер на  Агенция „Фокус“ . Руската хакерска група Fancy bear, свързана с военното разузнаване на Русия, е заподозряна в атаките към български сайтове през 2015 г. по време на изборния процес, а също и с манипулациите на изборния процес в САЩ, където са заподозрени, че са подслушвали кореспонденцията на представители на Демократическата партия. Другата група е от служители на Китайската народната армия, които са обвинени от ФБР в различни киберпрестъпления“, разкри Колев. \r\nТой заяви, че киберпрестъпленията са трансгранични и огромна част от тях се координират и уговарят в тъмната част на интернет, в затворени форуми, за да не станат обект на проникване от страна на правоохранителните органи.", "date": "2019.03.11", "title": "Явор Колев, ГДБОП: Руската хакерска група Fancy bear е заподозряна за атаките към български сайтове по време на изборния процес през 2015 г."}
{"url": "http://www.focus-news.net/news/2019/03/11/2633249/otets-doncho-aleksandrovhram-sv-atanasiy-varna-velikdenskiyat-post-e-blagopriyatno-vreme-da-poglednem-duhovno-kam-samite-sebe-si.html", "text": "Великденският пост е благоприятно време да погледнем духовно към самите себе си. Това каза в интервю за Радио „Фокус“ – Варна отец Дончо Александров от храм „Св. Атанасий“ във Варна. Той поясни, че трябва да наблегнем на най-трудната духовната борба-със самите себе си. „Често водим борба с тези, които са около нас, гледаме към другите, но не и към нас самите. Трябва да бъдем слепи за недостатъците, страстите и пороците на хората около нас, а да отворим очи за нашите грехове“, каза още отец Дончо Александров. Той допълни, че църквата ни дава като лечебни тайнства изповедта и Светото Причастие, към което трябва да се стремим не само по време на пости. „Причастието означава да седнем на Христовата трапеза, заедно с Христос, да го приемем в себе си, да ни освети, да ни благослови и да приемем неговата светлина“, поясни отец Дончо Александров. Той каза, че покаянието, към което сме призвани, означава да променяме самите себе си, защото като християни сме призвани да приложим целия смисъл на поста в нашето ежедневие.  \r\nОтец Дончо допълни, че духовният подвиг преди всичко е свързан с усилване на молитвата към Бога и посещение на богослуженията в храма. „Участвайки в богослужение, ние се доближаваме до Бог и до нашите братя и сестри в Христа“, поясни отец Дончо Александров. Той каза още, че освен молитва и богослужение е нужно човек да се обогатява духовно чрез четене на Евангелието, Свещеното Писание, защото когато го прочитаме отново и отново, ние откриваме нови неща, които са отправени към самите нас. „Тези послания трябва да разбираме и прилагаме в нашия живот. Четенето на духовната литература  също ни ограмотява. Важно е християните да бъдат грамотни и да познават своята вяра, да я практикуват и да я живеят“, отбеляза отец Дончо Александров. Той поясни, че духовната литература ни учи на тази мъдрост, как да живеем и как да превъплъщаваме в себе си цялото Христово учение. Според него по време на Великия пост е нужно да се борим със злото, с нашите страсти и грехове. „Всеки един човек греши и познава своите греховни навици. В тези дни трябва да се съсредоточим да се откажем от злото, да превъзмогваме завистта, гнева, користолюбието и лъжата, да даваме приоритет на противоположните на тези страсти добродетели“, поясни отец Дончо Александров. \r\nТой посочи също, че традицията тримерене или т. нар. тридневен пълен пост се извършва в началото на Великденския пост. Той е доброволен, не е задължителен и при него първите три дни от Великия пост не се употребява нито храна, нито вода. Отец Дончо поясни, че в сряда, когато се отслужва първата Преждеосвещена света литургия, на християните, които са тримирили се дава богоявленска светена вода като благословение.  „Всеки един, които иска да прави тримерене трябва да се е посъветвал със своя духовен наставник, изповедник и да бъде напълно здрав“, каза още отец Дончо Александров. Той поясни, че при проява не физически проблеми в процес на тримерене, постът трябва да се прекрати. „За всички хора със здравословни проблеми 40-дневният пост е по-различен“, допълни отец Дончо Александров. Той поясни, че постният период, който е седем седмици е доста продължителен като времетраене и за това е само за здравите хора. Стана ясно, че от четирите поста през годината този е най-важният и най-продължителният. „ Хората със здравословни проблеми трябва да се посъветват със своите лекари, изповедници и духовни наставници, как точно да премине техният пост. Бог им е дал възможност да носят кръста на своята болест и до голяма степен от църквата се счита, че това също е вид пост“, каза още отец Дончо Александров. Той поясни, че всичко, което се прави трябва да е умерено и да не се прекалява. \r\nСияна БУХЛАРСКА", "date": "2019.03.11", "title": "Отец Дончо Александров,храм „Св. Атанасий“ – Варна: Великденският пост е благоприятно време да погледнем духовно към самите себе си"}
{"url": "http://www.focus-news.net/news/2019/03/11/2633257/veliko-tarnovo-kolektsiya-ot-85-trabanta-pritezhava-ivaylo-antov-ot-grada.html", "text": "Колекция от 85 трабанта притежава великотърновецът Ивайло Антов. В сравнение с предходната година колите са се увеличили с 8, като по-голямата част от тях са в движение. Пред журналисти във Велико Търново Антов уточни, че се стреми да реновира или реставрира повечето автомобили, предаде репортер на  Радио „Фокус“ – Велико Търново . Освен това той допълни, че има такива, които са тунонговани и уникални. Преди няколко години Ивайло подава кандидатура за включване в Рекордите на Гинес, но все още чака одобрение. На въпрос от къде намира части за колите си, той отговаря, че в последните години това се оказва все по-трудно, но не невъзможно.  \r\n„В годините назад ми се е налагало да вграждам генератор от Лада за трабанта, например, защото  нямаше тогава възможност. Ползвал съм и бобини, както и фарове от руски автомобили, но всички части на Трабант са си специфични и е най-добре да се търсят оригинални“, обяснява още колекционерът. За времето, когато евентуално няма да се намират такива, той прогнозира, че вероятно от две коли ще се сглобява една. Освен това подчертава и, че в някои европейски държави като Германия и Италия притежателите на такива коли  ползват определени данъчни облекчения, тъй като те се водят ретро автомобили и призова у нас да се работи повече за въвеждане на подобни. \r\nТой разказа също, че най-големият празник за любителите на Трабант е 7-ми ноември, когато е рожденият ден на возилото.  Ежегодно в този ден в различни градове у нас и в Европа се организира голям фест. Все още не е ясно къде ще се проведе той през 2019-та, но е сигурно, че ще има много последователи и колекционери. \r\nЛуиза ТРАНЧЕВА", "date": "2019.03.11", "title": "Велико Търново: Колекция от 85 трабанта притежава Ивайло Антов от града"}
{"url": "http://www.focus-news.net/news/2019/03/11/2633258/veliko-tarnovo-po-dve-hilyadi-leva-dari-fondatsiya-iskam-bebe-na-dve-dvoyki-s-reproduktivni-problemi-ot-obshtinata.html", "text": "По две хиляди лева дари фондация „Искам бебе“ на две двойки с репродуктивни проблеми. Мъжете и жените са от Великотърновска община. Кампанията под бе подкрепена от Община Велико Търново, а средствата са събрани от доброволци на фондацията чрез благотворителни акции. Това каза пред журналисти във Велико Търново координаторът на „Искам бебе“ за Велико Търново Вероника Михайлова, предаде репортер на  Радио „Фокус“ – Велико Търново . Тя уточни, че парите могат да се използват за предварителни изследвания, които се правят преди всяка една процедура. „Държавата прави много, за да ни помага. На общинско ниво също се работи ползотворно. Тук именно е мястото да благодаря на Общината, които от 2011 работят по програмата за асистирана репродукция и то много добре“, каза още Михайлова. Зам.-кметът на община Велико Търново Снежана Данева също благодари за подкрепата на фондацията и увери, че съвместната работа ще продължи и за напред. Тя поясни, че двойките, които бяха изтеглени днес, чрез жребии и ще получат по 2 хиляди лева, са извън общинската програма. Те се лекуват в софийска клиника. \r\nЛуиза ТРАНЧЕВА", "date": "2019.03.11", "title": "Велико Търново: По две хиляди лева дари фондация „Искам бебе“ на две двойки с репродуктивни проблеми от общината"}
{"url": "http://www.focus-news.net/news/2019/03/11/2633260/umbalsm-n-i-pirogov-poluchi-golyamo-darenie-blagodarenie-na-printsesa-teofana-aladzhova-fon-saksen.html", "text": "УМБАЛСМ \"Н. И. Пирогов\" получи голямо дарение благодарение на принцеса Tеофана Аладжова фон Саксен. Това съобщиха от пресцентъра на  болницата . \r\nЕлектрически болнични легла, проходилки и медициснки помощни средства втора употреба ще подпомагат лечебния и болничен престой на пациентите на спешната болница. Те пристигат в \"Пирогов\" като дарение от Германия. Това се случва благодарение на дама с голямо сърце, която милее за България и българите - принцеса Теофана фон Саксен. \r\nОфициално дарението прие зам.-изпълнителният директор на \"Пирогов\" проф. д-р Николай Габровски. Той благодари на българите от чужбина, които и да са те и където и да са те, че се сещат за родината си и помагат както могат.колегия на  \r\nд-р Асен Меджидиев подчерта, че не само като завеждащ отделението по УНГ на \"Пирогов\", но и като председател на Столичната Лекарска на БЛС, поднася благодарности за дарението и се надява, че и други болници в София ще могат да се възползват от щедростта и да получат нови легла и медицински помощни средства.  \r\nTеофана Аладжова фон Саксен e саксонска принцеса от български произход. Родена е през 1949 г. в България. \r\nБаща ѝ – Петър Аладжов е бил директор на Българска търговска банка.  \r\nСаксонската принцеса с български корени се занимава с хуманитарна и благотворителна дейност от няколко десетилетия. Благодарение на нейните усилия до момента в България са доставени над 3000 болнични легла и медицински помощни средства.", "date": "2019.03.11", "title": "УМБАЛСМ \"Н. И. Пирогов\" получи голямо дарение благодарение на принцеса Tеофана Аладжова фон Саксен"}
{"url": "http://www.focus-news.net/news/2019/03/11/2633237/bloomberg-viktor-orban-i-manfred-veber-shte-obsadyat-badeshteto-na-fides-v-enp-vav-vtornik.html", "text": "Премиерът на Унгария Виктор Орбан ще се срещне с шпитценкандидата на Европейската народна партия Манфред Вебер във вторник, за да обсъди с него бъдещето на управляващата унгарска партия „Фидес“ в групата на европейските дясноцентристи, съобщава  американската агенция Bloomberg , като се позовава на изпратен до нея имейл от говорителя на „Фидес“ Золтан Ковач, в който се уточнява също, че разговорът ще се състои в Будапеща и че не е предвидена пресконференция след него. \r\nМедията пише, че Орбан, станал знаменосец на националистите в Европа, след като изгради „нелиберална държава“, е признал миналата седмица, че неговата партия може да бъде принудена да излезе от ЕНП преди европейските избори през май. По-рано Вебер поиска от „Фидес“ да спре своята кампания срещу Брюксел и да изпълни още две други условия, за да остане в семейството на европейските дясноцентристки партии. ЕНП трябва да обсъди въпроса на 20 март. \r\nСпоред мнението на унгарския премиер, само от „Фидес“ зависи, дали партията ще излезе от еврогрупата, или ще остане в нея. Той подсказа, че може да обяви излизането на фракцията от организацията на европейските християндемократи още преди срещата в Брюксел. Освен това, както припомня „Блумбърг“, през почивните дни той е бил в Полша, където е провел разговори с представители на управляващата „Партия Право и справедливост“, която смята за потенциален партньор за нов националистически съюз, ако „Фидес“ бъде принудена да излезе от ЕНП. \r\nПревод и редакция:", "date": "2019.03.11", "title": "Bloomberg: Виктор Орбан и Манфред Вебер ще обсъдят бъдещето на „Фидес“ в ЕНП във вторник"}
{"url": "http://www.focus-news.net/news/2019/03/11/2633261/ministar-rumen-porozhanov-zapovedta-za-kampaniya-2019-g-za-direktni-plashtaniya-e-podpisana-vseki-mozhe-da-podava-zayavlenie.html", "text": "Заповедта за кампания 2019 г. за директни плащания е подписана, всеки може да подава заявление. Това каза пред журналисти министърът на земеделието, храните и горите Румен Порожанов по време на среща на земеделските камари от Европа, предаде репортер на  Агенция „Фокус“ . \"Заповед за кампания за 2019 г. за директните плащания има. Заповедта е подписана от моя заместник“, уточни министър Порожанов, като обясни, че документът дори е изпратен в Държавен фонд „Земеделие“. „Всеки може да подава заявление. Първите две седмици няма силна активност. Активният период започва от април“, изтъкна той. \r\nПопитан дали България ще подкрепи предложението на еврокомисаря по земеделие и развитие на селските райони Фил Хоган за увеличение на средствата на Общата селскостопанска политика, той отговори: „Има разбиране по въпроса“.  \r\nРумен Порожанов отбеляза, че срокът на възложения от него SWOT анализ на селското стопанство в страната изтича в началото на месец май, но обясни, че няма да го пусне на публично обсъждане преди 25 май, защото не иска той да се политизира, заради предстоящите избори.  \r\nДаяна ДЮЛГЕРОВА", "date": "2019.03.11", "title": "Министър Румен Порожанов: Заповедта за кампания 2019 г. за директни плащания е подписана, всеки може да подава заявление"}
{"url": "http://www.focus-news.net/news/2019/03/11/2633241/dots-darina-naydenova-dietolog-po-vreme-na-velikdenskiya-post-pone-dve-ot-hraneniyata-tryabva-da-sa-v-domashna-obstanovka.html", "text": "По време на Великденския пост поне две от храненията трябва да са в домашни обстановка. Това каза в интервю за  Радио „Фокус“ – Варна  диетологът доц. Дарина Найденова във връзка с Великденските пости. Според специалистът домашно приготвената храна позволява по-голям контрол от страна на човека, който пости, за това какво слага реално в чинията си. „Първо, знаем какво ядем, какво сме сложили в ястието и второ ни е по-лесно да подготвим продуктите, които няма да са в конфликт с факта, че постим. Домашно сготвената храна обикновено е с по-сигурен състав. В нея по-малко химия има вложена, по-малко технологични добавки от рода на консерванти, овкусители и оцветители. Тъй като наистина по време на пост, храната трябва да е чиста, т.е. - трябва да бъде с минимално съдържание на допълнителни, толкова широко навлезли в ежедневието ни, технологични добавки, така наречените Е-кодове“, посочи доц. Дарина Найденова.  \r\nТя посъветва работещите хора, които нямат възможност да прекарват деня вкъщи, но все пак искат да спазват Великденските пости, да наредят така програмата си, че да закусват и да обядват в дома си. „Така ще имат само едно основно хранене, което ще се случи навън. Ако пости човек би могъл да си вземе една хубава зеленчукова салата или примерно една крем супа с хранителни продукти – тиквена, картофена, леща и други“, каза още диетологът. Според доц. Дарина Найденова, по време на постите трябва да се заложи на плодовете и зеленчуците, както и бобовите растения. Затова тя препоръча консумирането на зелена салата, лук, репички, хумус, боб и други. \r\nБояна АТАНАСОВА", "date": "2019.03.11", "title": "Доц. Дарина Найденова, диетолог: По време на Великденския пост поне две от храненията трябва да са в домашна обстановка"}
{"url": "http://www.focus-news.net/news/2019/03/11/2633262/dobrich-obrazuvano-e-dosadebno-proizvodstvo-vav-vrazka-s-izgradenoto-v-selo-batovo-saorazhenie-za-izpolzvane-na-povarhnostni-vodi.html", "text": "Прокурор от Районна прокуратура - Добрич образува досъдебно производство във връзка с изграденото в село Батово, община Добричка, съоръжение за използване на повърхностни води, съобщиха от  прокуратурата . На 25 февруари тази година в Окръжна прокуратура - Добрич е получен сигнал от териториалната дирекция на ДАНС в Добрич, в който се съдържали данни за това, че в селото е изградено съоръжение за използване на повърхностни води в нарушение на Закона за водите. Още същия ден сигналът е изпратен по компетентност на Районна прокуратура - Добрич. Прокурор от тази прокуратура на 26.02.2019 г. е възложил извършването на проверка по случая на сектор „Противодействие на икономическата престъпност“ при ОДМВР в Добрич. Проверката е приключила на 08.03.2019 г., като материалите, събрани в хода на проверката, са били получени на 11 март 2019 г. в Районна прокуратура - Добрич ведно с изготвена справка за резултатите от нея. На същата дата с постановление на прокурор от Районна прокуратура - Добрич, е образувано досъдебно производство за евентуално извършено престъпление по чл.353ж от НК във връзка с изградено в с.Батово, община Добричка, съоръжение за използване на повърхностни води. Разследването по делото е възложено на следовател при Окръжен следствен отдел при Окръжна прокуратура - Добрич с постановление на окръжния прокурор.", "date": "2019.03.11", "title": "Добрич: Образувано е досъдебно производство във връзка с изграденото в село Батово съоръжение за използване на повърхностни води"}
{"url": "http://www.focus-news.net/news/2019/03/11/2633263/veliko-tarnovo-fondatsiya-iskam-bebe-se-prisaedini-kam-obshtinskata-programa-in-vitro.html", "text": "Фондация „Искам бебе“ се присъедини към общинската програма „Ин витро“, чрез която във Велико Търново бива насърчавана раждаемостта. Това съобщиха от пресцентъра на  Община Велико Търново . Ежегодно общината заделя по 70 000 лева в специален фонд, от който биват отпускани средства на двойки за медицински процедури и изследвания, свързани с изкуственото оплождане. Всяка от тях получава субсидия в размер на 2000 лева. \r\nСъс същата сума (общо 4000 лева) фондация „Искам бебе“ реши да подкрепи още две двойки, извън кандидатите, подали документи по общинската програма. Семействата бяха избрани след томбола, изтеглена пред нотариус Дешка Рачевец. \"Средствата са набрани след различни благотворителни кампании\", обясни Вероника Михайлова, координатор на местната структура на неправителствената организация. \r\nЗаместник-кметът на Велико Търново Снежана Данева-Иванова коментира, че общината и фондация „Искам бебе“ от години работят заедно и дават пример за много добро и ползотворно социално партньорство. Вероника Михайлова добави, че старопрестолният град е един от първенците в България по родени бебета след ин-витро процедури. \r\nДиректорът на общинската дирекция „Социални дейности и здравеопазване“ Росица Димитрова припомни, че програмата и фонд „Ин Витро“ са създадени през 2011 година, а от 2012 година ежегодният размер на средствата е по 70 000 лева. 140 двойки са подпомогнати през годините, а родените бебета, чиито родителите са били част от програмата, вече са 55. Тя информира също, че 16 двойки с репродуктивни проблеми са потърсили помощ от Община Велико Търново чрез програмата за асистирана репродукция през 2019-та. Срокът за подаване на заявления изтече в началото на март, а утре комисия ще заседава, за да реши кой ще получи финансова подкрепа. Помощта, която двойките могат да получат, е до 2 хиляди лева. Сумата се определя, спрямо броя на кандидатите. „Надяваме се документите на двойките да отговарят на условията за отпускане на средства и всички двойки да са подкрепени“, коментира още Росица Димитрова. Тя уточни и, че парите могат да се разходват в рамките на две последователни бюджетни години. Общият бюджет на програмата за 2019-та е 70 хиляди лева, в които са включени и преходни остатъци. През миналата година кандидатствалите двойки са били 24, като са подпомогнати 23, тъй като едно от семействата не е имало постоянен адрес на територията на общината. Родените до момента бебета са 55.", "date": "2019.03.11", "title": "Велико Търново: Фондация „Искам бебе“ се присъедини към общинската програма „Ин витро“"}
{"url": "http://www.focus-news.net/news/2019/03/11/2633259/reuters-merkel-podkrepi-pozitsiyata-na-lidera-na-hds-za-evropa.html", "text": "В понеделник германският канцлер Ангела Меркел подкрепи позицията на лидера на нейния Християндемократичен съюз Анегрет Крамп-Каренбауер, която през почивните дни приветства някои от предложенията на френския президент Еманюел Макрон за Европа, но изрази резервации относно някои по-амбициозни планове за реформа, предава  Reuters . \r\n„Според мен е много добре, че лидерът на ХДС изясни позициите на партията преди европейските избори“, заяви Меркел за коментарите на АКК, която е и най-вероятният й наследник начело на държавата. \r\n„Мисля, че е важно за ХДС да изяснява накъде се е насочила“, добави Мекрел. \r\nПревод и редакция:", "date": "2019.03.11", "title": "Reuters: Меркел подкрепи позицията на лидера на ХДС за Европа"}
{"url": "http://www.focus-news.net/news/2019/03/11/2633264/pernik-grazhdanski-dialog-na-tema-regionalno-razvitie-shte-se-provede-v-grada-na-12-mart.html", "text": "Граждански диалог на тема регионално развитие ще се проведе в Перник на 12 март 2019 г. (вторник). Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”, като участие в него ще вземат министърът на регионалното развитие и благоустройството Петя Аврамова, кметът на Община Перник и областен координатор на местната организация на ГЕРБ Вяра Церовска, народните представители д-р Александър Александров и Красимир Велчев, председателят на Жени ГЕРБ и областен управител на Перник Ирена Соколова, предприемачи и граждани. Акцент в срещата ще бъде регионалното развитие и значението на европейската солидарност. \r\nГражданският диалог ще се проведе в Общински комплекс „Дворец на културата” - Перник от 16.00 часа.", "date": "2019.03.11", "title": "Перник: Граждански диалог на тема регионално развитие ще се проведе в града на 12 март"}
{"url": "http://www.focus-news.net/news/2019/03/11/2633267/70-lovni-trofeya-sa-zadarzhali-sluzhitelite-na-rdg-sofiya.html", "text": "70 ловни трофея са задържали горските инспектори от Регионална дирекция по горите – София през изминалата седмица. Това съобщиха от пресцентъра на  ИАГ . При извършени съвместни проверки със служители на МВР на два адреса в гр. Пирдоп и един в с. Чавдар, общ. Чавдар са установени трофеи от благороден елен, елен лопатар, муфлон, сръндак, дива свиня, дива коза, кожи от вълк и дива котка. Лицата, които са ги съхранявали не са представили документи за регистрация в съответното горско стопанство или такива, доказващи законния им произход. На нарушителите са съставени актове по Закона за лова и опазване на дивеча за незаконно съхранение на ловни трофеи. Пет трофея от благороден елен, по един от елен лопатар и муфлон, 55 от сръндак, 4 от дива свиня, 2 бр. препарати, представляващи глава с рога от дива коза, отлети от синтетичен материал, две кожи от вълк и дива котка са иззети и задържани в РДГ – София. \r\nЗа периода от 4 до 10 март горските инспектори от Регионалната дирекция са извършили над 150 проверки.  \r\nТри акта по Закона за горите за съхранение на дърва за огрев, немаркирани и непридружени с превозен билет са съставени на лица от с. Калотина. Немаркирана дървесина в размер на 4 кубика дърва за огрев е задържана в имот в с. Радотина.  \r\nАдминистративни наказания са наложени на лицензирани лесовъди, които не са изпълнили задълженията си, свързани с контрол по време на извършване на сечта в горите, както и на собственик на обект за складиране, преработка и търговия с дървесина за нарушение на изискванията по осигуряване на постоянно видеонаблюдение.", "date": "2019.03.11", "title": "70 ловни трофея са задържали служителите на РДГ-София"}
{"url": "http://www.focus-news.net/news/2019/03/11/2633265/ministar-mladen-marinov-i-glavniyat-sekretar-na-mvr-ivaylo-ivanov-osashtestviha-rabotno-poseshtenie-v-evropol.html", "text": "Министърът на вътрешните работи Младен Маринов и главният секретар на МВР Ивайло Иванов осъществиха работно посещение в Европол, съобщиха от пресцентъра на  МВР .Визитата е по покана на изпълнителния директор на агенцията Катрин Де Бол. В рамките на работната среща министър Младен Маринов и гл. комисар Ивайло Иванов подчертаха ангажимента на политическото и професионалното ръководство на министерството за продължаване на активното и вече изградено взаимодействие с Европол. Изразена бе благодарност за оказваната подкрепа от Европейската полицейска служба по различни случаи от взаимен интерес.  \r\nКатрин Де Бол даде висока оценка на сътрудничеството с българските правоприлагащи органи и активното им участие в обмена на информация по канала на Европол. Подчертана бе водещата роля и постигнатите добри резултати в изпълнението на Политическия цикъл на ЕС за борба с тежката и организирана престъпност. Тя оцени високо резултатните операции и предоставяната информация от България по линия на противодействието на трафика на наркотици, незаконната миграция, контрабандата на акцизни стоки, киберпрестъпността.  \r\nМинистър Маринов изрази подкрепа за новата стратегия на Европол 2020+, която се фокусира върху предоставяне на по-качествени услуги на държавите членки, повече оперативна подкрепа и гъвкавост, по-добро управление и използване на информацията. В този смисъл Европейската полицейска служба ще използва в максимална степен аналитичния си капацитет и наличната информация, за да подпомага реални разследвания и оперативни случаи.  \r\nВ рамките на посещението министър Маринов и главен комисар Иванов проведоха и среща със заместник-директора по операциите на Европол, Вил ван Гемерт, и ръководителите на оперативни отдели в агенцията. Целта бе по-детайлно представяне на възможностите за подкрепа, които агенцията може да окаже на България в конкретни области. Министър Маринов остави послание в  Златната книга на Европол, каквато е традицията при визити на висопоставени лица.", "date": "2019.03.11", "title": "Министър Младен Маринов и главният секретар на МВР Ивайло Иванов осъществиха работно посещение в Европол"}
{"url": "http://www.focus-news.net/news/2019/03/11/2633268/targovishte-otkrita-be-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Открита бе изложба „140 години от Учредителното събрание и приемането на Търновската конституция“. Това съобщиха от пресцентъра на  Народното събрание . Експозицията беше открита от областния управител на Търговище Митко Стайков. Тя се осъществява по инициатива на Народното събрание със съдействието на Държавна агенция „Архиви“.  \r\nТърновската конституция и до днес се определя като демократична за времето си, тя провъзгласява големи права на обикновените граждани и определя новия път на България, отбеляза в приветствието си към присъстващите областният управител на Търговище. Приемането й е много важно за нашата история, защото с този акт се учредяват законодателната, изпълнителната и съдебната власти и се определя тяхното разделение, посочи Митко Стайков. Той добави, че на това велико събитие са присъствали и граждани от област Търговище.  \r\nДокументалната експозиция, състояща се от 40 пана, беше представена във фоайето на Регионална библиотека „Петър Стъпов“. Там са изложени портрети и данни за дейността на народните представители от състава на Учредителното събрание, приело Търновската конституция.  \r\nСред присъстващите на събитието бяха народният представител д-р Венка Стоянова, кметът на Търговище д-р Дарин Димитров, заместник областният управител Панайот Димитров, общински съветници, представители на държавни институции, ученици и граждани.", "date": "2019.03.11", "title": "Търговище: Открита бе изложба „140 години от Учредителното събрание и приемането на Търновската конституция“"}
{"url": "http://www.focus-news.net/news/2019/03/11/2633270/ministar-petya-avramova-shte-poseti-pernik-na-12-mart.html", "text": "Министърът на регионалното развитие и благоустройството Петя Аврамова ще посети град Перник на 12 март 2019 г., вторник. Това съобщиха от пресцентъра на  министерството . От 15.30 часа министър Аврамова ще присъства на откриването на обновената сграда на Община Перник. Реновирането е финансирано от Оперативна програма „Региони в растеж\" 2014-2020 г.  \r\nПо-късно същия ден, от 16.00 часа, в Общински комплекс „Дворец на културата“ – Перник тя ще участва в граждански диалог на тема „Европа в нашия дом”. Акцент в срещата ще бъде регионалното развитие и значението на европейската солидарност.", "date": "2019.03.11", "title": "Министър Петя Аврамова ще посети Перник на 12 март"}
{"url": "http://www.focus-news.net/news/2019/03/11/2633273/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.11", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/03/11/2633271/veliko-tarnovo-sdruzhenie-edin-protsent-promyana-dari-sumata-ot-6-400-lv-za-sazdavane-na-kabinet-za-grupova-rabota-v-tsentara-za-sotsialna-rehabilitatsiya-i-integratsiya-v-svishtov.html", "text": "Сдружение ,,Един процент промяна“ дари сумата от 6 400 лв. за създаване на кабинет за групова работа в Центъра за социална рехабилитация и интеграция в Свищов. Това съобщиха от пресцентъра на  Община Свищов . Средствата бяха събрани от дарителска кампания на сдружението през февруари в  София. За втори път младите хора от организацията се обединяват в подкрепа на социалната услуга ,,Център за социална рехабилитация и интеграция“ –  Свищов. През месец май 2017 година Сдружението дари на Центъра хидравлична кушетка и електрическа бягаща пътека, на стойност 3000 лв. Двете нови придобивки пристигнаха по поръчка от Германия и внесоха голяма промяна в ежедневието на потребителите, и екипа на услугата. \r\nБлагородната февруарска кауза за 2019 година на ,,Един процент промяна“ бе насочена отново към ЦСРИ – Свищов, с цел да подпомогне за осъществяване на целта им, а именно създаване на кабинет за групова работа. Доброто дело на организаторите беше увенчано с успех и завърши със събраната сумата от 6400 лева. \r\n„Доброволците от организацията ,,Един процент промяна“ освен дарители и партньори в начинанията на ЦСРИ, на първо място са наши добри приятели. Горди сме, че имаме възможност да се докоснем и да общуваме с толкова чисти, и добронамерени млади хора“, сподели директорът на ЦСРИ – Свищов Десислава Йорданова. \r\n,,Сдружението допринесе много за социалната услуга, за нейното развитие и подобряване на материалната база. Винаги ще сме признателни на дарителите, които ни  подкрепят, защото те влагат много от емоциите си и усилията в стремежа да са максимално полезни в съвместно свършената работа. Благодарни сме и на кмета на община Свищов Генчо Генчев, и цялото общинско ръководство за безвъзмездната и системна подкрепа, която оказват на Центъра за социална рехабилитация и интеграция“, каза още тя.", "date": "2019.03.11", "title": "Велико Търново: Сдружение ,,Един процент промяна“ дари сумата от 6 400 лв. за създаване на кабинет за групова работа в Центъра за социална рехабилитация и интеграция в Свищов"}
{"url": "http://www.focus-news.net/news/2019/03/11/2633275/sport-nestor-el-maestro-poema-austriya-viena.html", "text": "Изданията в Австрия потвърждават, че уволненият в началото на февруари бивш треньор на ЦСКА Нестор Ел Маестро ще поеме местния гранд Аустрия Виена. В понеделник по обяд футболистите на отбора са били информирани, че ще имат нов наставник, след като досегашният – Томас Леч, е бил уволнен заради домакинско поражение от Алтах с 1:3. В момента Аустрия е на трето място в местното първенство, като е на цели 22 точки от лидера Ред Бул Залцбург.", "date": "2019.03.11", "title": "Спорт:  Нестор Ел Маестро поема Аустрия Виена"}
{"url": "http://www.focus-news.net/news/2019/03/11/2633276/kardzhali-oblastniyat-upravitel-nikola-chanev-i-poslanikat-na-azerbaydzhan-n-pr-nargiz-gurbanova-obsadiha-vazmozhnostite-za-kulturno-sblizhavane-mezhdu-dvete-darzhavi.html", "text": "Областният управител на Кърджали Никола Чанев и посланикът на Азербайджан Н. Пр. Наргиз Гурбанова обсъдиха възможностите за културно сближаване между двете държави. Това съобщиха от пресцентъра на  Областната администрация  Нейно превъзходителство Гурбанова гостува в Кърджали по повод отбелязването на свещения празник Новруз, символизиращ пролетното равноденствие. Новруз има хилядолетна традиция и се чества от всяко семейство в Азербайджан. Почитал се е дори в годините на СССР, въпреки, че официално е бил забранен, обясни Гюнай Ефендиева - председател на Международния фонд за тюркска култура и наследство със седалище в Баку. Празникът Новруз е една от пресечните точки на Изтока и запада, изтъкнаха гостите от Азербайджан. По думите им между страните ни има множество сходства, които следва да послужат за разширяване на двустранните контакти и реализация на съвместни проекти, а регион Кърджали има най-голям потенциал за сътрудничество. Областният управител изрази задоволство от визитата и посочи, че и България и Азербайджан имат богато културно-историческо наследство, нрави и духовност, което следва да популяризират. Никола Чанев подари на посланик Гурбанова българския символ на пролетта – мартеницата и традиционни битови кукли. На срещата присъства и художничката Джемиля Хашимова, чиито картини ще бъдат представени в Кърджали, заедно с концерт и кулинарна изложба на традиционни ястия от азербайджанската кухня, приготвени от близки на дипломати.", "date": "2019.03.11", "title": "Кърджали: Областният управител Никола Чанев и посланикът на Азербайджан Н. Пр. Наргиз Гурбанова обсъдиха възможностите за културно сближаване между двете държави"}
{"url": "http://www.focus-news.net/news/2019/03/11/2633277/blagoevgrad-s-normalna-intenzivnost-e-trafikat-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma-v-oblastta.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.03.11", "title": "Благоевград: С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта"}
{"url": "http://www.focus-news.net/news/2019/03/11/2633278/petar-yankov-prirodozashtiten-tsentar-poda-toploto-vreme-dovede-vidove-ptitsi-koito-bi-tryabvalo-da-doydat-dosta-po-kasno.html", "text": "Топлото време доведе доведе в защитената местност „Пода“ видове птици, които би трябвало да дойдат доста по-късно. Това каза за  Радио „Фокус“ – Бургас  Петър Янков, експерт от Българско дружество за защита на птиците в Природозащитен център „Пода”. „Една от тези птици е папунякът. Това е много пъстра птица, която се храни с безгръбначни животни като червеи, попови прасета, като папунякът обикновено идва по-късно, но вече първите папуняци преминаха през защитената местност“, добави Янков. По думите му днес е била наблюдавана и друга рядка птица, включена в червената книга на България – късопръст ястреб. Той се храни с влечуги и главно с гущери и по тази причина пристига април или май. Според Петър Янков най-интересното явление е било появата на египетски лешояд, който е бил наблюдаван преди няколко дни от екипа на Природозащитния център. По думите му първите 5 години тази птица прекарва в Африка и пристига в България обикновено в началото на месец април. Той посочи още, че толкова ранно пристигане досега не е било наблюдавано и експертите, които познават този вид птица в началото са изразили съмнение, че става въпрос за египетски лешояд, но впоследствие след направата на снимка, съмненията са били премахнати. \r\nЯнков отбеляза, че има изтегляне на сроковете на прелета на птиците и той се осъществява по-рано. „Природните цикли са доста ясно фиксирани, например едно растение има определен период, в който то цъфти, връзва и образува семена и ако времето около него е нетипично, това може да обърка този цикъл“, добави Янков. По думите му при птиците е същото. „Кукувицата, която се връща доста по-късно и с която идва лятото, подхвърля яйцата си в гнездата на птици гостоприемници, но поради топлото време тези птици гостоприемници вече почти са отгледали малките си и кукувицата няма къде да снесе яйцата си“, уточни Петър Янков. Според него това е ясен пример как може да бъде объркан биологичният цикъл на даден вид птица и в крайна сметка той да намалее и съответно изчезне. \r\nМария КУРТЕВА", "date": "2019.03.11", "title": "Петър Янков, Природозащитен център „Пода”: Топлото време доведе видове птици, които би трябвало да дойдат доста по-късно"}
{"url": "http://www.focus-news.net/news/2019/03/11/2633279/sliven-administrativniyat-sad-prie-godishniya-doklad-za-deynostta-si.html", "text": "Административният съд в Сливен прие годишния доклад за дейността си. Това съобщиха от пресцентъра на  Областната администрация . През 2018 г. постъпилите дела в Административния съд в Сливен възлизат на 715 или с над 9,5 на сто в повече в сравнение с предходната година, когато броят им е бил 681. За отчетния период общият брой на свършените дела е 703, от които 398 – административни и 305 – касационни. 82 процента или 578 от свършените дела са приключили в 3-месечен срок – тези данни бяха изнесени от председателя на АС-Сливен Слав Бакалов годишния доклад за дейността на съда. Това стана на Общо събрание на съдиите, което се проведе на 11 март в хотелски комплекс „Национал“. Гости бяха председателите на второ и пето отделение във ВАС съдия Георги Колев и съдия Йовка Дражева, областният управител Чавдар Божурски, кметовете на община Сливен и Твърдица Стефан Радев и Атанас Атанасов, ръководители на Окръжния съд и Районните съдилища в Сливенския съдебен окръг, на Окръжната прокуратура, ОД на МВР, Адвокатската колегия. \r\nВ годишния доклад бе посочено още, че потенциалът и отговорността, с които съдиите и служителите изпълняват задълженията си, отговарят на очакванията за срочно, ефективно, справедливо и прозрачно административно правосъдие. Свършената през 2018 г. работа в институцията е с положителна оценка, за което председателят изказа благодарност на съдиите и служителите. \r\nАдминистративният съд в Сливен е създаден през 2007 година. През 2013 година той се настани в собствена сграда. През отчетния период в него работиха седем съдии.", "date": "2019.03.11", "title": "Сливен: Административният съд прие годишния доклад за дейността си"}
{"url": "http://www.focus-news.net/news/2019/03/11/2633280/atanas-ilkov-odmvr-plovdiv-11-godishno-dete-e-spaseno-ot-udavyane-v-karlovo.html", "text": "11-годишно дете е спасено от удавяне в Карлово, съобщи на брифинг ст. комисар Атанас Илков, директор на ОДМВР-Пловдив, предаде репортер на  Радио „Фокус“-Пловдив . Около 17.40 часа вчера е получен сигнал на тел. 112 за паднало 11-годишно дете във вир на водопад в землището на община Карлово. Непосредствено след получаване на сигнала е насочен полицейски екип към мястото, който установява двама мъже на 29 години от Карлово, които се борят за спасяване на живота на детето, което сами са извадили от водоема. С тях са били и приятелките им, като една от тях е подала сигнала на спешния номер.  \r\n„Единият от полицейските служители остава да окаже допълнително съдействие на момчетата, а другият се връща обратно и посреща линейката. Не след дълго положените усилия от двете момчета и полицейския служител довеждат до положителен резултат, като възвръщат жизнените функции на детето“, каза още ст. комисар Илков. По думите му детето е транспортирано в болницата в Карлово, където му е оказана допълнителна медицинска помощ и впоследствие е транспортирано в УМБАЛ „Св. Георги“-Пловдив. Детето е в добро здравословно състояние, без травматични увреждания. Майка му е казала пред полицаите, че има още две 11-годишни момиченца, които са били заедно с нейното дете и че те се намират на екстремна пътека в планината, обезопасена с въже. Изпратеният на място полицейски екип се насочва към тази пътека и след около 40 мин. установяват децата на скала. Предприети са всички действия, за да се свалят децата от мястото и да ги отведат на безопасно такова. След това момиченцата са върнати в Карлово, без никаква опасност за тях. „Действията на момчетата и полицейските служители, които са спасили падналото във водата момче, са една изключително доблестна и достойна за уважение постъпка“, каза още ст. комисар Илков. \r\nМария РУСЕВА", "date": "2019.03.11", "title": "Атанас Илков, ОДМВР-Пловдив: 11-годишно дете е спасено от удавяне в Карлово"}
{"url": "http://www.focus-news.net/news/2019/03/11/2633274/evropeyskite-izbori-shte-pokazhat-nivoto-na-kibersigurnostta-v-es-obzor.html", "text": "Европейските избори ще покажат нивото на киберсигурността в ЕС. Това коментира председателят на ПГ на ГЕРБ и председател на Комисията по вътрешна сигурност и обществен ред в Народното събрание  Цветан Цветанов  по време на конференция на тема „Киберсигурността в Европейския съюз: начини да отговорим на все по-нарастващите заплахи“. Той отбеляза още, че за предстоящите евроизбори трябва да се защити вотът на избирателя и да не се допуска да бъдат пробити системите за сигурност. По думите му, ако системите за сигурност на страните в ЕС бъдат пробити по време на изборите, това ще означава, че е налице дефицит в способността ни да защитим националната си сигурност. Цветанов отчете като положителен пример създадените в някои страни от ЕС министерства, борещи се с дезинформацията и фалшивите новини. Той отбеляза, че България не е разработила механизъм, който да противодейства на фалшивите новини и  ежедневното информационно облъчване и коментира, че страната ни не е подготвена за хибридните атаки, които вече са част от ежедневната игра на някои държави извън ЕС. Цветан Цветанов добави, че Русия е държавата, която най-често се намесва в изборния процес в други страни.  \r\nНачалникът на отдел „Компютърни престъпления“ към ГДБОП  Явор Колев  посочи, че руската хакерска група Fancy bear, свързана с военното разузнаване на Русия, е заподозряна в атаките към български сайтове през 2015 г., по време на изборния процес, а също и с манипулациите на изборния процес в САЩ, където са заподозрени, че са подслушвали кореспонденцията на представители на Демократическата партия. Той заяви, че киберпрестъпленията са трансгранични и огромна част от тях се координират и уговарят в тъмната част на интернет, в затворени форуми, за да не станат обект на проникване от страна на правоохранителните органи. \r\nПолитическият директор на Центъра за европейски изследвания „Вилфрид Мартенс“  Роланд Фройденщайн  също посочи, че най-големите заплахи в сферата на киберсигурността идват от Русия и отбеляза, че броят на фишинг атаките и на незаконното събиране на информация преди европейските избори нараства. По думите му ключов фактор в борбата срещу кибератаките и дезинформацията е сътрудничеството между гражданите и военните, между ЕС и НАТО, между правителствата и гражданското общество. \r\nЕврокомисарят по цифровата икономика и цифровото общество  Мария Габриел  отбеляза, че киберсигурността е част от ежедневието ни и ще бъде все по-важнa тема с всяко ново свързано устройство. Всяко ново свързано устройство означава повече рискове, но и повече възможности, заяви Габриел. По думите ѝ през последните години киберсигурността се подобрява, но все още над 80% от европейските компании не знаят дали са били обект на хакерска атака, а 44% от европейците имат основни цифрови умения. Еврокомисарят изтъкна, че  няма държава членка, която може да се справи сама с предизвикателствата в областта на киберсигурността, затова трябва да има мобилизация на всички нива. „Изправени сме пред общи заплахи, затова трябва да търсим общи решения. Трябва да бъдем бдителни и да предприемем изпреварващи действия. Трябва да има общоевропейски подход по отношение на киберсигурността, защото кибератаките не признават граници“, заяви още Мария Габриел. Тя отбеляза, че акцентите за адекватна реакция на кибератака са координиран отговор, споделяне на информация за ситуацията и координация на публичната комуникация. \r\nУчастие в конференцията взе и кметът на София и председател на Сдружение „Граждани за европейско развитие на България“  Йорданка Фандъкова . Тя отбеляза, че важна част от ангажиментите ѝ като кмет, а и на Столична община е сигурността на разработените системи за управление в града. По думите ѝ, за да се отговори на нарастващите предизвикателства на първо място стои  образованието и подготовката на професионалисти по киберсигурност, след това се нареждат експертизите и сътрудничеството на институциите, науката и бизнеса, а на трето място  са инвестициите в нови технологии, които да гарантират по-висока сигурност на системите в града. Фандъкова посочи, че повече от 40 хил. души в София работят в IT сектора и именно за това е необходима стабилна киберсигурност. Тя отбеляза още, че този месец ще бъде обявена онлайн анкета, която да събере информация за познанията по сигурност в интернет сред учениците от всички софийски училища.  \r\nИрина ИВАНОВА", "date": "2019.03.11", "title": "Европейските избори ще покажат нивото на киберсигурността в ЕС (ОБЗОР)"}
{"url": "http://www.focus-news.net/news/2019/03/11/2633281/patna-bezopasnost-evropeyskata-komisiya-publikuva-analiz-na-nuzhdata-ot-bezopasni-parkingi-za-kamionite.html", "text": "Необходимо е изграждането на 400 000 сигурни и охраняеми зони за паркиране в Европейския съюз. Това е заключението в проучване на Европейската комисия, публикувано днес, съобщава  представителството на ЕК в България . \r\nТоварните камиони често стават жертва на кражби и нападения, като близо 75% от тези инциденти се случват, когато камионите са паркирани на неохранявани паркинги.  \r\nВ отговор на този феномен изследването на Комисията представя подробна карта с местата, където има нужда от безопасни пространства за паркиране в ЕС и редица минимални изисквания за предоставянето на ясна информация за тяхното местонахождение на шофьорите, собствениците на товари и транспортните компании.  \r\nВ тази връзка Европейската комисия насърчава изграждането на безопасни зони за паркиране, предоставяйки финансиране от 45 милиона евро по линия на Механизма за свързване на Европа. Беше съставена и експертна група, която да прилага единни стандарти в тази сфера.  \r\n„Шофьорите в Европа заслужават сигурност и комфорт по време на почивката си. Това е от изключителна важност за тяхната безопасност и за безопасността на тяхната работа по европейските пътища. Сегашната ситуация е неприемлива. С оглед на подобряването условията на труд на водачите на камиони в Европа и защитата на социалните им права като част от Пакета за мобилност I настоящото проучване показва необходимите следващи стъпки. Ще предприемем необходимите действия, за да гарантираме на шофьорите и собствениците на товари сигурни паркинги в ЕС,“ заяви Виолета Булц, комисар по въпросите на транспорта.", "date": "2019.03.11", "title": "Пътна безопасност: Европейската комисия публикува анализ на нуждата от безопасни паркинги за камионите"}
{"url": "http://www.focus-news.net/news/2019/03/11/2633269/dots-darina-naydenova-dietolog-postite-ne-znachat-che-tryabva-da-konsumirame-rastitelni-produkti-v-neogranicheno-kolichestvo-a-da-tarsim-raznoobrazie.html", "text": "Постите не означават, че трябва да консумираме растителни продукти в неограничено количество, а да търсим разнообразие. Това каза в интервю за  Радио „Фокус“ – Варна  диетологът доц. Дарина Найденова във връзка с Великденските пости. Според диетологът, за да може постите да донесат максимални здравословни ползи на организма, човек трябва да съобрази някои основни моменти с храненето. „Не трябва да заменим пълноценните белтъци, които идват от животински храни, като мляко, риба и месо, например, с тестени и сладкарски изделия, пък било то само от растителен произход. Това е може би най-честата грешка, която се случва по време на пост. Понеже апетита си остава силен по това време, много хора, тъй като са си заменили приема на животински храни, задоволяват апетита си, например, за сметка на солети, или на някакви бисквити, фурми, стафиди или изобщо на храни, които са от растителен произход, но далеч не са толкова пълноценни като състав“, обясни доц. Дарина Найденова. В тази връзка диетологът препоръча включването на по-естествени и натурални продукти, сред които боб, леща, грах и нахут, както и ядковите храни, като орех, лешник, фъстък и бадем, които са източник на белтъци.  \r\nОсвен това доц. Найденова, съобщи, че задължително на масата трябва да присъстват пресни плодове и зеленчуци. „В този сезон нямаме много голям избор на пресни плодове, но зеленчуци вече имаме и то доста. Особено в групата на зеленолистните като спанак, зелена салата, зелен лук, репички т.е. нека на всяко основно хранене, примерно, обяд и вечеря, по време на пост да започва човек с една хубава салата от пресни зеленчуци и след това да продължи с постно ястие, като поне веднъж на ден то да е бобова култура с малко хляб“, посочи доц. Дарина Найденова. Според нея хората, които постят, не трябва да забравят и полезните мазнини в храната, като например зехтина, тиквените семки, слънчогледовото олио, маслините и други. Доц. Найденова препоръча да се внимава със захранването след края на постите, тъй като много хора са склонни да преяждат по време на празниците, особено с традиционните великденски яйца и козунаци. Тя посъветва, те да хапват само едно яйце и едно парче козунак след края на поста, като постепенно могат да си позволяват по-големи количества, но след няколко дни. \r\nБояна АТАНАСОВА", "date": "2019.03.11", "title": "Доц. Дарина Найденова, диетолог: Постите не значат, че трябва да консумираме растителни продукти в неограничено количество, а да търсим разнообразие"}
{"url": "http://www.focus-news.net/news/2019/03/11/2633266/greek-reporter-turtsiya-izdade-nov-navteks-s-koyto-zapazi-golyam-rayon-v-egeysko-more-za-voennomorski-ucheniya.html", "text": "С издаването на нов Навигационен Телекс (НАВТЕКС) в петък, 8 март, Турция има намерение да блокира голям район в центъра на Егейско море, където да проведе поредните си военноморски учения, предава  базираният в САЩ портал Greek Reporter . \r\nНовият НАВТЕКС идва само броени дни след края на широкомащабните военноморски маневри „Синя родина“, проведени от Турция през февруари и март. \r\nСпоред турския телекс, районът в Егейско море ще бъде използван от Анкара в осем различни дни и група от поредни дни в периода между 11 март и 30 април. \r\nГолемият район, който турските ВМС имат намерение да използват за ученията си лежи между островите Скирос и Хиос, точно по средата на Егейско море между двете страни.  \r\nВсе още няма коментари от гръцка страна за обявлението на турските власти. \r\nКакто посочва медията, новите маневри могат да се възприемат като поредна сериозна провокация от Турция, защото блокират голям район в Егейско море за много дълъг период от време. \r\nПревод и редакция:", "date": "2019.03.11", "title": "Greek Reporter: Турция издаде нов НАВТЕКС, с който запази голям район в Егейско море за военноморски учения"}
{"url": "http://www.focus-news.net/news/2019/03/11/2633285/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са положителни. Пътните настилки са предимно сухи, на места по усойните части са мокри, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. Повишена опасността от падащи камъни и свличане на земни маси по всички направления в областта, заради повишаването на дневните температури и снеготопенето, затова водачите трябва да шофират внимателно и със съобразена скорост. \r\nС повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е облачно. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.11", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/03/11/2633282/strana-ukrayna-balkanski-yastreb-i-priyatel-na-paris-hiltan-kogo-postaviha-za-nov-otgovornik-za-evropa-i-evraziya-v-darzhavniya-departament.html", "text": "След визитата в Киев на предизборен „преглед“ от заместник-държавния секретар на САЩ по политическите въпроси Дейвид Хейл и засилването на реториката спрямо президента на Украйна Петро Порошенко, във Вашингтон назначиха нов човек, който в тандем със специалния пратеник за страната Кърт Волкер ще отговаря за Украйна и като цяло за европейския континент, пише  украинското електронно издание „Страна“  в материал, представен без редакторска намеса. \r\n54-годишният дипломат от кариерата Филип Рийкър от 18 март ще заеме длъжността първи заместник-помощник държавен секретар и длъжността помощник-държавен секретар на САЩ по въпросите на Европа и Евразия. Той ще замени на поста Уес Мичъл, който служи година и половина. \r\n„Страна“ потърси отговори на въпросите, с какво е известен Рийкър и какво може да се очаква от него на длъжността „отговарящ“ за Украйна. Преименувал е Македония и е делил Косово \r\nРийкър, възпитаник на престижния Университет Йейл, през последните две години е работил като граждански заместник на командващия силите на САЩ в Европа. \r\nПреди това три години е бил генерален консул в Милано, което мнозина разглеждат като един вид отпуск след службата в по-напрегнати региони, от типа на Балканите. \r\nВ различни години Рийкър е работил в Ирак и Унгария, където е започнал кариерата си в отдела за работа с медиите към американското посолство. Но най-наситената част от биографията му е службата в Македония и кураторството за Косов. \r\nПрез годините на службата си в региона, където се сблъскват интересите на САЩ и Русия, той си заслужва слава на „балкански ястреб“. Конкретните му занимания са били за преименуването на Македония в Северна Македония, което бе утвърдено през тази година, независимо от протестите на местните жители. Освен това Рийкър е участвал във воденето на мирни преговори по косовския въпрос. \r\n„Конкретно, удачното за САЩ разрешаване на „македонския въпрос“ е способствало назначаването му на една от ключовите длъжности в Държавния департамент. Преименуването на Македония беше важно и от гледна точка на борбата за влияние на Балканите между САЩ и Русия. Той играе специална роля и за Косово – през 1999 година участва на преговорите в Рамбуйе, а се говори, че напоследък именно Рийкър е курирал възможния предстоящ раздел на страната на сръбска и албанска част по негласния сценарий на Тръмп и Путин и е убеждавал в необходимостта от това косовския лидер Хашим Тачи“, разказа пред „Страна“ Питър Стоун, политолог от вашингтонгския Център за обществена цялост. \r\nВпрочем, посланикът на САЩ в Сърбия Кайл Скот заяви, че ролята на Рийкър в решаването на косовския въпрос е преувеличена и той няма решение на този остър проблем. \r\n„Страхувам се, че сръбската преса спекулира свободно без каквито и да е факти, които да потвърждават това. В средата на този месец Филип Рийкър ще заеме поста началник на Бюрото по Европа и Евразия и в неговия дневен ред ще има много въпроси, включително отношенията с Русия, Турция, Европейския съюз и много други проблеми. Той беше на Балканите и е пълен с решимост да придвижи този процес напред, но не вярвам да има в джоба си план или да застави някой да направи нещо“, заяви Скот пред сръбската преса. \r\nЗа позицията на Рийкър по въпроса за отношенията с Русия може да се съди по неговия коментар за интересите на Москва на Балканите: „Русия не е фактор. Бих казал, че с нейните реакция, за мен тя не съществува“. Без придвижване за Донбас, той е на страната на Унгария в езиковия спор \r\nКато цяло, експертите от Вашингтон, които коментираха пред „Страна“, се обединяват в мнението, че линията на поведение на Рийкър няма да се различава много от действията на Мичъл, чиято политика е внедрявал на Балканите, а овен това не бива да се очаква придвижване по въпроса за Донбас. \r\n„Но предвид славата на Рийкър като „ястреб“ и многогодишната му практика, за разлика от кабинетния работник Мичъл, може да има влошаване на отношенията с Русия и, на фона на това противопоставяне, по-нататъшно засилване на влиянието върху Украйна, което може да затрудни помирението на Донбас“, прогнозира източник на медията в близките до Държавния департамент експертни кръгове. \r\nСъщевременно, САЩ по-скоро няма да подкрепят Украйна на друг фронт – в спора с Унгария. Рийкър, като приемник на Мичъл, който поддържаше Будапеща в украинско-унгарския спор около закона за образованието на Киев, а също така като човек, който някога е работил в Унгария, ще продължи политиката на предшественика си. \r\nТемата за Украйна излезе по време на преговорите между заместник-министъра на външните работи на Унгария Левент Мадяр и Мичъл във Вашингтон през декември миналата година. \r\nПодробности от преговрите са отразени в дипломатическа преписка, попаднала в разпореждане на унгарското либерално издание Direct36. \r\nАко по-рано дипломацията на САЩ, напротив, критикуваше унгарското правителствоп за неговата позиция по отношение на Киев, то сега ситуацията се промени. \r\nКакто се разбира от документа, Мичъл се оплакал от национализма в Украйна и е ругал Закона за образованието, заради който унгарците в Закарпатието не могат да учат на родния си език, което предизвика през есента на 2017 година правителството на премиера Виктор Орбан да започне да блокира преговорите Украйна-НАТО. \r\n„В случая с Украйна, американската страна вече е съгласна с позицията на Унгария по отношение на националистическите настроения в Украйна и опасния прецедент, който може да създаде нейния Закон за образованието“, се казва в документа. \r\nМичъл признава, че „възраженията на Унгария по отношение на украинския закон за образованието, който засяга малцинствата, са легитимни и САЩ постоянно повдигат този въпрос пред украинската страна“. \r\nЩо се касае до личните качества на Рийкър, то, както разказаха от Вашингтон, той е известен като любител на вечеринките с участие на ВИПове, а в социалните мрежи се хвали с познанствата си със звезди от типа на светската лъвица и наследница на най-голямата хотелска мрежа на света Hilton Парис Хилтън. \r\nПревод и редакция:", "date": "2019.03.11", "title": "„Страна“ (Украйна): „Балкански ястреб“ и приятел на Парис Хилтън. Кого поставиха за нов отговорник за Европа и Евразия в Държавния департамент"}
{"url": "http://www.focus-news.net/news/2019/03/11/2633286/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nТемпературите са в интервала от 7° до 22°. Времето над страната е предимно облачно. Слаб до умерен вятър духа в областите: Варна, Видин, Враца, Добрич, Кюстендил, Ловеч, Монтана, Перник, Плевен, Разград, Силистра, Смолян, София, Търговище, Хасково и Шумен. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Пазарджик: \r\nДо 31.05.2019 г. движението при км 89 на АМ „Тракия“ /мост над река Елшишка/ се осъществява двупосочно в платното за София поради ремонтни дейности на платното в посока Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления : \r\n1. Проходи: \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в \r\nСофия и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движение с повишено внимание по път Менгишево – Плъстина от км 0+000 до км 3+247 поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г.  Опасност от падащи камъни : Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски“; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.11", "title": "Актуална пътна обстановка"}
{"url": "http://www.focus-news.net/news/2019/03/11/2633272/afp-sasht-nalozhiha-sanktsii-na-ruska-banka-zaradi-vrazkite-y-s-venetsuela.html", "text": "Финансовото министерство на САЩ в понеделник наложи санкции на базирана в Русия банка заради подкрепата й за правителството на венецуелския президент Николас Мадуро и осъществявания от нея бизнес с петролната компания на Венецуела PDVSA, предава  AFP . \r\nОграничителните мерки са въведени срещу базираната в Москва „Еврофинанс Моснарбанк“, която, при откриването си през 2011 година, е била 50% собственост на водещи руски банки и 49% на венецуелския Фонд за национално развитие. \r\n„Това действие демонстрира, че САЩ ще предприемат мерки срещу чуждестранни финансови институции, които поддържат нелегитимния режим на Мадуро и допринасят за икономическия колапс и хуманитарната криза, които мъчат венецуелския народ“, заяви финансовият министър на САЩ Стивън Мнучин чрез съобщение. \r\nПревод и редакция:", "date": "2019.03.11", "title": "AFP: САЩ наложиха санкции на руска банка заради връзките й с Венецуела"}
{"url": "http://www.focus-news.net/news/2019/03/11/2633287/burgas-spokoyna-e-patnata-obstanovka-v-oblastta-patishtata-sa-normalno-prohodimi.html", "text": "Спокойна е пътната обстановка в област Бургас, пътищата са сухи и нормално проходими. Това съобщиха за  Радио „Фокус“ – Бургас  от Областно пътно управление – Бургас. Няма затворени пътни участъци на територията на областта. Видимостта е добра, температурата на въздуха е между 16° и 24°. Интензивен е трафикът по пътя Бургас – кв. „Банево“, в участъка Бургас – кв. „Сарафово“, както и в отсечката Бургас – Созопол в района на Военноморска база „Бургас“ при село Атия и по пътя Бургас – автомагистрала „Тракия“.  \r\nПо-натоварено е движението в Бургас по някои от възловите кръстовища в града – по бул. „Стефан Стамболов“ в района на УМБАЛ – Бургас, в района на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. \r\nДеница ДИМИТРОВА", "date": "2019.03.11", "title": "Бургас: Спокойна е пътната обстановка в областта, пътищата са нормално проходими"}
{"url": "http://www.focus-news.net/news/2019/03/11/2633289/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-vidin.html", "text": "Интензивен е трафикът за товарни автомобили  на изход на ГКПП „Дунав мост – Видин“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 18.00 часа.", "date": "2019.03.11", "title": "ГД „Гранична полиция“: Интензивен е трафикът за товарни автомобили  на изход на ГКПП „Дунав мост – Видин“"}
{"url": "http://www.focus-news.net/news/2019/03/11/2633290/aktsenti-v-sutreshniya-blok-dobro-utro-balgariya-po-radio-fokus-na-12-mart.html", "text": "Ще мине ли сделката за Брекзит в британския парламент, кои са възможните сценарий, за посланията на плана Макрон има ли той български измерения, наш събеседник по тези въпроси ще бъде Димитър Гърдев, експерт по международни отношения и въпросите на сигурността. Ще продължим с киберсигурността и европейските избори, очаквайте коментарите на Мария Габриел, европейският комисар по цифровата икономика и общество и комисар Явор Колев, началник на отдел „Киберпрестъпност“ при Главна дирекция „Борба с организираната престъпност“ участници в конференцията „Киберсигурността в Европейския съюз: начини да отговорим на все по-нарастващите заплахи“.  Кои са приоритетните проекти, по които работи Община Тутракан, както и за социални дейности ще разговаряме с  Димитър Стефанов, кмет на Тутракан. С него ще обсъдим и международна конференция „Цифровизация в пчеларството: ползи и предизвикателства“, която се проведе в София. Жълт код за обилни валежи и силен вятър за 21 области обявиха от Националния институт по метеорология и хидрология. Очаква се и рязко застудяване на времето. За метеорологичната прогноза ще разговаряме с синоптика Анастасия Стойчева.  Нов литературен конкурс “Големи и малки семейни истории“, организиран от фестивала „Варна Лит 2019“, цели да провокира учениците да научат повече за своето семейство, неговата история и герои, да потърсят интересното в родовата си памет и така да се предизвика разговор между поколенията. Повече по темата ще научим от репортажа на колегата ни във Варна – Бояна Атанасова. \r\nЗапочнете деня информирани! Тези и още теми – в  „Добро утро, България“  по  Радио „Фокус“  от 06.00 до 10.00 часа на 12 март, с водещ Елеонора Чолакова.", "date": "2019.03.11", "title": "Акценти в сутрешния блок „Добро утро, България“ по Радио „Фокус“ на 12 март"}
{"url": "http://www.focus-news.net/news/2019/03/11/2633291/petar-paunov-kmet-na-kyustendil-nashite-predtsi-ne-sa-predali-sartsata-si-dnes-sme-tuk-za-da-si-obeshtaem-che-nyama-sa-predadem-svoite.html", "text": "Нашите предци не са предали сърцата си, днес сме тук ,за да си обещаем, че няма са предадем своите. Това каза кметът на Община Кюстендил Петър Паунов по време на откриването на документалната изложба „Отвъд дълга”, посветена на Деня на спасяването на българските евреи, който бе отбелязан на 10 март, предаде репортер на  Радио „Фокус” – Кюстендил . „Когато имаш сърце, никой не може да ти го вземе, единствено ти може да си го предадеш. Нашите предци не са предали сърцата си, днес сме тук, за да си обещаем, че няма са предадем своите”, каза Петър Паунов. По думите му в тези дни, в които се почита паметта на хората, посветили живота си на много човешки животи, сме свидетели на едно изключително събитие в Кюстендил. По думите на кмета вчера се е състояло едно изключително голямо мероприятие от висок ранг, което е доказало сплотеността на българската и на световната общност около този подвиг, а днес и хората в Кюстендил са част от тази световна епопея, запознавайки се със съдбите на хора, които макар и с дипломатическа защита, са посветили живота си на мисията на спасението.  \r\n„За мен не е само голяма чест на открия изложбата в Кюстендил, но е още един голям емоционален момент. Вчера отбелязахме 76 години от спасяването на евреите от България, споменахме загиналите от Македония и Тракия. Беше повече от една церемония за сътрудничество. Това беше събитие, на което присъстваха хора от всички прослойки, които казаха не на несправедливостта и неправдата”, каза Нейно превъзходителство Ирит Лилиан, посланик на Израел в България. По думите й историята за спасяването на евреите в България и специално кюстендилската история е уникална за цяла Европа. Кюстендил е територията, от която са излезли най-голям процент спасители.  \r\nИзложбата, посветена на Деня на спасяването на българските евреи и почитането на паметта на жертвите на Холокоста, представя историята, лицата, снимките и някои важни документи за дипломатите от четирите краища на света, чиито смелост и сила на духа са непресъхващ извор на вдъхновение и пример. Експозицията включва и информация за историческите събития, на фона на които дипломатите отстояват ценностите на хуманизма и непримиримостта към злото, пренебрегват ограниченията на високите си служебни постове и помагат, приютяват, транспортират и издават документи и визи, с които евреи от различни части на Европа се изплъзват от лагерите на смъртта. \r\nВенцеслав ИЛЧЕВ", "date": "2019.03.11", "title": "Петър Паунов, кмет на Кюстендил: Нашите предци не са предали сърцата си, днес сме тук, за да си обещаем, че няма са предадем своите"}
{"url": "http://www.focus-news.net/news/2019/03/11/2633292/nachalnikat-na-otbranata-general-andrey-botsev-posreshtna-svoya-kolega-ot-republika-azerbaydzhan-general-polkovnik-nadzhmadin-sadakov.html", "text": "По покана на началника на отбраната генерал Андрей Боцев днес на официално посещение в България пристигна генерал-полковник Наджмадин Садъков, първи заместник-министър на отбраната и началник на Генералния щаб на Въоръжените сили на Република Азербайджан. Това съобщиха от пресцентъра на  Министерство на отбраната . \r\nВ състава на чуждестранната делегация участва също заместник-министърът на отбраната по материално-техническото осигуряване генерал-майор Фуад Мамaдов.  \r\nНастоящото посещение допринася за развитието на диалога и задълбочаване на взаимоотношенията между двете страни в областта на отбраната, базирани на взаимно уважение и разбирателство, посочиха на среща началниците на отбраната на двете страни. Обсъдени бяха общите области на интерес и възможностите за взаимодействие по линия на партньорството на Република Азербайджан с НАТО и Европейския съюз, както и перспективите за разширяване на двустранното военно сътрудничество. \r\nВ срещата участваха също заместник-началникът на отбраната вицеадмирал Емил Ефтимов, командващият на Съвместното командване на силите, командирите на Военновъздушните сили и Военноморските сили, заместник-командирът на Сухопътните войски, както и директори на дирекции от Щаба на отбраната.  \r\nПо-рано днес генерал Андрей Боцев и генерал-полковник Садъков се поклониха пред Паметника на незнайния воин в столицата.  \r\nВ рамките на визитата си у нас делегацията от Азербайджан ще се срещне с министъра на отбраната Красимир Каракачанов.", "date": "2019.03.11", "title": "Началникът на отбраната генерал Андрей Боцев посрещна своя колега от Република Азербайджан генерал-полковник Наджмадин Садъков"}
{"url": "http://www.focus-news.net/news/2019/03/11/2633293/pregled-na-mezhdunarodnite-novini-do-18-chasa-agentsiya-fokus.html", "text": "Кандидатът за президент на Украйна Владимир Зеленский запазва лидерството си в президентския рейтинг, като за него са готови да гласуват около 25% от определилите се избиратели. За това свидетелства публикуваните в понеделник данни от проучване на общественото мнение, проведено от социологическата група „Рейтинг“, предава  ТАСС . \r\n„Лидер в президентския рейтинг е Владимир Зеленский, който има подкрепата на 24,7% от тези, които са се определили и имат намерение да гласуват“, се казва в съобщението. Второ място заема лидерът на партия „Бактивщина“ Юлия Тимошенко с 18,3%, на трето е действащият държавен глава Петро Порошенко с 16,8%, на четвърто е лидерът на партия „Гражданска позиция“ Анатолий Гриценко, а петицата затваря кандидатът на партия „Опозиционна платформа – За живот“ Юрий Бойко с 9,9%. \r\nСред кандидатите за президент, с относително високо ниво на доверие се ползват Зеленский (43%), Тимошенко (28%), Гриценко (26%) и Порошенко (24%). Най-високо е недоверието към настоящия президент – 69%. \r\nВ същото време обаче 22% от запитаните считат, че следващият президент на страната ще е сегашният – Порошнко. В победата на Тимошенко вярват 20%, на Зеленский – 18%. Положителна динамика по този показател имат Зеленский и Тимошенко. „През последните няколко седмици показателите на Порошенко спаднаха“, се отбелязва в съобщението. \r\nВ момента 83% от респондените са готови да участват в президентския вот, но около една четвърт от тях все още не знаят за кого ще гласуват. \r\nИзследването е проведено от 1 до 7 март сред пет хиляди респонденти на възраст над 18 години чрез лично интервю. \r\n***  С издаването на нов Навигационен Телекс (НАВТЕКС) в петък, 8 март, Турция има намерение да блокира голям район в центъра на Егейско море, където да проведе поредните си военноморски учения, предава  базираният в САЩ портал Greek Reporter . \r\nНовият НАВТЕКС идва само броени дни след края на широкомащабните военноморски маневри „Синя родина“, проведени от Турция през февруари и март. \r\nСпоред турския телекс, районът в Егейско море ще бъде използван от Анкара в осем различни дни и група от поредни дни в периода между 11 март и 30 април. \r\nГолемият район, който турските ВМС имат намерение да използват за ученията си лежи между островите Скирос и Хиос, точно по средата на Егейско море между двете страни.  \r\nВсе още няма коментари от гръцка страна за обявлението на турските власти. \r\nКакто посочва медията, новите маневри могат да се възприемат като поредна сериозна провокация от Турция, защото блокират голям район в Егейско море за много дълъг период от време. \r\n***  Мнозинството от германските граждани са против предсрочна оставка на Ангела Меркел от канцлерския пост, предава  руската агенция REGNUM . \r\nТелевизионният канал N-TV цитира данни от последното проучване на общественото мнение на RTL/N-TV- Trendbarometer, според които 67% от респондентите не искат предсрочна оставка на Меркел.  \r\nРуската агенция посочвам, че резултатите от други изследвания са сходни. Съгласно анкетата на Forsa, за предсрочна оставка на канцлера се обявяват едва 29% от гражданите. В случай, че тя обаче го направи, 56% от респондентите смятат, че би било уместно да се насрочат предсрочни избори. \r\nСъгласно статистиката, за оставка на Меркел се обявяват на първо място избирателите на дясната партия „Алтернатива за Германия“ – около 75% от нейния електорат. \r\nПрез октомври 2018 година Ангела Меркел официално обяви, че повече няма да издига кандидатурата си за канцлерския пост. Срокът на пълномощията й изтича през 2021 година. През декември 2018 година, след 18 години начело на Християндемократическия съюз (ХДС), Мекрел отстъпи своето място на Анегрет Крамп-Каренбауер. \r\n***  Британският премиер Тереза Мей ще пътува до Страстбург по-късно в понеделник, където ще се опита да „финализира“ своята сделка за Брекзит преди решаващия вот в парламента на Обединеното кралство във вторник, съобщи външният министър на Република Ирландия Саймън Ковени, предава  AFP . \r\n„Британският премиер пътува до Страсбург по-късно тази вечер. Както разбирам, за да опита да финализира договор, ако това е възможно, който да може да предложи в Уестминстър утре“, заяви той пред журналистите в Дъблин. \r\nКакто отбелязва „Франс прес“, по-късно тази седмица високопоставени представители на Брюксел ще се срещнат в Страсбург по време на пленарната сесия на Европейския парламент. \r\n***  Военният контингент на Русия в Крим е увеличен и обезпечава защитата на полуострова, съобщи в понеделник руският министър на отбраната Сергей Шойгу на заседание на комисията по отбрана към Държавната дума, предава  ТАСС . \r\n„Съставът на войските в Крим е усилен, което обезпечава защитата на територията на полуострова и интересите на Русия в Черно море“, заяви Шойгу. \r\nТой напомни, че освен това е създадено оперативно командване в отдалечената морска зона, което осигурява управлението на корабите, изпълняващи задачи в акваторията на Средиземно море. \r\nПо думите на министъра, руската армия от 2012 година насам е получила на въоръжение повече от 200 междуконтинентални балистически ракети, както с наземно базиране, така и за подводници. \r\nШойгу напомни също, че в съответствие с майските укази на президента на страната Владимир Путин, през 2012 година МО е разработило план за дейността до 2020 година. \r\n„В резултат, за шест години въоръжените сили получиха 109 междуконтинентални балистически ракети „Ярс“ и 109 балистически ракети за подводници“, заяви той. \r\nСъщо така, както разкри Шойгу, през 2019 година ВС на Русия за първи път ще получат ударни безпилотни летателни апарати със среден обсег. \r\nТой отбеляза, че от 2012 година в армията са формирани 38 военни части на въоръжение на които се намират повече от две хиляди съвременни дрона. \r\nМинистърът подчерта, че качественият скок в сферата на безпилотната авиация е осигурил нови възможности за разузнаване и поразяване на обекти на протвника. „Благодарение на лазерното осветяване от дроновете успяхме да дадем „втори живот“ на по-рано ненужните високоточни артилерийски снаряди „Краснополь“. В резултат намаля техния разход – не повече от два снаряда за една цел и се увеличи обсега, в който могат да бъдат използвани“, поясни Шойгу. \r\nТой заяви, че от 2019 година ще започнат да постъпват на въоръжение разузнавателно-ударни системи със среден обсег. \r\n***  Премиерът на Унгария Виктор Орбан ще се срещне с шпитценкандидата на Европейската народна партия Манфред Вебер във вторник, за да обсъди с него бъдещето на управляващата унгарска партия „Фидес“ в групата на европейските дясноцентристи, съобщава  американската агенция Bloomberg , като се позовава на изпратен до нея имейл от говорителя на „Фидес“ Золтан Ковач, в който се уточнява също, че разговорът ще се състои в Будапеща и че не е предвидена пресконференция след него. \r\nМедията пише, че Орбан, станал знаменосец на националистите в Европа, след като изгради „нелиберална държава“, е признал миналата седмица, че неговата партия може да бъде принудена да излезе от ЕНП преди европейските избори през май. По-рано Вебер поиска от „Фидес“ да спре своята кампания срещу Брюксел и да изпълни още две други условия, за да остане в семейството на европейските дясноцентристки партии. ЕНП трябва да обсъди въпроса на 20 март. \r\nСпоред мнението на унгарския премиер, само от „Фидес“ зависи, дали партията ще излезе от еврогрупата, или ще остане в нея. Той подсказа, че може да обяви излизането на фракцията от организацията на европейските християндемократи още преди срещата в Брюксел. Освен това, както припомня „Блумбърг“, през почивните дни той е бил в Полша, където е провел разговори с представители на управляващата „Партия Право и справедливост“, която смята за потенциален партньор за нов националистически съюз, ако „Фидес“ бъде принудена да излезе от ЕНП. \r\n***  Опозицията в Прищина – „Демократичен съюз на Косово“ и „Самоопределение“ не приеха предложението на партията на етническите сърби в страната – „Сръбска листа“, за осигуряване на 61 гласа „за“ свалянето на правителството на премиера Рамуш Харадинай, предава македонската електронна медия  A1 On .  \r\nДепутатът от „Самоопределение“ Реджеп Семили увери пред местни медии, че неговата партия не приема в никакъв случай предложението „да свали правителството през Белград“.  \r\n„Независимо от факта, че правителството е сформирано с помощта на „Сръбска листа“, т.е. с благословия от Белград, ние няма да свалим кабинета чрез тази партия, а чрез косовската опозиция. Не разчитаме на гласовете на нейните депутати, нито ги търсим за сваляне на правителството. То трябва да падне, изборите трябва да бъдат проведени възможно най-скоро, но не защото Сърбия иска това, а защото гражданите на Косово го искат“, коментира Селими. \r\nЩо се отнася до призива на „Сръбска листа“ за смяна на правителството на Харадинай, ръководителят на парламентарната група на „Демократичен съюз на Косово“ Авдулах Хоти заяви, че партията му не приема никакви условия. \r\n„Демократичен съюз на Косово“ ще обработи искане за гласуване на недоверие към правителството в момента, в който си осигури 61 гласа в парламента. Въпреки това, ние не приемаме никакъв вид кондициониране от никого“, подчерта Хоти. \r\nВицепредседателят и депутат от „Сръбска листа“ Игор Симич, заяви по-рано пред белградските медии, че неговата партия е предоставила на косовската опозиция гласовете на десетте си депутати за отстраняване от власт на сегашното правителство. \r\n„Сръбска листа“ е част от правителството на Рамуш Харадинай, но след въвеждането на 100-процентови мита върху вноса на продукти от Сърбия и Босна и Херцеговина през ноември миналата година премина в опозиция. \r\n***  Двама топ съветници на германския канцлер Ангела Меркел пристигат на посещение в Косово, след което ще отпътуват и за Белград за среща с държавния глава Александър Вучич, пояснява македонската информационна агенция  „Макфакс“ . \r\nСтава въпрос за съветника по външна политика Ян Хекер и Матиас Лютенберг, ръководител на Отдела за Източна и Югоизточна Европа на Канцеларията за Косово. В Прищина те ще разговарят с президента Хашим Тачи и премиера Рамуш Харадинай.  \r\nОчаква се посещението на двамата германски служители да бъде критично в дебата за това дали да бъде премахнати или временно спрени 100-процентовите мита за вноса на сръбски стоки, наложен от правителството в Прищина през ноември миналата година, както и за продължаването на диалог с Белград. \r\nАгенцията подчертава, че Вучич се радва на добри отношения с канцлера на Германия, но все още няма официална информация от неговата пресслужба за планираната среща с нейните съветници. \r\n***  Второто заседание на Международната контактна група за Венецуела ще се проведе в края на месец март. Това подчерта говорителят на Европейска служба за външна дейност Мая Коциянчич, предава  TACC . \r\nTочната дата на заседанието все още не е конкретизирана. Към настоящия момент е известно, че срещата ще се състои в Латинска Америка. Съгласно думите на Коциянчич, дневният ред на заседанието също ще бъде обявен по-късно. \r\nПървото заседание на Международната контактна група за Венецуела се проведе на 7 февруари в Уругвай. Върховният представител на ЕС по въпросите на външните работи и политиката на сигурност Федерика Могерини, която председателстваше събитието, обеща, че групата ще предостави „широки международни гаранции за провеждането на нови избори във Венецуела\", а също и че „няма да позволи политизиране на помощта за страната\". По-рано Могерини многократно заявяваше, че целта на създаването на тази групата не е да се осигурят преговори  \r\nмежду правителството и опозицията, а да се подготви „прехвърлянето на властта чрез демократични избори\", припомня агенцията. \r\n***  В статия на първа страница прищинският ежедневник  Zeri  отбелязва, че вече година Косово не е получило признание на независимостта си от нови държави. Междувременно Сърбия непрекъснато обявява, че страните оттеглят признанията си за държавността на Косово. Представители на опозицията и политически коментатори в Прищина твърдят, че дипломацията на Косово е много слаба и неорганизирана, докато Министерството на външните работи очаква 19 нови признания тази година. Документът цитира заместник-министъра на външните работи на Косово Рейхан Вуники, който казва, че се работи интензивно за осигуряване на нови признания. „Но ние сме изправени пред проблеми и пречки в резултат на агресивното лобиране на Сърбия срещу Косово... Дипломацията на Косово и външният министър Беджет Пацоли лобират повече от всякога в страните\".", "date": "2019.03.11", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/03/11/2633294/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . На места – в по-усойните участъци, има и мокри отсечки, където водачите трябва да са внимателни. Времето е ясно, без мъгли и намалена видимост. Отворен за движение на всички моторни превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище и участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Движението по пътя Бяла – Плевен и по пътя Полски Тръмбеш – Дебелец, в участъците на територията на област Велико Търново, се осъществява с повишено внимание поради полагане на хоризонтална маркировка.  Срокът е за приключване на дейностите е до 15 март. \r\nЛуиза ТРАНЧЕВА", "date": "2019.03.11", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/03/11/2633295/predstoyashti-sabitiya-v-stranata-za-12-mart-agentsiya-fokus.html", "text": "*** \r\nОт 10.00 часа в зала „Изток“ на Народното събрание председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще участва в кръгла маса „Управление на миграционната политика в контекста на изборите за Европейски парламент“. Сред основните говорители на форума ще бъдат Мария Габриел – еврокомисар по цифрова икономика и цифрово общество, Младен Маринов – министър на вътрешните работи на България и др. \r\n*** \r\nОт 10.30 часа Общественият съвет към Комисия по взаимодействието с неправителствените организации и жалбите на гражданите ще заседава в зала 142 в сградата на Народното събрание на пл. „Княз Александър I“ №1. \r\n*** \r\nОт 15.30 часа министърът на регионалното развитие и благоустройството Петя Аврамова ще присъства на официалното откриване на обновената и санирана сграда на Община Перник.  \r\nOт 16.00 часа, в Общински комплекс „Дворец на културата“ – Перник тя ще участва в граждански диалог на тема „Европа в нашия дом”.  \r\n*** \r\nОт 09.30 часа ще започне седмичното заседание на Съдийската колегия към Висшия съдебен съвет.   \r\n*** \r\nОт 09.30 часа 5-и състав на Софийски районен съд ще заседава по делото срещу А. Бончев, обвинен за отправени заплахи към големия му син. Делото ще се гледа в сградата на бул. „Генерал Михаил Д. Скобелев“ № 23. \r\n*** \r\nОт 09.30 часа в 16 състав на Специализирания наказателен съд ще се гледа делото срещу Георги В., Деян М., Живодан А. и др., обвинени в организиране и ръководене на организирана престъпна група.  \r\n*** \r\nОт 10.00 часа в 17 състав на Специализирания наказателен съд ще се гледа делото срещу Ангел П., Анатоли А., Цветомир Ц., Нина М. и др., обвинени в организиране и ръководене на организирана престъпна група. \r\n*** \r\nОт 10.00 часа в 8 състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 10.00 часа в 12 състав на Специализирания наказателен съд ще се гледа делото срещу Камен Б., Ивайло Б., Димитър З. и др., обвинени в организиране и ръководене на организирана престъпна група.  \r\n*** \r\nОт 10.00 часа в 6 състав на Специализирания наказателен съд ще се гледа делото срещу Кирил К., Благой Д., Сергей А. и др., обвинени в образуване и ръководене на организирана престъпна група.  \r\n*** \r\nОт 10.00 часа в Националния пресклуб на БТА ще бъде представено изследването „Българската младеж 2018/2019“ на „Галъп Интернешънъл“ и Института по социология „Иван Хаджийски“.\t \r\n*** \r\nОт 10.00 часа в НДК ще бъде открит форумът „Национални дни на кариерата – добра кариера, добър живот“.  \r\n*** \r\nОт 10.30 часа в 18 състав на Специализирания наказателен съд ще се гледа делото срещу Любомир С., Веселин К. и Мартин Д., обвинени в образуване и ръководене на организирана престъпна група.  \r\n*** \r\nОт 11.00 часа на брифинг в институцията омбудсманът Мая Манолова ще представи пред медиите отговорите на „Топлофикация София“ ЕАД, получени по Закона за достъп до обществена информация на 11 март 2019 г. за юрисконсултските възнаграждания. \r\n*** \r\nОт 11.00 часа в 16 състав на Специализирания наказателен съд ще се гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n*** \r\nОт 11.00 часа в зала 6 на НДК ще се проведе церемония по награждаване, във връзка с кампанията „Достойните българи“.  \r\n*** \r\nОт 11.00 часа в хотел „Феста“ ще се проведе семинар на тема: „Политика  на ЕС в област екология. Право на ЕС за опазване на околната среда и оценката на въздействието върху околната среда“. Лектори на обучението са съдиите от Върховния административен съд Сибила Симеонова и Николай Гунчев, които имат дългогодишен опит в прилагането на екологичното право на България и ЕС. \r\n*** \r\n От 11.00 часа 5 състав на Комисията за защита от дискриминация ще проведе заседание по преписка, образувана по жалба на Ц.Ц. от Аксаково, майка на ученик. \r\n*** \r\nОт 11.00 часа в City Mark Art Center ще бъде представен мюзикълът „Алиса в огледалния свят“.  \r\n*** \r\nОт 12.00 часа в Първа зала на Столичната община в присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. В пресконференцията ще вземат участие зам.-кметът Йоана Христова и представители на общините Бургас, Велико Търново, Монтана, Русе и Стара Загора. \r\n*** \r\nОт 12.00 часа 5 състав на Комисията за защита от дискриминация ще проведе заседание по преписка, образувана по  жалба на Д.М. от Бургас срещу „Артстрой“ – Бургас. \r\n*** \r\nОт 13.00 часа в хотел „Метрополитън“ ще се състои пресконференция на  участниците в срещата на земеделските камари от Европа за постигнатите резултати от срещата. \r\n*** \r\nОт 13.30 часа 5 състав на Комисията за защита от дискриминация ще проведе заседание по преписка, образувана по  жалба на 55 служители на „Софийска вода“ АД. \r\n*** \r\nОт 13.30 часа в 17 състав на Специализирания наказателен съд ще се гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група.  \r\n*** \r\nОт 14.00 часа в аудитория „Проф. Янко Добрев“ на II-ри хирургичен блок на УМБАЛ „Александровска“, специалистите на клиниката ще изнесат лекция с мултимедийна презентация за пациенти на тема „Глаукома – превенция и поведение“. \r\n*** \r\nОт 14.00 часа в 10 състав на Специализирания наказателен съд ще се гледа делото срещу Андрей З., Исам Н., Салем С. и др., обвинени в образуване и ръководене на организирана престъпна група.  \r\n*** \r\nОт 14.00 часа в 13 състав на Специализирания наказателен съд ще се гледа делото срещу Борис А., Данаил П., Петър П. и Ламен Д., обвинени в организиране и ръководене на престъпна група. \r\n*** \r\nОт 14.00 часа 5 състав на Комисията за защита от дискриминация ще проведе заседание по преписка, образувана по  жалба на Г.С. от София.  \r\n*** \r\nОт 15.00 часа народният представител от „БСП за България“ проф. Георги Михайлов и общинският съветник Николай Николов ще се срещнат със софиянци в постоянната приемна на БСП - София на ул. „Леге“ 10, етаж 1. \r\n*** \r\nОт 18.00 часа в Унгарския културен институт при посолството на Унгария в София ще бъде открита етнографската фотоизложба „Холокьо, живото село“ по повод Националния празник на Унгария – 15 март. \r\n*** \r\nОт 18.30 часа в зала „Средец“ на София Хотел Балкан ще бъде представена изложбата „Райските градини на тюркския свят“ с автор проф. Джамиля Хашимова и музикални произведения на азербайджански композитори в изпълнение на пианистката Ана Линчева. \r\n*** \r\nОт 18.30 часа в литературен клуб „Перото“ ще бъде представена новата книга на Александър Секулов – „Хроники и химни“. \r\n*** \r\nОт 18.30 часа в галерия „Райко Алексиев“ ще бъде открита изложбата на Павел Койчев „Градината на тревата“.  \r\n*** \r\nОт 19.00 часа в многофункционалната зала в Националната спортна академия „Васил Левски“ ще започне Третият Мач на звездите в Любителската волейболна лига Volley Mania. \r\n*** \r\nОт 19.30 часа в ДНК-пространството за съвременен танц и пърформанс ще се играе спектакълът „Пътуване към ада“.  \r\n*** \r\nОт 19.30 часа за зала 1 на НДК поради големия интерес отново ще се състои спектакълът на Стоянка Мутафова „70 години на сцена“.  \r\n*** \r\nСофия Филм Фест ще представи три филма в кино „Люмиер Лидл“ - „Вътрешни хора“ от 15.45 часа, „Сам на скалата“ от 18.00 часа и „Щастливецът“ от 20.00 часа.  \r\n*** \r\nОт 19.30 часа в зала 1 на НДК ще бъде представен спектакълът на Стоянка Мутафова „70 години на сцена“. \r\n*** \r\nОт 11.30 часа на площад „акад. Николай Хайтов” ще се проведе тържествено честване на Деня на ракетните войски и артилерията на Българската армия и 91 години от създаването на 4-ти артилерийски полк. \r\n*** \r\nОт 09.30 часа в зала „22-ри септември” ще се проведе извънредно заседание на Общински съвет – Благоевград. \r\n*** \r\nОт 13.30 часа общинският съветник Живко Табаков ще има приемен ден за граждани в централата на Движение „България на гражданите“ (ДБГ) – Бургас на ул. „Фердинандова“ 2 Б. \r\n*** \r\nОт 19.00 часа в Държавна опера Бургас „Петлите“ ще играят за втори път пред бургаската публика своето най-ново представление „Легендата“. Събитието е в подкрепа на проектите на ТФ „Петлите“.  \r\n*** \r\nOт 10.00 часа в Община Варна ще се проведе информационно събитие по програмата за морско дело и рибарство 2014-2020 (ПМДР). \r\n*** \r\nОт 14.00 часа до 16.00 часа в офиса на ПП ГЕРБ (ул. „Георги Бенковски“) общинският съветник Николай Георгиев ще проведе приемна за граждани.  \r\n*** \r\nОт 19.00 часа на Сцена Филиал ще се състои премиера на пиесата „Маратонците правят почетна обиколка“.  \r\n***  \r\nОт 11.00 часа в пресклуба на БТА ще бъдат представени резултатите от Националния конкурс за есе, снимка и отличителен знак „Светият път – 550 г. от връщане мощите на св. Йоан Рилски от Търново в Рилския манастир“.   \r\n*** \r\nОт 17.30 часа в РНБ „П.Р.Славейков“ ще бъде представена книгата на доц. Сандю Бешев „България на крачка от Хималайската корона“. \r\n***  \r\nОт 18.30 часа в Клуб 7 ще се проведе представяне на книгата на Ангел Иванов „Техническа проверка“.  \r\n*** \r\nОт 17.00 часа в митрополитския храм „Св. Николай Мирликийски” ще бъде отслужено Велико повечерие с втората част на Покайния канон на св. Андрей Критски. \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с промени в Наредбата местните такси, с които се предвижда понижаване на цените на таксите за депониране, транспортиране и термично оползотворяване на неопасните производствените отпадъци на територията на Общината. \r\n*** \r\nОт 17.00 часа в Конферентната зала на Общински съвет – Враца ще се проведе  обществено обсъждане на предложение за закупуване на нов подвижен състав за обществения градски транспорт на територията на Общината. \r\n*** \r\nОт 17.00 часа в ХГ „Иван Фунев“ ще бъде открита изложба-живопис, посветена на 80 години от рождението на Тома Трифоновски. \r\n*** \r\nОт 10.30 часа в Зала 1 на Община Вълчедръм ще се състои встъпителна пресконференция по проект  за изграждане на компостираща инсталация за разделно събрани зелени и/или биоразградими отпадъци за общините Вълчедръм и Якимово. \r\n*** \r\nОт 12.00 часа зам.-министърът на труда и социалната политика Зорница Русинова и кметът на Габрово Таня Христова ще посетят Център за настаняване от семеен тип за деца/младежи с увреждания с потребност от постоянна медицинска грижа в кв. „Велчевци“ №1. От 12.20 часа е предвиден брифинг за медиите. \r\n*** \r\nОт 13.30 часа във физкултурния салон на Основно училище „Св. Св. Кирил и Методий“ заместник-министърът на труда и социалната политика и ръководител на Управляващия орган на ОПРЧР Зорница Русинова и кметът на Община Габрово Таня Христова ще участват в „Открит урок“ под надслов „Влез в света на другия“. \r\n*** \r\nОт 09.00 часа до 14.00 часа в Младежкия център ще се състои Кандидатстудентска борса 2019. \r\n*** \r\nОт 10.00 часа в в Бизнес-залата на Община  град Добрич ще се проведе заключителна пресконференция и церемония по официално откриване на обекти, обновени по проекта за енергийно обновяване на многофамилни жилищни сгради. \r\n*** \r\nОт 10.30 часа в Голямата заседателна зала на Община град Добрич ще се проведе информационна среща на тема „Европейски средства за образованието“. \r\n*** \r\nОт 11.00 часа и от 12.50 часа в Държавния театър „Дора Габе“ ще се играе кукленият спектакъл „Забързана приказка“.  \r\n*** \r\nОт 13.30 часа в Държавния куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 17.30 часа в Художествената галерия ще бъде открита изложба „120 години от рождението на Дечко Узунов и Бенчо Обрешков“. \r\n*** \r\nОт 15.00 часа в офиса на Обществения посредник на община Казанлък ще се проведе информационна среща за родители по въпроси, които касаят общата и допълнителна подкрепа за личностно развитие на децата. \r\n*** \r\nОт 14.00 часа в заседателната зала на Община Перник ще се проведе пресконференция във връзка с реализирането на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация“, който се финансира по Оперативна програма „Региони в растеж“. \r\n*** \r\nОт 14.30 часа във фоайето на Регионална библиотека ,,Христо Смирненски” ще бъде открита изложба ,,Великият възрожденец“, посветена на 280 г. от рождението на Софроний Врачански. \r\n*** \r\nОт 17.30 часа във фоайето на читалище ,,Съгласие“ ще се състои представяне на книгата ,,Затворете вратата....Вратата“ от Иглика Нинова. \r\n*** \r\nОт 19.00  часа в  зала ,,Катя Попова“ ще се състои концертът ,,С песните на Русия\" на Общински хор ,,Гена Димитрова“ със солисти Красимир Янкулов и Валери Цолов. \r\n*** \r\nОт 09.00 часа в Зала 5 на Окръжен съд ще се гледа делото на подсъдимите Георги А., Мартин Л. и Георги А. Срещу Георги А. е повдигнато обвинение за притежание и разпространение на наркотични вещества- марихуана и  амфетамини на обща стойност 21 599,80 лв. и амфетамин с общо нето тегло 304,764 грама, на обща стойност 905,92 лева. Срещу Мартин Л. е повдигнато обвинение за притежание и разпространение на амфетамин, с общо нето тегло 200,336 грама на обща стойност 6010,98 лева. Срещу Георги А. е повдигнато обвинение за притежание и разпространение на наркотични вещества – амфетамин, с общо нето тегло 120,412 грама на обща стойност 3612,36  лева. Същият е управлявал лек автомобил след употреба на наркотични вещества. \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Илия Ст. Срещу него е повдигнато обвинение за умишлено убийство на 71- годишен мъж, пенсионер, работил като научен сътрудник в Институт по растителни генетични ресурси гр. Садово. \r\n*** \r\nОт 10.00 часа в Зала 5 на Окръжен съд ще се гледа делото на Константин А. и Митко З.. Срещу Константин А., главен архитект на Община Асеновград, е повдигнато обвинение за вземане на подкуп в размер на 10 000 лева. Срещу Митко З. е повдигнато обвинение за съучастие.  \r\n*** \r\nОт 10.30 часа кметът на община „Марица“ Димитър Иванов ще направи първа копка на детска градина в село Калековец. \r\n*** \r\nОт 11.00 часа в Зала 1 на Апелативен съд ще се разгледа протеста на Пловдивската окръжна прокуратура срещу присъда на Окръжен съд – Пловдив от 17.10.2018 г. , с която са оправдани по всички повдигнати обвинения подсъдимите с инициали Г. Б. и А. Н. за събарянето на тютюневия склад, собственост на фирма „Одрин 8 “ ЕООД - Пловдив.  \r\n*** \r\nОт 14.00 часа в Зала 1 на Окръжен съд ще се гледа делото на Айдън Ю., Юсуф Ю. и Златко Р. Срещу тях е повдигнато обвинение за притежание и разпространение на наркотични вещества  на обща стойност 43 439,10 лева. \r\n*** \r\nОт 17.30 часа в Голямата конферентна зала на Дома на културата „Борис Христов“ ще се състои безплатна прожекция на новия премиерен документален филм „Deus Nobiscum/Съ Нами Богъ“, посветен на Третото Българско царство, със специалното участие на Н. В. Симеон Сакскобургготски. \r\n*** \r\nОт 10.00 часа в Зала 1 на Областна администрация Русе ще заседава Постоянната комисия в областта на индустрията и новите технологии. \r\n*** \r\nОт 19.00 часа в Оперния театър ще се играе „Ромео и Жулиета“. \r\n*** \r\nОт 19.30 часа в Кукления театър ще се играе спектакълът „Колега“. \r\n*** \r\nОт 11.00 часа в залата на втория етаж на Община Хасково ще бъдат оповестени подробности за конкурса „Малки инициативи“. \r\n***   \r\nОт 11.00 часа в Регионалния пресклуб на БТА ще се състои брифинг на Община Шумен.  \r\n*** \r\nОт 14.00 часа в Регионална библиотека „Стилиян Чилингиров” ще се проведе семинар на тема „Новости в техническите помощни средства и информационни технологии за деца и възрастни със зрителни увреждания“.", "date": "2019.03.11", "title": "Предстоящи събития в страната за 12 март (Агенция „Фокус“)"}
{"url": "http://www.focus-news.net/news/2019/03/11/2633283/otets-stiliyan-pone-prez-parvata-sedmitsa-na-velikiya-post-ne-biva-hristiyanite-da-hodyat-na-mesta-kadeto-ima-sablazan-i-drugi-svetski-neshta-koito-prechat-na-duhovnoto-razvitie-na-choveka.html", "text": "Поне през първата седмица на Великия пост не бива християните да ходят по гости и заведения, места, където се събират и има съблазън и ред други светски неща, които пречат на духовното развитие на човека. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. „По този начин бих искал малко поне да се докоснем до древните обичаи, които сме имали и спазвали. Но съжаление пластовете на цивилизацията са се натрупали върху нас и ни пречат да осмислим ритуалите си и опознаем религията ти такава, каквато би трябвало да я познава всеки един от сърце и душа“, каза още свещеникът. По думите му първата седмица е на строгия пост, който се изразява във въздържание от определени храни и напитки. „За мен е по-важно не толкова да спазим физическата част, която е лесната част, а да спазим духовната час, по-трудната част. Защото по време на поста ние преставаме да ядем месо, но продължаваме да се ядем по между си“, заяви отец Стилиян.  \r\nСпоред отец спазващите поста грешат, като смятат, че само въздържайки се от някои храни са постигнали това, което се изисква от тях. „Смирявайки се, ние се мъчим да премахнем егото си, което ни пречи да видим човека отсреща, който е наш брат, Бог срещу нас, защото ние сме образ и подобие божие“, каза още Стилиян и добави, че някои християни, в стремежа си достигнат още по-голяма висота на духовно съвършенство, решават, че мога през първите три дни на първата седмица да не ядат и пият нищо, да се въздържат и от храна и от вода. На третия ден, в срядата, те обикновено отиват в храма, където причастяват със светена вода. Според отеца има хора, за които не е задължителен строгият пост като болните, бременни, малките деца, както и тези, които изпълняват тежък физически труд, но тези, които могат, е добре да го спазят такъв, какъвто трябва да бъде. В края на седмицата ние ще преживеем една празнична литургия на Тодоровден, когато хората ще се пречистят в храма, като задължително преди това са преминали през изповедта“, допълни свещеникът. Той отбеляза, че християните са позабравили тази част от православния свят и си мислят, че само католическият свят извършват това тайнство, а по думите му това не е така.  През следващите седмици на поста християните могат да преминат и през по-лек режим на хранене. По средата на поста има една неделя, през която изнасяме кръста за поклонение, за да си припомни, когато кръста ни е прекалено тежък да спазим поста, нека си припомним кръста, който Христос е носим заради нас, да видим неговия или нашият е по-тежък. \r\nОтец Стилиян коментира, че чрез поста, който е важен момент от духовния живот на православните християни, искаме да приближим по близо до нашия Бог - Иисус Христос. „Още от времето на прадядо Адам, когато е бил изгонен от райските полета, той е започнал за да плаче не по изгубения Рай, а по изгубената Божия любов. Тази любов, която ни липсва и която търсим, чрез която искаме да се доближим до нашия и твореца ни – Господ“, каза още отец Стилиян. По думите му затова, християните, спазвайки наредбите на канона, традиции и всичко онова, което ги прави православни хрстияни, е отредено навлизането на поста като път, като метод за извървяване на „пътя на пустинята на човешката душа“. „Тази пустиня трябва да пребродим, за да можем накрая да се поздрави с може би най-красивия поздрав „Христос воскресе“. Но за да стигнем до края ние трябва да се подготвим за срещата ни с нашия Господ Иисус Христос“, допълни Стилиян.   \r\nСпоред отеца за християните има подготвителни дни за поста, които са т. нар. Месни и Сирни заговезни. „На месните заговезни ние не само се отказваме от месо, но и се прощаваме с духовете на нашите предци. Това  е един много важен да не забравяме, че и ние, живите, ще отидем при тях и заедно с тях, надявам се, ще отидем на правилното място. Следващата подготвителна неделя е Сирни заговезни или т.н. неделя за прошката, в която ние трябва да си простим и със самите себе си и с нашия Бог и най-вече да простим на близките си“, заяви свещеникът и добави, че всяка служба, започват с призив „Миром Господу помолимся„. „Така простени ние влизаме в 40 дневния пост по подражание на Господ Иисус Христос. Той също 40 дни преди да излезе на публична проповед е минал през „пустинята“, съблазните, изкушенията, за да покаже на хората, че човек може да се справи с тази нелека задача“, каза още отец Стилиян. \r\nДеница ДИМИТРОВА", "date": "2019.03.11", "title": "Отец Стилиян: Поне през първата седмица на Великия пост не бива християните да ходят на места, където има съблазън и други светски неща, които пречат на духовното развитие на човека"}
{"url": "http://www.focus-news.net/news/2019/03/11/2633297/advokat-nastya-kostadinova-edno-obiknoveno-delo-za-roditelski-prava-mozhe-da-se-prevarne-v-mrakobesen-protses-kogato-mezhdu-partnyorite-v-semeystvoto-ima-otchuzhdenie.html", "text": "Едно обикновено дело за родителски права може да се превърне в мракобесен процес, когато между партньорите в семейството има отчуждение. Проблемът е един феномен и представлява все по-голям интерес както за психолози и психиатри, така и за представителите на съдебните институции. Това коментира по време на дискусия за правата и интересите на детето във Варна адвокат Настя Костадинова, която е част от организаторите на инициативата, предаде репортер на  Радио „Фокус“ – Варна . Според юриста учители и директори на учебни заведения трябва да знаят повече за родителското отчуждение, тъй като симптомите, които децата проявяват в такава ситуация, са трудно откриваеми.  \r\n„Почти при всички случаи се минава през домашно насилие. Родителите започват да се набеждават един друг. Това са стъпки, които само съдиите познават и издават сериозно родителско отчуждение“, коментира адвокат Костадинова. Тя обясни, че родителското отчуждение е форма, в която и двамата родители обичат детето, но единият започва да го манипулира. Нерядко в такива случаи децата, които стават потърпевши от отношенията на родителите, влизат в рискови групи, залитат към наркотиците. Според адвокат Костадинова в чужбина се работи по проблема от дълги години, в някои държави дори това поведение е квалифицирано като заболяване, у нас, обаче, нещата са в много начален етап. \r\nДиана СТОЕВА", "date": "2019.03.11", "title": "Адвокат Настя Костадинова: Едно обикновено дело за родителски права може да се превърне в мракобесен процес, когато между партньорите в семейството има отчуждение"}
{"url": "http://www.focus-news.net/news/2019/03/11/2633298/sport-luis-van-gaal-se-pensionira.html", "text": "Холандският треньор Луис ван Гаал обяви, че се оттегля от футбола. 67-годишният специалист съобщи новината при гостуването си в предаване на холандски телевизионен канал. Той изтъкна като причина това, че трябва да отделя повече време на съпругата си. Сред успехите му са Купата на УЕФА с Аякс през 1992 година и Шампионската лига със същия отбор през 1995 година, две титли на Испания с Барселона, титла на Нидерландия с АЗ Алкмаар, дубъл в Германия с Байерн Мюнхен, няколко загубени финала в Шампионската лига, бронзови медали с Холандия от Мондиал 2014 и много други.", "date": "2019.03.11", "title": "Спорт: Луис ван Гаал се пенсионира"}
{"url": "http://www.focus-news.net/news/2019/03/11/2633299/stara-zagora-zapochna-prodazhbata-na-bileti-za-proyavite-ot-programata-na-chudomirovi-praznitsi-2019-v-kazanlak.html", "text": "Започна продажбата на билети за проявите от програмата на Чудомирови празници '2019 в Казанлък, каза за  Радио „Фокус”  директорът на Литературно-художествен музей „Чудомир” - Казанлък Добрина Матова. Тя поясни, че тази година в афиша на празниците са включени редица национални събития. Едно от превърналите се в традиция събития е Национална научна конференция, която събира водещи имена в българското литературознание и изкуствознание, обединени около изучаването на удомировото творчество. Докладите от конференцията се издават всяка година в сборник, като вече има издадени три такива. \r\nЗа първа година ще се проведе Национална кръгла маса по проблемите на Фолклора с участието на ръководители на професионални художествени състави от цялата страна, представители на Съюза на музикалните и танцови дейци в България и Министерство на културата.  \r\nВ рамките на празниците ще се проведе и Национален фолклорен конкурс за хумористична песен и хумористичен танц „Златен Тръндафил“ -  \r\n„Добра и стойностна традиция е в празниците да се провеждат събития насочени изцяло към ученическата аудитория”, каза Матова. Такива са „Малките нашенци“ - национален конкурс за весела детска рисунка, „Присмехулници“ - национален конкурс за детска хумористична творба, „Чудонемирчета“ - детски конкурс за изпълнение на хумористична творба, изнесени работилници с участие на ученици от Националното училище по пластични изкуства и дизайн „Акад. Дечко Узунов“. \r\nОт няколко години се инициират и прояви свързани с ученическото четене. От начало те бяха насочени само към ученици от Община Казанлък. През 2017г. за първи път в програмата бе включена проявата Национално ученическо четене на чудомирови разкази „Да открием Чудомир“. Целта му бе популяризиране живота и творчеството на Димитър Чорбаджийски-Чудомир. „Този заявен интерес ни насочи през 2018г. да обявим ученическо четене сред българските неделни училища в чужбина, финансово подпомагани от Министерство на образованието. Тази инициатива също намери своите последователи. Сред участващите, наградени бяха училищата в Австралия, Испания, Италия и Англия”, поясни Матова. \r\nОрганизаторите предвиждат тази година Ученическото четене да бъде върху чудомировите разкази, включени в книжката за деца „Жълтото петле“. Книгата е илюстрирана с картини на Чудомир и съдържа 10 подбрани разкази за деца. Издадена е със съдействието на Фондация „Чудомир“ и Литературно-художествен музей „Чудомир“. В нея е включен и аудио-видео файл с част от разказите, предназначен за деца в неравностойно положение. \r\nЦената на билетите за различните платени прояви- концерти и театрални постановки е между 10 до 25 лева. Билети се закупуват от Информационния център на улица \"Искра\" 4 в Казанлък.  \r\nСлавяна ГАЙДАРОВА", "date": "2019.03.11", "title": "Стара Загора: Започна продажбата на билети за проявите от програмата на Чудомирови празници '2019 в Казанлък"}
{"url": "http://www.focus-news.net/news/2019/03/11/2633301/ombudsmanat-maya-manolova-shte-opovesti-na-brifing-na-12-mart-kolko-miliona-e-sabrala-toplofikatsiya-sofiya-ot-yuriskonsultski-honorari-i-kolko-e-platila-na-chastni-kantori.html", "text": "Омбудсманът Мая Манолова ще представи пред медиите отговорите на „Топлофикация-София“ ЕАД, получени по Закона за достъп до обществена информация на брифинг в институцията от 11.00 часа на 12 март 2019 г. Това съобщиха от пресцентъра на  Омбудсмана на Република България . Омбудсманът ще коментира предоставената информация и дали има разминаване с отговорите на столичното топлофикационно дружество, спрямо други официални източници. \r\nПрипомняме, че съдебната  сага на омбудсмана с „Топлофикация“  продължи близо три години, тъй като ръководството отказваше да даде исканата информация за какво са похарчени събраните през 2015 г. юрисконсултски възнаграждения за милиони левове чрез започнати дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство.  \r\nОмбудсманът зададе 10 въпроса –  . \r\nНа 25 февруари т.г. с Решение № 1149 Административен съд София-град отмени отказа и изпрати преписката на изпълнителния директор за предоставяне на информацията, изрично и изчерпателно посочена в заявлението на омбудсмана.", "date": "2019.03.11", "title": "Омбудсманът Мая Манолова ще оповести на брифинг на 12 март колко милиона е събрала „Топлофикация-София“ от юрисконсултски хонорари и колко е платила на частни кантори"}
{"url": "http://www.focus-news.net/news/2019/03/11/2633303/predstoyashti-mezhdunarodni-sabitiya-za-12-mart-agentsiya-fokus.html", "text": "*** В британския парламент ще се състои ключов вот за Брекзит \r\n*** Международна конференция „в подкрепа на бъдещето на Сирия и региона“ в Брюксел \r\n*** Шпитценкандидатът на Европейската народна партия Манфред Вебер ще се срещне с унгарския премиер Виктор Орбан, с когото ще обсъди бъдещето на „Фидес“ в семейството на европейските християндемократи \r\n*** Руският външен министър Сергей Лавров ще се срещне с австрийския си колега Катрин Кнайсъл \r\n*** Среща между германският канцлер Ангела Меркел и премиерът на Белгия Шарл Мишел \r\n*** Френският президент Еманюел Макрон ще обиколи държавите от Рога на Африка, като ще спре в Джибути, Етиопия и Кения \r\n*** Кардинал Джордж Бел ще получи присъдата си за сексуални злоупотреби с деца \r\n***", "date": "2019.03.11", "title": "Предстоящи международни събития за 12 март ( Агенция „Фокус“ )"}
{"url": "http://www.focus-news.net/news/2019/03/11/2633284/v-ispaniya-nyama-nasrocheno-delo-za-myarkata-na-arabadzhievi.html", "text": "Днес испанските съдилища не насрочиха дело за гледане на мярката за неотклонение на задържаните Ветко и Маринела Арабаджиеви, въпреки че те са в ареста от 7 март и 72 часа вече са изтекли, предаде  бТВ . \r\nИскането за задържане и за екстрадиция е отправено с европейска заповед от специализираната прокуратура до испанските власти. \r\nТова, което обясниха специалистите в Испания е, че в тази ситуация испанският съд е длъжен да информира само българската специализирана прокуратура за това каква е съдбата на семейството. \r\nДори е възможно българските власти да бъдат уведомени ден преди тяхната екстрадиция. Това може да стане и след един месец. \r\nЕкипът на бТВ в Испания е изпратил запитване до всички съществуващи съдилища в региона, както и до Националния съд в Мадрид, но засега няма информация къде се намират задържаните. \r\nДо момента дело за гледане на мярката на семейството не е насрочено. Възможно е решението дали да останат в ареста да бъде взето и без те да присъстват в съдебната зала. \r\nВластите в Испания много бавно решават всички дела. Когато има искане за екстрадиция, испанските власти никога не отказват екстрадиция, такава е практиката. Очакваме да разберем кога ще бъдат екстрадирани непосредствено преди самия полет.", "date": "2019.03.11", "title": "В Испания няма насрочено дело за мярката на Арабаджиеви"}
{"url": "http://www.focus-news.net/news/2019/03/11/2633302/agentsiya-regnum-italiya-prestana-da-plashta-na-sasht-za-veche-dostaveni-iztrebiteli-f-35.html", "text": "Италия преустанови плащанията за 11 доставени и 9 поръчани изтребители от пето поколение F-35, съобщава вестник La Stampa, като добавя, че по-рано Рим съкрати общия брой на самолетите, които ще купува. Към момента задълженията на страната за американските изтребители вече са 500 милиона евро. В резултат на президента на Италия Серджо Матарела му се наложи да призове правителството да спазва своите задължения, предава  руската агенция REGNUM . \r\nОфициалните причини за спирането на плащанията не се съобщават, но експертите считат, че зад това стоят представителите на „Движение 5 звезди“, които поначало се отнасят скептично към програмата. Предвид все по-големият дълг на страната, това може и да е разумно решение, отбелязва руската агенция. \r\nНо, продължава медията, отказът от програмата може да доведе до усложнения на отношенията с Белия Дом, чийто хазяин Доналд Тръмп се отнася крайно ревностно към благополучието на американския военно-промишлен комплекс. Сайтът Gli occhi della Guerra счита, че след програмата за F-35 могат да бъдат отменени проектите за сътрудничество между италианската Leonardo и Boeing. REGNUM припомня, че миналата година американската корпорация спечели търга на ВВС на САЩ за замяна на старите хеликоптери UH-1N със своите MH-139, които са лицензионен вариант на италианския Leonardo AW139. \r\nАгенцията отбелязва още, че „многострадалната програма за изтребителите от пето поколение F-35 вече отдавна е болна тема в отношенията между Рим и Вашингтон. Ако през 2009-а година Италия е била готова да купи 131 самолета, то вече към 2012 година техният брой се е съкратил до 90. Изникващите един след друг технически проблеми със самолета и растящата цена за една бройка направиха закупуването им от Италия изключително непопулярна тема. \r\nПревод и редакция:", "date": "2019.03.11", "title": "Агенция REGNUM: Италия престана да плаща на САЩ за вече доставени изтребители F-35"}
{"url": "http://www.focus-news.net/news/2019/03/11/2633308/angela-merkel-es-tryabva-da-ima-sobstven-samoletonosach.html", "text": "Германският канцлер Ангела Меркел изрази подкрепа за идеята за построяване на общ европейски самолетоносач, който да послужи за демонстрация на увеличаващата се роля на Брюксел като глобален играч, предава  „Анадолската агенция“ . \r\nНа съвместна пресконференция с латвийския премиер Крисянис Каринс, Меркел подчерта, че ЕС трябва да подобри военните си способности, но, също така, подчерта, че тези усилия не са насочени срещу НАТО. \r\n„Разбира се, че имаме ясен ангажимент към НАТО“, отбеляза канцлерът, като добави, че намерението на Германия е „по никакъв начин“ да не заменя НАТО, а да засили още повече партньорството между страните от Алианса. \r\nПопитана за скорошното предложение на нейната Християндемократически съюз (ХДС) за построяване на общ европейски самолетоносач, тя заяви, че подкрепя това предложение. \r\n„Самолетоносачът... мисля, че това е добра идея“, заяви Меркел и отбеляза, че е готова да работи за реализацията на това предложение. \r\nЛидерът на ХДС Анегрет Крамп-Каренбауер повдигна идеята за построяване на общ европейски самолетоносач в статия за бъдещето на ЕС, която написа за ежеседмичника Welt am Sonntag. \r\n„Германия и Франция вече работят заедно по проект за бъдещ европейски боен самолет, а също така други европейски държави са поканени да се присъединят към него“, обясни германският канцлер. \r\n„Следващата стъпка може да е започването на символичен проект за общ европейски самолетоносач, който да демонстрира глобалната роля на Европейския съюз, като сила, която обезпечава сигурност и мир“, добави Меркел. \r\nАнадолската агенция припомня, че най-силните страни-членки на Съюза Германия и Франция през януари подписаха договор за задълбочаване на политическото, икономическото и военното сътрудничество помежду си и изразиха желанието си за създаване на Армия на ЕС, която би направила 28-членния блок силен глобален играч. \r\nПревод и редакция:", "date": "2019.03.11", "title": "Ангела Меркел: ЕС трябва да има собствен самолетоносач"}
{"url": "http://www.focus-news.net/news/2019/03/11/2633306/prezidentat-rumen-radev-darzhavite-ot-iztochna-evropa-tryabva-da-rabotyat-za-ustoychivi-ikonomicheski-modeli-sled-kraya-na-usvoyavaneto-na-evropeyski-fondove.html", "text": "И България, и Словения работят за съхраняването на кохезионната политика като фактор за растеж и икономическо и социално сближаване в ЕС, но получаваните днес средства трябва да бъдат използвани преди всичко за създаването на устойчиви икономически модели, които да не доведат до срив след преустановяването на европейските фондове за страните от Източна Европа. Това заяви президентът Румен Радев, който откри в Любляна заедно със своя колега Борут Пахор Словенско-български бизнес форум, съобщиха от  прессекретариата на държавния глава . Във форума участваха над 120 български и словенски компании в областта на информационните технологии, иновациите, енергетиката, строителството, земеделието и производството на храни, изпълнителният директор на Българската агенция за инвестиции Стамен Янев и заместник-изпълнителният директор на Изпълнителната агенция за насърчаване на малките и средни предприятия Яна Топалова. \r\nБългария може да се поучи от Словения как се постига реална икономическа и социална конвергенция в ЕС, подчерта президентът Румен Радев. Независимо, че населението на Словения е малко над 2 млн. души и вътрешният пазар е силно ограничен, експортноориентираната словенска икономика разчита на износ с висока добавена стойност и успява да създаде висок стандарт на живот за словенските граждани. \r\nДвамата президенти отбелязаха тенденцията на увеличаване на двустранния стокообмен и на туризма през последните години, но подчертаха че достигнатите 400 млн. евро не отговарят на възможностите на България и Словения. Откриването на посолство на Словения в България през 2018 г., както и на пряка въздушна линия между София и Любляна през март м.г. имат своя принос както за насърчаването на контактите между бизнеса, така и на туризма, беше позицията на Румен Радев и Борут Пахор. Двамата държавни глави бяха единодушни, че засилването на връзките между бизнеса, взаимните инвестиции и създаването на смесени предприятия и износ на трети пазари, е следващата логична стъпка за увеличаване на двустранния икономически обмен. \r\n Президентът Борут Пахор поздрави представителите на българския бизнес и ги покани да участват и на икономическия форум, който ще съпътства предстоящата среща на високо равнище в рамките на регионалната инициатива \"Три морета\", на която Словения ще бъде домакин.", "date": "2019.03.11", "title": "Президентът Румен Радев: Държавите от Източна Европа трябва да работят за устойчиви икономически модели след края на усвояването на европейски фондове"}
{"url": "http://www.focus-news.net/news/2019/03/11/2633305/vanuhi-arakelyan-apelativen-sad-varna-vsichki-institutsii-tryabva-da-obedinyat-usiliyata-si-za-minimizirane-na-posleditsite-ot-neglizhirane-na-roditelskiya-dalg.html", "text": "Всички институции трябва да обединят усилията си за минимизиране на последиците от неглижиране на родителския дълг. Това коментира преди дискусия по темата за правата и интересите на детето във Варна председателят на Апелативния съд във Варна Ванухи Аракелян, предаде репортер на  Радио „Фокус“ – Варна . По думите й напрежението в ежедневието естествено има нормална последица – ожесточаване не само в обществото, но и в училищата.  \r\n„Механизмите за ограничаване са малко, институциите се чувстват безпомощни. Съдилищата само ги стопираме. Това насилие се прехвърля в семейството и нещо трябва да се случи незабавно“, коментира съдия Ванухи Аракелян.  Според нея конфликтите при родителското отчуждение са върхът на айсберга. „Там надолу стои отчуждението, омерзението, неразбирането, което е големият цивилизационен проблем на нашето общество. Това, което искаме да направим в рамките на Варна и Североизточна България, е да поставим проблема и хората с обществен дълг да станат съратници“, заяви още тя. \r\nДиана СТОЕВА", "date": "2019.03.11", "title": "Ванухи Аракелян, Апелативен съд – Варна: Всички институции трябва да обединят усилията си за минимизиране на последиците от неглижиране на родителския дълг"}
{"url": "http://www.focus-news.net/news/2019/03/11/2633307/blagoevgrad-kmetat-d-r-atanas-kambitov-i-zam-predsedatelyat-na-gerb-tsvetan-tsvetanov-otkriha-obnoveniya-ploshtad-georgi-izmirliev.html", "text": "Кметът на Благоевград д-р Атанас Камбитов и зам.-председателят на ГЕРБ Цветан Цветанов заедно откриха обновения площад „Георги Измирлиев“ в града, предаде репортер на  Радио „Фокус“-Пирин . Водосвет на площада отслужиха отец Петър Стефанов и отец Андон Шавулев. След тържествения водосвет Община Благоевград е подготвила и музикално-танцова програма със запомнящи се изпълнения, в която участват емблемата на Благоевград - Ансамбъл „Пирин“, деца от Клуб по художествена гимнастика „Пирин“, Биг Бенд-Благоевград и талантливата певица Александрина Механджийска. \r\nПлощад „Георги Измирлиев-Македончето“ бе изцяло обновен по проекта „Благоустрояване на градската среда“, който се осъществява с финансовата подкрепа на Оперативна програма „Региони в растеж” и е на стойност 5.5 млн. лв. Това е първият ремонт на площада от 30 години насам, като са извършени укрепителни дейности на носещите конструкции, старите плочки са подменени, фонтаните са ремонтирани, реконструирани са зелените площи и са обособени нови зони за отдих. \r\nНатали СТЕФАНОВА", "date": "2019.03.11", "title": "Благоевград: Кметът д-р Атанас Камбитов и зам.-председателят на ГЕРБ Цветан Цветанов откриха обновения площад „Георги Измирлиев“"}
{"url": "http://www.focus-news.net/news/2019/03/11/2633288/tass-vladimir-zelenskiy-s-nay-visok-reyting-predi-prezidentskite-izbori-v-ukrayna-vtora-e-timoshenko-treti-poroshenko.html", "text": "Кандидатът за президент на Украйна Владимир Зеленский запазва лидерството си в президентския рейтинг, като за него са готови да гласуват около 25% от определилите се избиратели. За това свидетелства публикуваните в понеделник данни от проучване на общественото мнение, проведено от социологическата група „Рейтинг“, предава  ТАСС . \r\n„Лидер в президентския рейтинг е Владимир Зеленский, който има подкрепата на 24,7% от тези, които са се определили и имат намерение да гласуват“, се казва в съобщението. Второ място заема лидерът на партия „Бактивщина“ Юлия Тимошенко с 18,3%, на трето е действащият държавен глава Петро Порошенко с 16,8%, на четвърто е лидерът на партия „Гражданска позиция“ Анатолий Гриценко, а петицата затваря кандидатът на партия „Опозиционна платформа – За живот“ Юрий Бойко с 9,9%. \r\nСред кандидатите за президент, с относително високо ниво на доверие се ползват Зеленский (43%), Тимошенко (28%), Гриценко (26%) и Порошенко (24%). Най-високо е недоверието към настоящия президент – 69%. \r\nВ същото време обаче 22% от запитаните считат, че следващият президент на страната ще е сегашният – Порошнко. В победата на Тимошенко вярват 20%, на Зеленский – 18%. Положителна динамика по този показател имат Зеленский и Тимошенко. „През последните няколко седмици показателите на Порошенко спаднаха“, се отбелязва в съобщението. \r\nВ момента 83% от респондените са готови да участват в президентския вот, но около една четвърт от тях все още не знаят за кого ще гласуват. \r\nИзследването е проведено от 1 до 7 март сред пет хиляди респонденти на възраст над 18 години чрез лично интервю.  \r\nПревод и редакция:", "date": "2019.03.11", "title": "ТАСС: Владимир Зеленский с най-висок рейтинг преди президентските избори в Украйна, втора е Тимошенко, трети - Порошенко"}
{"url": "http://www.focus-news.net/news/2019/03/11/2633310/stara-zagora-spetsialisti-po-obshta-i-dopalnitelna-podkrepa-za-lichnostnoto-razvitie-na-detsata-shte-provedat-sreshta-s-roditeli-v-kazanlak-na-12-mart.html", "text": "Представители на Регионален център за подкрепа на процеса на приобщаващото образование в Стара Загора и на Сдружение „Бъдеще за децата“ в Казанлък ще се срещнат с родители по въпроси, които касаят общата и допълнителна подкрепа за личностно развитие на децата, каза за  Радио „ Фокус”  oбщественият посредник на Казанлък Гинка Щерева. Тя поясни, че срещата ще се проведе от 15.00 часа до 17.30 часа на 12 март в нейния офис на бул. „ Александър Батенберг”. Родителите ще бъдат консултирани за възможностите за оказване на помощ за подкрепа на личностното развитие на децата, както и ще бъдат информирани за предоставяните социални услуги в Центъра за обществена подкрепа в община Казанлък. \r\nСлавяна ГАЙДАРОВА", "date": "2019.03.11", "title": "Стара Загора: Специалисти по обща и допълнителна подкрепа за личностното развитие на децата ще проведат среща с родители в Казанлък на 12 март"}
{"url": "http://www.focus-news.net/news/2019/03/11/2633300/tsvetan-tsvetanov-gerb-trialogat-na-premiera-borisov-s-balgarskiya-patriarh-i-glavniya-myuftiya-be-izklyuchitelno-polzotvoren-za-vsichki-veroizpovedaniya-u-nas.html", "text": "Триалогът, който проведе премиерът Борисов с Българския патриарх и Главния мюфтия, бе изключително ползотворен за всички вероизповедания у нас. Това коментира председателят на ПГ на ГЕРБ и зам.-председател на партията Цветан Цветанов пред журналисти в Благоевград, предаде репортер на  Радио „Фокус“ – Пирин . „Днес премиерът Бойко Борисов проведе една изключително ползотворна работна среща с Главният мюфтия и Патриарха на България. Този триалог допринася и за всички останали вероизповедания, защото ние живеем в една мноогобразна страна и трябва да съхраним онова, което са ни завещали нашите деди“, каза още той.  \r\nЦветан Цветанов допълни, че в страната ни, както и в Благоевградска област, има много райони със смесено население – християни и мюсюлмани, а има и такива общини, в които населението е предимно мюсюлмани. „Означава ли това, че трябва да се делим на християни и мюсюлмани“, попита Цветанов. Той припомни, че през вчерашния ден в София се е провело шествие на толерантността по повод 76-ата годишнина от спасяването на българските евреи. Той отбеляза, че изключително добро впечатление му е направило това, че хората са били обединени през вчерашния ден. „На шествието всички се хванамхме ръка за ръка без да се делим на политически партии“, подчерта Цветанов. По думите му този акт, извършен преди толкова години е поредното доказателство, че страната ни е една от най-толерантните. „В тази връзка това е тема, върху която не можеш да трупаш политически дивиденти“, категоричен бе Цветанов.  \r\nНатали СТЕФАНОВА", "date": "2019.03.11", "title": "Цветан Цветанов, ГЕРБ: Триалогът на премиера Борисов с Българския патриарх и Главния мюфтия бе изключително ползотворен за всички вероизповедания у нас"}
{"url": "http://www.focus-news.net/news/2019/03/11/2633309/tsvetan-tsvetanov-pp-gerb-renoviraniyat-ploshtad-georgi-izmirliev-e-porednata-pridobivka-za-zhitelite-i-gostite-na-blagoevgrad-koyato-se-poluchi-blagodarenie-na-evropeyskata-solidarnost.html", "text": "Реновираният площад „Георги Измирлиев“ е поредната придобивка за жителите и гостите на Благоевград, която се получи благодарение на европейската солидарност. Това каза по време на откриването на реновирания площад „Георги Измирлиев“ в Благоеград, председателят на ПГ на ГЕРБ и зам.-председател на партията Цветан Цветанов, предаде репортер на  Радио „Фокус“-Пирин . По думите му когато има един добър административен капацитет на местно ниво, когато има стабилност в управлението и не се спират европейските фондове, те могат действително да стигнат до всички европейски граждани. Според него политиците идват, управленията се сменят, но ние трябва да съхраним и да надградим това, което имаме. „Това, което беше изненада и за мен самият, е това, че фонтаните ще бъдат пеещи. За мен е изключителна чест, че Атанас Камбитов е един от най-успешните кметове в България и заедно с екипа му успяха да се възползват не само от европейската солидарност, но и от Националната програма за енергийна ефективност, където смятам, че една голямата част от жителите на града вече плащат 50% по-ниски сметки, поради постигнатия ефект от тази енергийна ефективност“, заяви Цветанов. Той отчете и пряката и лична заслуга на премиера Борисов, защото винаги когато се говори за европейски фондове и европейско финансиране, се изисква сроковете да бъдат спазвани, качеството да бъде максимално добро, за да може действително да се гордеем с тази европейска солидарност. Цветан Цветанов посочи, че това, което предстои да се случи за България в новия финансов програмен период 2021-2027, е че страната ни трябва да получи близо 4 млрд. лева повече средства по оперативни програми, а към настоящия момент те са над 14.5 млрд. лв. „Всичко това е благодарение на българите, които работят за националните интереси и за развитието на регионите, и аз съм убеден, че това ще продължи и занапред“, каза още той. \r\nНатали СТЕФАНОВА", "date": "2019.03.11", "title": "Цветан Цветанов, ПП ГЕРБ: Реновираният площад „Георги Измирлиев“ е поредната придобивка за жителите и гостите на Благоевград, която се получи благодарение на европейската солидарност"}
{"url": "http://www.focus-news.net/news/2019/03/11/2633311/yeni-safak-tsru-razdava-falshivi-pasporti-na-teroristite-ot-islyamska-darzhava-poyavi-se-snimka-na-al-bagdadi-v-amerikanski-broniran-avtomobil.html", "text": "САЩ готвят нов заговор с „Ислямска държава“. Към момента ЦРУ е разпитало около две хиляди терористи от джихадистката организация, които се намират в лагери под контрола на „Работническата партия на Кюрдистан“ (ПКК) и е раздало на 140 от тях фалшиви паспорти. В рамките на новите секретни планове на САЩ, с новите имена, документи и паспорти, терористите ще бъдат изтеглени от региона през Ирак, пише  електронното издание на турски консервативен ежедневник Yeni Safak  в материал, представен без редакторска намеса. \r\nЦРУ обяви региони, като Дейр-ез-Зор, Кесра, Бусейра, Ал Омар и Сувар за военни зони и спря влизането и излизането от тях на гражданско население. В защитаваните от Пентагона зони се провеждат разпити на избрани специални лица. Някои от разпитваните там терористи не се доставят в сборните пунктове на „Ислямска държава“ в контролираните от ПКК лагери Хасака, Ел Хол и Рукба, а в секретен, определен отново от ЦРУ сборен център в Абу Хашем. Разпитани са две хиляди терористи от „Ислямска държава“ \r\nСъздадените от ЦРУ центрове за разпити се посещават също и от представители на израелските, френските и британските специални служби. От друга страна, отново в тези лагери се подготвят удостоверения на личността и паспорти за избрани лица, за които се осигурява изтегляне през Ирак. \r\nКъм настоящия момент, както стана ясно, са разпитани близо две хиляди терористи от „Ислямска държава“, а на 140 от тях ЦРУ е раздало паспорти. В рамките на новите секретни планове на Америка, джихадистите ще бъдат изкарани от пределите на региона през Ирак. А за това, че с хиляди мирни жители се държат като с терористи от „Ислямска държава“, САЩ си затварят очите. Някои от тези, които са свалили оръжието си, са изгорени живи, а други са убити без съд и следствие. \r\nСтана ясно, че лидерът на терористичната организация „Ислямска държава“ Абу Бакър ал Багдади действа под надзора на Вашингтон. Публикувани са негови фотографии в брониран автомобил на САЩ. Бойците от ИД, спасили се от атаките в Багуз, също потвърждават тези снимки. Убити са 45 мирни жители \r\nКъм настоящия момент е известно са 45 убити мирни жители от региона. При това САЩ и терористите от ПКК са получили в свое разпореждане повече от 5 тона злато и 25 милиона долара. Същевременно, лидерът на ИД Абу Бакър ал Багдади е бил сниман в брониран автомобил на САЩ. \r\nНа изображението, предадено на „Йени Шафак“ от източници от редиците на сирийската опозиция, също така се вижда, че ал Багдади се намира в бойна машина на САЩ. Но източниците не дават никаква информация за това, къде и кога е направена снимката. \r\nПревод и редакция:", "date": "2019.03.11", "title": "Yeni Safak: ЦРУ раздава фалшиви паспорти на терористите от „Ислямска държава“, появи се снимка на ал Багдади в американски брониран автомобил"}
{"url": "http://www.focus-news.net/news/2019/03/11/2633315/sport-vitosha-bistritsa-pobedi-s-10-beroe-v-stara-zagora.html", "text": "Витоша (Бистрица) спечели с 1:0 гостуването си на Берое в Стара Загора в последния мач от 25-ия кръг на Първа лига, който е предпоследен от редовния сезон. Старозагорци остават на 5-о място във временното класиране с 42 точки, а Витоша е 11-и с 25 точки.", "date": "2019.03.11", "title": "Спорт: Витоша (Бистрица) победи с 1:0 Берое в Стара Загора"}
{"url": "http://www.focus-news.net/news/2019/03/11/2633312/sofiya-tezhka-katastrofa-mezhdu-tri-koli-e-stanala-na-glaven-pat-e-79-sled-vladaya-v-posoka-stolitsata.html", "text": "Тежка катастрофа между три коли е станала на главен път Е-79 след Владая в посока София, предаде репортер на  Агенция „Фокус“ . \r\nДвижението не е спряно, регулира се от полиция. На мястото има и екип на пожарната.", "date": "2019.03.11", "title": "София: Тежка катастрофа между три коли е станала на главен път Е-79 след Владая в посока столицата"}
{"url": "http://www.focus-news.net/news/2019/03/11/2633296/kosovskata-opozitsiya-nyama-da-svalyame-pravitelstvoto-na-haradinay-s-pomoshtta-na-glasovete-na-sarbite.html", "text": "Албанските опозиционни партии в косовкия парламент – „Демократическият съюз на Косово“ (ДСК), Движение „Самоопределение“ (Ветевендосие) и „Демократическата лига на Косово“ (ЛДК), не приемат предложението на партията на косовските сърби, „Сръбска листа“, да съберат 61 гласа и да свалят правителството на премиера Рамуш Храдинай, предава  македонският информационен портал „А1 Он“ . \r\nКакто съобщава кореспондентът на МИА от Прищина, депутатът от Движение „Самоопределение“ Реджеп Селими е заявил пред вестник „Зери“, че неговата партия няма да приеме под никаква форма да сваля правителството чрез Белград. \r\n„С оглед на това, че правителството бе формирано с помощта на „Сръбска листа“, т.е. с благословия от Белград, ние няма да сваляме това правителство чрез тази партия, а само чрез косовската опозиция. Нито разчитаме на гласовете на „Сръбска листа“, нито смятаме да им ги искаме за сваляне на правителството. Властта трябва да падне, избори трябва да има, и то колкото може по-скоро, но не затова, че Сърбия го иска, а защото това искат гражданите на Косово“, заяви Селими. \r\nВъв връзка с призива на партията на косовските сърби за сваляне на коалиционното правителство на Харадинай, лидерът на парламетнарната група на ЛДК Абдула Хоти заяви пред прищинския вестник, че неговата партия не смята да приема никакви условия. \r\n„ЛДК ще поиска вот на доверие към правителството в момента, когато бъдат осигурени 61 гласа в парламента на Косово. Междувременно, ние няма да приемем никакви условия от никого“, заяви Хоти. \r\nЗаместник-председателят и народен представител от „Сръбска листа“ Игор Симич заяви в неделя пред белградски медии, че партията оставя на разположение на косовската опозиция гласовете на своите 10 депутати за смяна на настоящото правителство. \r\n„Сръбска листа“ е част от коалиционното правителство на Косово, но след въвеждането на 100-процентовите мита върху стоките от Сърбия и Босна и Херцеговина от Харадинай през миналия октомври, тя действа като опозиция в косовския парламент. \r\nПревод и редакция:", "date": "2019.03.11", "title": "Косовската опозиция: Няма да сваляме правителството на Харадинай с помощта на гласовете на сърбите"}
{"url": "http://www.focus-news.net/news/2019/03/11/2633314/mvr-chetiri-koli-sa-katastrofirali-na-glaven-pat-e-79-sled-vladaya-v-posoka-sofiya-ima-postradali.html", "text": "Четири леки автомобила са катастрофирали на главен път Е-79 след Владая в посока София, има пострадали. Това съобщиха от пресцентъра на  МВР . Инцидентът е станал в 18.50 часа. Четири автомобила участват в пътнотранспортното произшествие, което е в района на автопатрул КПП-Владая. Няма загинали, има пострадали. Към момента няма информация за тяхното състояние и точния им брой. Движението е спряно.  \r\nДаяна ДЮЛГЕРОВА", "date": "2019.03.11", "title": "МВР: Четири коли са катастрофирали на главен път Е-79 след Владая в посока София, има пострадали"}
{"url": "http://www.focus-news.net/news/2019/03/11/2633304/tsvetan-tsvetanov-gerb-iznenadah-se-kak-bsp-potarsiha-politicheski-divident-ot-temata-s-veroizpovedaniyata-yavno-ne-mogat-da-izbyagat-ot-sebe-si.html", "text": "Няма никакво нарушение на Конституцията с опрощаването на дълговете на вероизповеданията. Това е поредната опорна точка на нашите политически опоненти. Изненадах се как БСП потърсиха политически дивидент от темата с вероизповеданията, но явно просто не могат да избягат от себе си. Те търсят противопоставяне в обществото. Вчера, когато отбелязахме 76 години от уникалния акт по спасяването на българските евреи, всички дадохме много ясен сигнал за силата на толерантността и че противопоставянето на хора по даден признак няма място в обществото. Нека БСП запомнят това. Това заяви пред журналисти в Благоевград председателят на ПГ на ГЕРБ и зам.-председател на партията Цветан Цветанов, съобщиха от пресцентъра на  ПП ГЕРБ . \r\n„Когато ГЕРБ управлява, еврофондовете стигат до България и по този начин се реализират множество инфраструктурни проекти. Ние можем да покажем конкретни видими резултати от нашата работа, които са подобрили средата на живот на хората. БСП са на другия полюс. Неслучайно те критикуват качеството на проектите, изпълнени по време на мандата на ГЕРБ. Това е защото те нямат с какво да се похвалят. Хората обаче виждат всички направено и оценяват“, посочи Цветанов. По думите му желанието на БСП да настъпи политическа криза, за да дойдат на власт не кореспондира с политически отговорното поведение. „Управлението не е привилегия, а отговорност. БСП не могат да носят такава и провалиха много проекти. Вижте какво стана с АМ „Струма“ при кабинета Орешарски“, отбеляза той. \r\nПредседателят на ПГ на ГЕРБ изтъкна огромната заслуга, която имаше българското правителство начело с премиера Борисов за осигуряването на европейска перспектива за страните от Западните Балкани. „Вижте Северна Македония и колко по-близо е до членство в ЕС и НАТО“, подчерта той. \r\nЦветанов, който говори пред медиите непосредствено преди откриването на ремонтирания площад „Георги Измирлиев – Македончето“, отчете значителното подобрение в средата за живот в Благоевград, което се изразява както в обновения площад, така и в многото санирани жилищни сгради. Той разказа как по време на своите обиколки из страната всички граждани му споделят своите надежди националната програма за енергийна ефективност да продължи. „Нашата работа трябва да е насочена към това гласът на България в Европа да се чува както досега. Пресен пример за това е бюджетът от 18 млрд. лв. за България за периода 2021-2027 година, който Европейският парламент одобри. Това е рекорден бюджет - 4 млрд. лв. повече европейски средства за България. Всички те ще отидат в българските общини и ще подобрят средата на живот, от което ще се възползват и симпатизантите на БСП“, завърши зам.-председателят на ГЕРБ.", "date": "2019.03.11", "title": "Цветан Цветанов, ГЕРБ: Изненадах се как БСП потърсиха политически дивидент от темата с вероизповеданията, явно не могат да избягат от себе си"}
{"url": "http://www.focus-news.net/news/2019/03/11/2633318/katya-sungarska-tssmp-sofiya-dvama-dushi-sa-leko-postradali-pri-katastrofata-v-rayona-na-avtopatrul-kpp-vladaya.html", "text": "Двама души са леко пострадали при катастрофата в района на автопатрул КПП-Владая. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. \"В момента екипите на Спешна медицинска помощ са там и частичната информация, която имаме, е, че двама души са леко пострадали. Няма нищо страшно и нищо обезпокоително\", увери Катя Сунгарска.", "date": "2019.03.11", "title": "Катя Сунгарска, ЦСМП-София: Двама души са леко пострадали при катастрофата в района на автопатрул КПП-Владая"}
{"url": "http://www.focus-news.net/news/2019/03/11/2633337/plovdiv-efreytor-nikola-varbanov-ot-61-mehanizirana-brigada-e-spasil-deteto-kray-vodopad-suchurum-v-karlovo.html", "text": "Ефрейтор Никола Върбанов, от 61 механизирана бригада е спасил детето край водопад \"Сучурум\" в град Карлово. Това съобщиха за  Радио \"Фокус\"-Пловдив  от Карловската бригада. На 10 март, във водите на придошлата река край водопада, военнослужещият, от 1 механизиран батальон на 61 механизирана бригада и неговите приятели, забелязват тяло на дете. Без да се замислят, младежите се хвърлят да извадят тялото от мътните води. Веднага се обаждат на телефон 112. Благодарение на добрата подготовка и преминатия курс за санитарен инструктор във Военно-медицинска академия град София, ефрейтор Никола Върбанов успява да окаже първа медицинска помощ. Въпреки, че изваденото дете нямало пулс и не дишало, това не изплашило Никола и той продължил да прави сърдечен масаж на пострадалото момиче близо три минути, докато то не дошло в съзнание. Благодарение на навременната намеса и уменията на ефрейтора той спасява един човешки живот, с което бригадата се гордее. \r\nЦветана ТОНЧЕВА", "date": "2019.03.11", "title": "Пловдив: Ефрейтор Никола Върбанов от 61 механизирана бригада е спасил детето край водопад \"Сучурум\" в Карлово"}
{"url": "http://www.focus-news.net/news/2019/03/11/2633336/kyustendil-otkrit-den-na-tema-dobri-praktiki-v-ovoshtarstvoto-se-organizira-v-instituta-po-zemedeliya-v-grada-na-15-mart.html", "text": "Открит ден на тема „Добри практики в овощарството” се организира в Института по земеделия в Кюстендил. Това съобщи за  Радио „Фокус” – Кюстендил   директорът на Института по земеделие в Кюстендил доцент д-р Илияна Кришкова. Събитието ще се проведе на 15 март от 10.00 часа в залата на научната институция. То се организира съвместно с Териториалното звено на Национална служба за съвети в земеделието. Програмата предвижда лекции за борбата с болести и неприятели по череша, слива и ябълка, за торене при овощните видове, както и методи и техники на присаждане при овощните видове. Ще бъде направена и демонстративна резитба при овощните насаждения. Пред присъстващите ще се представят и възможности за подпомагане по мерките от Програмата за развитие на селските райони. \r\nВенцеслав ИЛЧЕВ", "date": "2019.03.11", "title": "Кюстендил: Открит ден на тема „Добри практики в овощарството” се организира в Института по земеделия в града на 15 март"}
{"url": "http://www.focus-news.net/news/2019/03/11/2633334/afp-vatreshniyat-ministar-na-alzhir-bedui-e-naznachen-za-premier.html", "text": "Министърът на вътрешните работи на Алжир Нуредин Бедуи бе назначен за министър-председател на страната в понеделник, съобщи официалната информационна агенция на страната APS, след като по-рано правителството си подаде оставката, а президентът Абделазиз Бутефлика се отказа да се кандидатира за пети мандат като държавен глава, предава  AFP . \r\nБедуи заменя Ахмед Оуяхия на премиерския пост и му е поставена задача да формира изцяло ново правителство. \r\nРешението на Бутефлика да се откаже от кандидатурата си дойде след многохилядните протести в страната, които започнаха на 22 февруари. \r\nПревод и редакция:", "date": "2019.03.11", "title": "AFP: Вътрешният министър на Алжир Бедуи е назначен за премиер"}
{"url": "http://www.focus-news.net/news/2019/03/11/2633317/sofiya-na-glaven-pat-e-79-sled-vladaya-posoka-pernik-se-e-obrazuvalo-zadrastvane.html", "text": "На главен път Е-79 след Владая посока Перник се е образувало задръстване, съобщи слушател на  Радио „Фокус“ .", "date": "2019.03.11", "title": "София: На главен път Е-79 след Владая посока Перник се е образувало задръстване"}
{"url": "http://www.focus-news.net/news/2019/03/11/2633316/gl-komisar-hristo-terziyski-gdnp-sluzhitelite-na-odmvr-vidin-koito-predotvratiha-palezha-v-granichnoto-politseysko-upravlenie-v-grada-se-predstaviha-otlichno.html", "text": "Служителите на ОДМВР-Видин, които предотвратиха палежа в Граничното полицейско управление в града, се представиха отлично. Това каза на пресконференция във Видин директорът на Главна дирекция \"Националната полиция\" към МВР главен комисар Христо Терзийски, предаде репортер на  Радио „Фокус“ – Видин . Той участва днес в съвещанието, на което бе представен годишният отчет – анализ на дейността на Областната дирекция на МВР – Видин. „Без активната работа и дейност на оперативните служители нямаше да бъдат задържани двете лица и нямаше да бъде предотвратен палежът. Дейността на тези две лица говори за изключително добра подготовка, организация и планиране на този предотвратен палеж. Престъплението е спряно от добрата и професионална работа на колегите от Областната дирекция на МВР – Видин“, каза главен комисар Терзийски. Той допълни, че е налице тенденция към положителни резултати както към регистриране на престъпността, така и по отношение на административно наказателната дейност, извършвана от служителите на Областната дирекция на МВР във Видин. \"Оценката на министерството на дейността на дирекцията е много добра\", каза главен комисар Христо Терзийски. „Посочихме, че се увеличават пътните произшествия в региона и броят на жертвите при тях. Трябва да се отбележи обаче, че има ръст на завишена административно наказателна дейност от страна на служителите на Пътна полиция, отчита се и завишение на наказанията на водачите, употребили алкохол или наркотични вещества“, каза главен комисар Христо Терзийски. Директорът на Видинската полиция старши комисар Петър Коцин посочи, че усилията ще бъдат насочени към малките населени места и присъствието там на полицейски служители, за да се предотвратяват тежки криминални случаи.  \r\nАнна ЛОЗАНОВА", "date": "2019.03.11", "title": "Гл. комисар Христо Терзийски, ГДНП: Служителите на ОДМВР-Видин, които предотвратиха палежа в Граничното полицейско управление в града, се представиха отлично"}
{"url": "http://www.focus-news.net/news/2019/03/11/2633313/kmetat-na-blagoevgrad-d-r-atanas-kambitov-proektat-za-renoviraneto-na-ploshtad-georgi-izmirliev-e-primer-za-posledovatelnost-priemstvenost-i-nadgrazhdane.html", "text": "Проектът за реновирането на площад „Георги Измирлиев“ е пример за последователност, приемственост и надграждане. Това каза по време на официалната церемония по откриването на площада д-р Атанас Камбитов, кмет на Община Благоевград, предаде репортер на  Радио „Фокус“-Пирин . Той благодари на тези, които са изградили площада преди повече от 30 години, на хората, които с много труд и усилия са дали началото на днешната визия на Благоевград. Д-р Камбитов благодари лично на кмета Причкапов и на зам.-кмета по строителство по онова време инж. Захари Донев. „Подходихме много отговорно към реализацията на проекта. Още в началото идеята беше да не се промени по никакъв начин визията на този комплекс и по никакъв начин да не нарушим визията на покойните архитекти. През всички тези години площадът стана символ за визията на Благоевград, а един символ не бива да се променя“, заяви той. Градоначалникът посочи, че през последните 7-8 години Община Благоевград е реализирала десетки проекти за стотици милиони, финансирани през еврофондовете и с национално финансиране, а според него това няма как да стане възможно без успешна държавна политика. Той благодари на правителството и лично на премиера Борисов и на Цветан Цветанов, както и на изпълнителите и екипа на Община Благоевград. Кметът Камбитов подчерта, че противно на коментарите на различни места Община Благоевград не е платила нито една санкция и няма такива. \r\nНатали СТЕФАНОВА", "date": "2019.03.11", "title": "Кметът на Благоевград д-р Атанас Камбитов: Проектът за реновирането на площад „Георги Измирлиев“ е пример за последователност, приемственост и надграждане"}
{"url": "http://www.focus-news.net/news/2019/03/11/2633339/varna-spetsialisti-ot-ochnata-bolnitsa-preglezhdat-bezplatno-za-glaukoma.html", "text": "За поредна година специалисти от Очна болница – Варна провеждат безплатни профилактични прегледи за глаукома. Това съобщават от  лечебното заведение . Прегледите ще продължат до 22 март, като за целта гражданите трябва само да се запишат предварително на телефон 052/ 63 49 01. Поводът за профилактичната програма е Световната глаукомна седмица, която се отбелязва по традиция през март. Програмата е подходяща за хора над 40-годишна възраст с фамилна обремененост или с риск от развитие на глаукома. По време на профилактичния преглед ще бъде изследвана зрителната острота, измерено вътреочното налягане и ще се оценява състоянието на зрителния нерв чрез оглед на очното дъно. При съмнение за глаукома или новооткрито заболяване пациентите ще бъдат насочени за допълнителни изследвания за уточняване на диагнозата – денонощна крива за проследяване на колебанията на вътреочното налягане, автоматизирана периметрия, измерване на централната роговична дебелина (пахиметрия) и оптична кохерентна томография.", "date": "2019.03.11", "title": "Варна: Специалисти от Очната болница преглеждат безплатно за глаукома"}
{"url": "http://www.focus-news.net/news/2019/03/11/2633342/smolyan-prez-poslednata-sedmitsa-namalyavat-sluchaite-na-ostri-respiratorni-zabolyavaniya.html", "text": "В периода от 4 до 10 март в Регионална здравна инспекция – Смолян са регистрирани 24  случая на остри респираторни заболявания, при 30 за предходната седмица. Това съобщиха от  РЗИ – Смолян . 10 от случаите са във възрастовата група от 0 до 4 години, 11 са те при децата от 5 до 14 години и 3 случая във възрастовата група от 30 до 64 години. Заболеваемостта е 85,84 на 10 000 и е под епидемичните стойности. През същия период са регистрирани и заразни заболявания. От чревните инфекции има 4 случая на ентероколит и един случай на ротавирусен гастроентерит. При въздушно-капковите инфекции са регистрирани 3 случая на варицела и 1 случай на скарлатина.", "date": "2019.03.11", "title": "Смолян: През последната седмица намаляват случаите на остри респираторни заболявания"}
{"url": "http://www.focus-news.net/news/2019/03/11/2633341/pazardzhik-proverki-na-riosv-spryaha-narusheniya-svarzani-sas-zamarsyavane-vazduha-i-obrazuvane-na-nereglamentirani-smetishta.html", "text": "Проверки на РИОСВ-Пазарджик спряха нарушения, свързани със замърсяване въздуха, на земеделски земи и образуване на нерегламентирани сметища, съобщи за  Радио „Фокус“ – Пазарджик  Цветана Чочева от Екоинспекцията. Тя уточни, че през последните два месеца проверки на РИОСВ са спрели нерегламентирано изгаряне на отпадъци в оранжерия в село Црънча, община Пазарджик. По предписания на инспекцията са почистени отпадъци в коритото на река Стара река в Батак, в частен имот в с. Говедаре (община Пазарджик), нерегламентирани сметища в землището на с. Ковачево и в защитена местност „Св. Георги“ над с. Варвара (община Септември). „На площадката на завод за производство на хляб в Септември вече са обособени зони за разделно събиране на отпадъците и е извършено почистване на замърсена с отпадъци площ. Предотвратено е замърсяване на земеделски земи с изхвърлени опасни вещества в землището на с. Черногорово, община Пазарджик. През януари и февруари експертите на РИОСВ са извършили 69 проверки на 56 обекта и са дали 28 предписания за отстраняване на несъответствия и нарушения на екологичното законодателство“, обясни Чочева. \r\nВаня НИКОЛОВА", "date": "2019.03.11", "title": "Пазарджик: Проверки на РИОСВ спряха нарушения, свързани със замърсяване въздуха и образуване на нерегламентирани сметища"}
{"url": "http://www.focus-news.net/news/2019/03/11/2633335/plovdiv-40-novi-dravcheta-posadiha-zhitelite-na-plovdivskiya-kvartal-karshiyaka-v-parka-kadeto-be-izvarshena-pogolovna-sech.html", "text": "40 нови дръвчета посадиха жителите на пловдивския квартал \"Кършияка\" в парка, където бе извършена поголовна сеч, предаде репортер на  Радио „Фокус“- Пловдив . Млади и стари засадиха фиданките до още сълзящите дънери на изсечените безразборно здрави стари дървета, за да покажат, че паркът ще остане и в бъдеще.  \r\nЖителите на квартала заплашват да продължат протестите, които започнаха вчера и обещават те да стават още по-многобройни. Въпреки уверенията на районния кмет Ральо Ралев, че паркът е отреден като зелена площ и в новия изготвящ се общ благоустройствен план на Пловдив, те ще изискат официално и документирано тази информация, за да разполагат с нея, в случай, че се стигне до съдебен спор.  \r\nХората продължават да настояват прокуратурата да се самосезира за незаконната поголовна сеч.  \r\nВ сряда те ще присъстват на заседанието на Общинския съвет в Пловдив, като се надяват да бъде внесено в извънреден порядък искането за отчуждаване на терена и закупуването му от общината, така както това им бе обещано от районния кмет.  \r\nВ неделя протестните действия продължават.  \r\nЦветана ТОНЧЕВА", "date": "2019.03.11", "title": "Пловдив: 40 нови дръвчета посадиха жителите на пловдивския квартал \"Кършияка\" в парка, където бе извършена поголовна сеч"}
{"url": "http://www.focus-news.net/news/2019/03/11/2633343/pazardzhik-izlozhba-s-gobleni-valshebstva-ot-tsvetove-pokazvat-v-arheologicheskiya-muzey-v-grad-septemvri.html", "text": "Археологическият музей „Проф. Мечислав Домарадски“ в град Септември организира изложба с гоблени „Вълшебства от цветове“, съобщиха от  музея . От там уточниха, че желаещите да вземат участие гобленарки вече са донесли своите произведения в музея. Гоблените ще бъдат показани в изложбения салон на културната институция на 15 март от 17.30 часа. Изложбата от прекрасни творения на сръчни майсторки, ще носи наслада на посетителите до 15 април тази година.", "date": "2019.03.11", "title": "Пазарджик: Изложба с гоблени „Вълшебства от цветове“ показват в Археологическия музей в град Септември"}
{"url": "http://www.focus-news.net/news/2019/03/11/2633344/veliko-tarnovo-blizo-2-800-lv-sabra-kampaniyata-s-tsvete-v-raka-sreshtu-reproduktivnite-problemi.html", "text": "Близо 2 800 лв. събра кампанията „С цвете в ръка срещу репродуктивните проблеми“, която се проведе в старата столица на 7-ми и 8-ми март. Организатори на събитието, подкрепено от Община Велико Търново, бяха младежите от Ротаракт клуб и фондация „Искам бебе“. Ралица Стефанова от клуба разказа за  Радио „Фокус“ – Велико Търново  , че инициативата е имала голям успех. В рамките й младежи подаряваха цвете на всеки съпричастен с каузата им гражданин, дарил над 5 лв. Сумата от 2742.08 лв, която бе събрана през тези два дни, ще бъде дарена на фондация „Искам бебе“, които подпомагат двойки борещи се с проблемите при зачеване. \r\n„Фокус“ припомня, че следващата кампания, която младежите ще организират, ще е идния уикенд. Тя ще е доброволна кръводарителска акция, под надслов „В кръвта ти е да спасяваш животи“ и ще се проведе в МОЛ – Велико Търново. Повече информация можете да откриете във фейсбук. \r\nЛуиза ТРАНЧЕВА", "date": "2019.03.11", "title": "Велико Търново: Близо 2 800 лв. събра кампанията „С цвете в ръка срещу репродуктивните проблеми“"}
{"url": "http://www.focus-news.net/news/2019/03/11/2633345/the-times-of-israel-prezidentat-na-iran-se-stremi-kam-zadalbochen-sayuz-pri-parvoto-si-poseshtenie-v-irak.html", "text": "Иранският президент Хасан Рухани пристигна в Багдад, правейки първото си официално посещение на съседа си, срещу който Техеран веднъж води кървава война и по-късно подкрепи в борбата срещу групировката „Ислямска държава“, съобщава в.  The Times Of Israel . \r\nСлед избирането на Рухани през 2013 г. Ирак разчиташе на иранска паравоенна подкрепа за борба с „Ислямска държава“ след превземането на иракския град Мосул и друга територия в Ирак и Сирия. \r\nСега, когато бойците са изправени пред окончателно териториално поражение в сирийското село Багуз, Иран търси продължаващата подкрепа на Ирак, след като е изправен пред нарастващ натиск от страна на президента Доналд Тръмп, след решението му да изтегли САЩ от ядрената сделка на Техеран със световните сили. \r\nРухани, придружен от високопоставена политическа и икономическа делегация, беше посрещнат от почетен караул при кацането в Багдад, където го посрещна иракският външен министър Мохамед Али ал-Хаким. \r\nРухани след това посети светилището на Имам Кадим, седмият от 12-те духовници, почитани от шиитите. Рухани, самият шиитски духовник, спря да протегне ръка и да докосне портата около гробницата на имама. \r\nСлед това той се срещна с президента Бархам Салих и говори пред журналисти, като им каза, че „стабилен Ирак ще доведе до стабилност в целия регион“. \r\n„Ние искаме да бъдем обединени страни, а не един срещу друг, но да привличаме другите към нашето единство“, каза Рухани. \r\nОт своя страна Салих заяви, че централното местоположение на Багдад го е направил от решаващо значение за решаването на регионални въпроси. Той благодари на Иран за неговата подкрепа по време на борбата на Ирак срещу „Ислямска държава“. \r\nРухани също трябваше да се срещне с министър-председателя Абел Абдул-Махди, като са планирани срещи с други политици и шиитски лидери. \r\nТехеран също създаде политически връзки с шиитските лидери на Ирак, които бяха преследвани от правителството на Саддам. Бившият твърдолинеен президент на Иран Махмуд Ахмадинеджад стана първият ирански президент, който посети Ирак през 2008 г. \r\nИрак и Иран имат обща 1400-километрова граница. Тръмп направи посещение в Ирак през декември и заяви, че американските сили трябва да останат там, за да следят Иран. Забележката беше отхвърлена от Иран и иракските лидери, с които Тръмп не се срещна по време на посещението си. \r\nРухани посети Ирак преди да стане президент и планира официално посещение през 2016 г., но беше отменен, без да бъде посочена причина. \r\nТози път Рухани, който е във втория си четиригодишен мандат, е особено уязвим заради икономическата криза, която удря иранската валута, риалът, която е наранила обикновените иранци и окуражи критиците да призовават открито за отстраняване на президента. \r\nТехеран разглежда американското военно присъствие в Ирак като заплаха - такава, която може също да подкопае влиянието на Иран върху Багдад. \r\nИран също вижда Ирак като възможен път за заобикаляне на американските санкции, които Тръмп отново наложи миналата година, след като изтегли САЩ от ядрената сделка от 2015 г. \r\nМиналата година износът на Иран за Ирак възлиза на близо 9 млрд. долара. Техеран се надява да увеличи обема на търговията между съседите в размер на 13 млрд. долара до 20 млрд. долара. Около пет милиона религиозни туристи носят близо 5 милиарда долара годишно, след като иракчаните и иранците посещават шиитски свети места в двете страни. Превод и редакция : Калоян Пенков", "date": "2019.03.11", "title": "The Times Of Israel: Президентът на Иран се стреми към задълбочен съюз при първото си посещение в Ирак"}
{"url": "http://www.focus-news.net/news/2019/03/11/2633348/sport-yuventus-bez-daglas-koshta-sreshtu-atletiko.html", "text": "Ювентус няма да може да разчита на Дъглас Коща в мача реванш от Шампионската лига срещу Атлетико Мадрид. Бразилецът страда от контузия в прасеца. В групата на италианският гранд беше включен младокът Мойс Кийн, който отбеляза два гола срещу Удинезе. Първият осминафинал между Атлетико и Ювентус завърши с победа 2:0 за испанците.", "date": "2019.03.11", "title": "Спорт: Ювентус без Дъглас Коща срещу Атлетико"}
{"url": "http://www.focus-news.net/news/2019/03/11/2633349/rossiyskaya-gazeta-v-darzhavnata-duma-narekoha-agresiven-proektobyudzheta-na-sasht.html", "text": "Комитетът по отбраната в парламента коментира проектите за бюджет на САЩ. Налице е агресивност в плановете на Съединените щати, заяви заместник-председател на комисията Юрий Швиткин, съобщава „ Российская газета “. \r\nПо-рано се появи информация, че администрацията на САЩ предлага увеличаване на разходите за отбрана в проектобюджета за 2020 г. с 5% - до 750 млрд. долара. Това се посочва в разпространената бюджетна заявка, публикувана на уебсайта на Белия дом. В същото време президентът Доналд Тръмп иска Конгреса да намали всички невоенни разходи на министерствата и ведомствата с 5%, за да намали бюджетния дефицит през следващата година. \r\nОсвен това се предлага да се отпуснат 500 млн. долара за подпомагане на други страни в противопоставяне на руското влияние. Тези пари трябва да отидат за съюзниците на САЩ в Европа, Евразия и Централна Азия, за да защитят териториалната цялост, да подкрепят усилията на страните партньори да се отдалечат от руските оръжия и да намалят зависимостта от Русия в енергийния и търговския сектор. \r\nСтратегическото съперничество с Русия и Китай е посочено в проекта като приоритет, и на първо място документът е насочен специално срещу нашата страна и Китай, каза Швиткин, цитиран от РИА „Новости“. В същото време, според него, този проектобюджет е заплаха не само за посочените държави, но и за цялата световна общност като цяло. \r\nДокументът има военизиран и агресивен характер, а увеличението на бюджета отново подчертава агресивността на плановете на Вашингтон, заключи депутатът. Превод и редакция : Калоян Пенков", "date": "2019.03.11", "title": "„Российская газета“: В Държавната Дума нарекоха „агресивен“ проектобюджета на САЩ"}
{"url": "http://www.focus-news.net/news/2019/03/11/2633340/afp-frantsiya-privetstva-otkaza-na-buteflika-za-preizbirane.html", "text": "Френският външен министър Жан-Ив Льо Дриан приветства решението на Абделазиз Бутефлика да преразгледа решението си да поиска пети президентски мандат след седмици на протести, съобщава  AFP . \r\n„Франция изразява надеждата си, че една нова динамика, която може да отговори на дълбоките стремежи на алжирския народ, бързо ще се утвърди“, каза Льо Дриан в изявление. Превод и редакция : Калоян Пенков", "date": "2019.03.11", "title": "AFP: Франция приветства отказа на Бутефлика за преизбиране"}
{"url": "http://www.focus-news.net/news/2019/03/11/2633347/afp-tereza-mey-se-sreshtna-s-yunker-v-kasni-pregovori-za-brekzit.html", "text": "Британският премиер Тереза Мей пристигна в Европейския парламент за разговори в последния момент с представители на ЕС, преди да представи сделката си за Брекзит на скептичните депутати, съобщава  AFP . \r\nМей беше посрещната в сградата на парламента в Страсбург от председателя на Европейската комисия Жан-Клод Юнкер и неговия главен преговарящ по Брекзит Мишел Барние. Превод и редакция : Калоян Пенков", "date": "2019.03.11", "title": "AFP: Тереза Мей се срещна с Юнкер в късни преговори за Брекзит"}
{"url": "http://www.focus-news.net/news/2019/03/11/2633346/anadolu-agency-generalniyat-sekretar-na-oon-zayavi-che-21-sluzhiteli-sa-zaginali-pri-samoletnata-katastrofa-v-etiopiya.html", "text": "Най-малко 21 служители на ООН са загинали, когато полет на Ethiopian Airlines се разби малко след излитането си от Адис Абеба, заяви генералният секретар на организацията Антониу Гутериш, съобщава  Anadolu Agency . \r\n„Глобална трагедия се случи близо до дома - и ООН е обединена в скръб“, заяви Гутериш в централата на ООН в Ню Йорк. \r\nВсички 157 души на борда на полет ET-302 на Etiopian Airlines загинаха, когато самолетът се разби малко след заминаването от столицата на Етиопия. \r\n„Нашите паднали колеги бяха жени и мъже - млади професионалисти и опитни служители - от всички краища на света и с широк спектър от познания“, каза Гутериш. „Всички те имаха едно общо нещо - дух, който да служи на хората по света и да го направи по-добро място за всички нас“. \r\nEthiopian Airlines приземи своите Boeing-737-8 Max „до следващо нареждане“ след катастрофата. \r\n„Въпреки че все още не знаем причината за инцидента, трябваше да решим да приземим конкретната флота като допълнителна предпазна мярка“, заявиха от авиокомпанията. Превод и редакция : Калоян Пенков", "date": "2019.03.11", "title": "Anadolu Agency: Генералният секретар на ООН заяви, че 21 служители са загинали при самолетната катастрофа в Етиопия"}
{"url": "http://www.focus-news.net/news/2019/03/11/2633338/afp-guaydo-prizova-za-masovi-demonstratsii-vav-venetsuela-sreshtu-spiraneto-na-toka.html", "text": "Лидерът на опозицията във Венецуела Хуан Гуайдо призова за масови демонстрации в цялата страна във вторник, за да протестират срещу прекъсванетона тока, което остави милиони без енергия през последните четири дни, съобщава  AFP . \r\n„Утре в три часа следобед, цяла Венецуела ще бъде на улиците,“ заяви Гуайдо в реч в парламента. Превод и редакция : Калоян Пенков", "date": "2019.03.11", "title": "AFP: Гуайдо призова за масови демонстрации във Венецуела срещу спирането на тока"}
{"url": "http://www.focus-news.net/news/2019/03/11/2633350/afp-parlamentat-vav-venetsuela-obyavi-izvanredno-polozhenie.html", "text": "Националното събрание на Венецуела, доминирано от опозицията, обяви извънредно положение за „повсеместното бедствие“, причинено от спирането на тока, което продължава четири дни, съобщава  AFP . \r\nПарламентът одобри закон, предложен от неговия лидер и самопровъзгласил се действащ президент Хуан Гуайдо, който търси „международно сътрудничество“, за да помогне за разрешаването на кризата във Венецуела. Превод и редакция : Калоян Пенков", "date": "2019.03.11", "title": "AFP: Парламентът във Венецуела обяви извънредно положение"}
