{"url": "http://www.focus-news.net/news/2019/03/16/2635375/veliko-tarnovo-literaturen-konkurs-detstvo-moe-valshebno-obyavyava-chitalishte-nadezhda-1869.html", "text": "Литературен конкурс „Детство мое вълшебно“ обявява библиотеката при великотърновското читалище „Надежда 1869“. Това съобщи за  Радио „Фокус“ – Велико Търново  библиотекарят Бисера Дживодерова. Четвъртото издание на конкурса е посветено на 150 години от основаването на читалището. Той е традиционен и се организира всяка година по повод Деня на детето – 1 юни. Мотото тази година е „Книгата – верен приятел на всяко дете”. Желаещите да участват могат да представят своите творби до 13 май. Право на участие в конкурса имат деца до 12-годишна възраст от Oбласт Велико Търново. Те могат да участват с едно произведение в раздел „Проза“ и с едно произведение в раздел „Поезия“. Творбите се приемат лично в библиотеката или се изпращат по електронен път на адрес: nadi_ab52@abv.bg. Задължително трябва да се посочат трите имена, възраст на детето, клас и училище, в което то учи, както и телефон за обратна връзка. Произведенията ще се оценяват от жури в състав Владимир Шумелов – писател и литературен критик, Здравко Пеев – поет, и Снежана Иванова – поетеса. Награждаването ще се състои на 3 юни, от 12.00 часа в салона на Читалище „Надежда 1869“. Всеки участник ще получи грамота, а авторите на отличените творби – книги. \r\nНадежда КРЪСТЕВА", "date": "2019.03.16", "title": "Велико Търново: Литературен конкурс „Детство мое вълшебно“ обявява Читалище „Надежда 1869“"}
{"url": "http://www.focus-news.net/news/2019/03/16/2635374/sport-sampdoriya-pobedi-sasuolo.html", "text": "Сампдория победи Сасуоло с 5:3 като гост Сасуоло в мач от 28-ия кръг на италианската Серия А. След тази победа Сампдория заема 8-ма позиция с 42 точки, докато тимът на Сасуоло се намира на 12-то място във временното класиране с актив от 32 точки. Лидер в класирането продължава да бъде Ювентус със 75 точки, следван от Наполи с 57.", "date": "2019.03.16", "title": "Спорт: Сампдория победи Сасуоло"}
{"url": "http://www.focus-news.net/news/2019/03/16/2635373/varna-s-emblematichni-postanovki-dramatichniyat-teatar-prodalzhava-chestvaneto-na-svoyata-98-ma-godishnina.html", "text": "С емблематични за варненската сцена постановки Драматичният театър продължава честването на своята 98-ма годишнина. Драматичен театър „Стоян Бъчваров“ празнува тази годишнина на 12 март, но представления по този повод ще има през цялата година. Това каза за  Радио „Фокус“ – Варна  Виолета Тончева от Театрално-музикален продуцентски център – Варна. Премиерна постановка на пиесата „Монтажът на моя филм“ предстои на 23 и 24 април, като това е първата българска адаптация на романа „Наръчник на оптимиста“ от Матю Куик. „Това е една много тъжно-смешна история за един болен човек, който излиза от болница и се опитва да се нагоди към средата. Той опитва да преобърне мисленето си за живота, но това се случва, разбира се, трудно“, каза Виолета Тончева. Режисьор на постановката е Десислава Шпатова, сценограф – Христина Дякова, а в ролите ще бъдат Станислав Кондов, Цветина Петрова, Ненчо Костов, Полина Недкова, Веселин Михалков и Симеон Лютаков. Следващата постановка, специално свързана с годишнината на театъра, ще бъде „Двубой“ от Иван Вазов, като сценичната редакция е на Стоян Радев. „Репетициите на тази българска класика започват през май, а в началото на новия сезон – 99 сезон, ще бъде и премиерата, може би септември“, съобщи Виолета Тончева. Тя добави, че режисьорът Пламен Марков също подготвя премиерно представление по Шекспировия „Отело“. Очаква се неговата премиера да бъде в края на септември. Виолета Тончева обясни, че организаторите на годишнината планират да върнат на варненска сцена важни за нея актьори и режисьори, които искат да заявят своето отношение към Драматичен театър „Стоян Бъчваров“. „Първата постановка на Варненския драматичен театър е „Инстинктът“ от модния тогава автор Анри Кестмекерц. Театралите трябва да отдадат своята почит към патрона на театъра Стоян Бъчваров - титаничният български актьор, който на 12 март 1921 година представя за пръв път пред варненци пиесата „Инстинктът“ от модния тогава автор Анри Кесмекер. И това е първата постановка на Варненския драматичен театър“, каза Виолета Тончева. По думите ѝ новата сграда на театъра бива осветена на 29 октомври 1932 г., когато отново Стоян Бъчваров води премиерата на постановката „Боряна“ от Йордан Йовков. „Така Стоян Бъчваров от 1921 г., от самото начало на Варненския театър, до 1935 година, когато е последният театрален сезон на Стоян Бъчваров, поставя, режисира и живее живота на варненския театър, с известни прекъсвания. Затова и ние му дължим огромна почит, затова и днес Варненският драматичен театър носи уважение с респект към неговото творчество и името на Стоян Бъчваров“, каза Виолета Тончева. Тя съобщи, че във връзка с предстоящия 100-годишен юбилей на театъра, театроведът Никола Вандов има задачата да направи третия летопис в историята на културното здание. \r\nБояна АТАНАСОВА", "date": "2019.03.16", "title": "Варна: С емблематични постановки Драматичният театър продължава честването на своята 98-ма годишнина"}
{"url": "http://www.focus-news.net/news/2019/03/16/2635378/sofiya-falshiv-signal-za-bomba-evakuira-tsentralnata-avtogara.html", "text": "Сигнал за бомба евакуира Централната автогара и жп гарата в София, предаде  БТВ . Обаждането по телефона е получено в 17.45 часа. След това е започнала спешна евакуация на пътници и служители. Сигналът се оказва фалшив. Промяна в разписанието на автобусите нямаше, но качването и пристигането на хората се случваше сред колите на бул. „Мария Луиза”. Евакуацията е приключила.", "date": "2019.03.16", "title": "София: Фалшив сигнал за бомба евакуира Централната автогара"}
{"url": "http://www.focus-news.net/news/2019/03/16/2635380/pazardzhik-zapochva-zalesyavaneto-na-35-dekara-s-topola-v-rayona-na-selo-rosen.html", "text": "Поради по-ранната пролет през тази година и залесяването ще започне по-рано. Това каза за  Радио „Фокус“ – Пазарджик  Гаврил Рангелов, директор на Държавното горско стопанство в Пазарджик. Той обясни, че най-напред се извършва почвоподготовката, а след ще започне и самото засаждане на фиданките. „Имаме предвидени 35 декара сега, а основното залесяване ни е през есента. В района на село Росен ще бъдат засадени тополи. Подготвили сме около 60 000 готови тополови фиданки, които експедираме в цялата страна. Отделно от тях имаме произведени и тополови резници“, коментира Рангелов. Той допълни, че те се отглеждат в разсадника в село Драгор. Директорът на стопанството отбеляза, че резниците се вкореняват, след това има технологичен период до оформянето на тополовата фиданка, а трудът за това е само ръчен. \r\nВаня НИКОЛОВА", "date": "2019.03.16", "title": "Пазарджик: Започва залесяването на 35 декара с топола в района на село Росен"}
{"url": "http://www.focus-news.net/news/2019/03/16/2635403/ia-regnum-rusiya-sarbiya-shte-se-prinudi-da-priznae-kosovo-spored-hashim-tachi.html", "text": "Макар и да не се стреми да направи това, Сърбия ще се види принудена да признае Косово смята косовският лидер Хашим Тачи, информира руската агенция  Regnum .  \r\nСпоред президента на Косово няма основания да се влошават отношенията между страната му и САЩ, а Прищина е длъжна да се вслуша в приятелския съвет на Вашингтон да се отменят стопроцентовите мита за сръбските стоки.   \r\nКакто съобщава албанската новинарска агенция „Тelegrafi“, Тачи изтъква, че сегашната ситуация намалява ентусиазма на Белград. „Като съдя по видяното и вижданото в дипломатическите среди Сърбия е против възстановяване на диалога, но въпреки това той продължава и Сърбия ще се види принудена да признае Косово“, твърди Тачи, но не споменава директно дали трябва да се отменят сто процентовите мита. П този повод думите му са сле9дните: „Исканията на американците, европейците, германците са известни на целия свят. Ако се премине червената линия те ще се намесят“.  Ивелина Ватова", "date": "2019.03.16", "title": "ИА Regnum (Русия): Сърбия ще се принуди да признае Косово, според Хашим Тачи"}
{"url": "http://www.focus-news.net/news/2019/03/16/2635382/bdzh-dvizhenieto-na-vlakovete-prez-tsentralna-gara-sofiya-se-osashtestvyava-po-razpisanie.html", "text": "След получен анонимен сигнал за поставено взривно устройство от 18:10 часа беше евакуирана сградата на Централна гара София от компетентните органи за извършване на оглед. От 18.45 часа гарата е отново отворена за достъп на пътници. Това съобщиха от пресцентъра на  БДЖ . Не е имало прекъсване на движението на влаковете, като клиентите на БДЖ са насочвани да си закупуват билети от превозния персонал в композициите. В момента движението на влаковете през Централна гара София се осъществява по разписание.", "date": "2019.03.16", "title": "БДЖ: Движението на влаковете през Централна гара София се осъществява по разписание"}
{"url": "http://www.focus-news.net/news/2019/03/16/2635383/varna-vsichki-uchenitsi-ot-obshtina-aksakovo-patuvat-na-polovin-tsena.html", "text": "С 52 000 лв. от бюджета си за тази година Община Аксаково поема доплащане в размер на до 50% от стойността на картите за междуселищен транспорт за учащите до Варна. Доплащането се отнася и за придвижването в рамките на общината за учебната 2019-2020 г. Това гласи решение от 31 януари тази година на местния парламент в Аксаково, с което е приет бюджетът за 2019 г., съобщават от пресцентъра на  общината . 50-процентното доплащане от местната хазна е валидно за всички ученици – в езикови, професионални и профилирани паралелки и специализирани училища, както и за студентите редовно обучение, живеещи с постоянен адрес в населените места на територията на общината. Всички ученици, които се обучават в съответните учебни заведения, могат да се възползват от намалението на транспортните разноски. Допълнително облекчение за домакинствата с учащи се деца е намалената стойност на абонаментната карта, като е изравнена с тази за учениците от Варна.", "date": "2019.03.16", "title": "Варна: Всички ученици от Община Аксаково пътуват на половин цена"}
{"url": "http://www.focus-news.net/news/2019/03/16/2635371/prof-nikolay-radulov-izvarshitelyat-na-atentata-v-nova-zelandiya-ne-e-lud-a-obzet-ot-ideyata-che-hristiyanstvoto-e-v-opasnost-i-toy-e-edin-ot-zashtitnitsite.html", "text": "Не бих казал, че извършителят на атентата в Нова Зеландия е луд, по-скоро обзет от идеята, че християнството е в опасност, и той е един от защитниците. Това каза за  Агенция „Фокус“  проф. Николай Радулов, бивш секретар на МВР и бивш зам.- вътрешен министър по повод нападението в Нова Зеландия. Според него е много трудно на база информацията до момента да се направи профил на извършителя. „Трябва да признаем, че информацията, която изглежда обилна, когато я разгледаме много внимателно и я подредим, всъщност не изглежда толкова обилна“, отбеляза той. „Имаме визия за един човек, който се интересува от историята, по един определен ъгъл. Години наред се е занимавал с това да научи подборни военни факти, който да му дават вдъхновения и вероятно да го подкрепят да вземе едно такова тежко решение, което е самоубийствено“, коментира проф. Радулов. „Не бих казал, че този човек е луд, но бих казал, че този човек е обзет от идеята, че християнството е в опасност и той е един от защитниците. Определено погрешна идея. Вероятно някой му я е внушил. Тук разследващите трябва много внимателно да се опитат да разплетат ситуацията около него, дали няма подбудители. Дали няма някой, който е много умен и с този акт се опитва да постигне обратното – последващи терористични актове от мюсюлмани. Много неща би могло да излязат при едно внимателно разследване и да се надаваме, че такова ще има“, отбеляза бившият главен секретар на МВР. „Виждате, че той по България е ходил по места, които за нас са свещени, свързани са с нашето Освобождение. Но, в крайна сметка там са се сблъсквали поробителите и войските освободители. Там пак имаме едно противопоставяне на мюсюлманството и християнството. Той, когато е ходил по тези места, най-вероятно си е правил записки, както всеки туристи. Правил си е снимки с телефона и камерата си, знаете, че на всички паметници от едната страна има надпис, от гледна точка на туризма, на български от друга на английски“, поясни проф. Радулов. Според него извършителят е използват тези материали, за да предаде своето послание, която е крайнодясно.  \r\nДаяна ДЮЛГЕРОВА", "date": "2019.03.16", "title": "Проф. Николай Радулов: Извършителят на атентата в Нова Зеландия не е луд, а обзет от идеята, че християнството е в опасност и той е един от защитниците"}
{"url": "http://www.focus-news.net/news/2019/03/16/2635377/daily-sabah-prezidentskiyat-govoritel-prizovava-svetovnite-lideri-da-pokazhat-sashtata-solidarnost-s-myusyulmanskite-zhertvi.html", "text": "Президентският говорител Ибрахим Калън призова световните лидери да покажат същата солидарност с мюсюлманските поклонници, които бяха убити при терористични атаки срещу две джамии в Нова Зеландия, пише турският в.  Daily Sabah . \r\n„Дали тези които маршируваха за жертвите на Шарли Ебдо, ще шестват за мюсюлманите, заклани в Нова Зеландия?“ попита Калън в Twitter. \r\nТой продължи, като каза, че само хора, които наистина споделят болката, могат да скърбят заедно. \r\nКалън се позовава на марша на единството, проведен след терористичната атака срещу френското сатирично списание Шарли Ебдо през 2015 г., при която загинаха 17 души. Над 55 лидери от цял свят участваха в марша, за да отдадат почит на жертвите и да стоят солидарно с Франция. \r\nСъщите лидери обаче не успяха да покажат същата солидарност след терористични атаки, които доведоха до мюсюлмански жертви в Турция и други места по света. \r\nНай-малко 49 души бяха убити, след като роденият в Австралия терорист Брентън Тарант откри огън срещу мюсюлмански поклонници, посещаващи петъчните молитви в две джамии в Крайстчърч, Нова Зеландия. Превод и редакция : Калоян Пенков", "date": "2019.03.16", "title": "Daily Sabah: Президентският говорител призовава световните лидери да покажат същата солидарност с мюсюлманските жертви"}
{"url": "http://www.focus-news.net/news/2019/03/16/2635385/montana-s-komediya-prodalzhava-martenskata-programa-na-dramatichniya-teatar-v-grada.html", "text": "С комедия продължава мартенската програма на монтанския театър, каза за  Радио „Фокус“ – Видин  Калин Тодоров, пресаташе на театъра. Комедията „Паола и лъвовете“ е новият гастролиращ спектакъл на сцената на Драматичен театър – Монтана през месец март. „Паола и лъвовете“ е продукция на Хасковския театър. Автор на комедията е Алдо де Бенедети, а режисьор е Иван Савов. За своя спектакъл режисьорът казва: „Кой е авторът фантом? Как се стига до сублимация на любовта? Дали има изход от неочаквания заплетен житейски казус? Уважаваният депутат Леоне Саваста, младата писателка Паола – енергична и магнетична дама и младият драматург Пиетро Дегани отговарят на тези въпроси. Интрига, любовен триъгълник, измами, двойни игри – всичко това поднесено елегантно и със стил.“ \r\nВ комедията „Паола и лъвовете“ участват актьорите Никола Додов, Аделина Петрова и Димитър Костадинов. Спектакълът ще се играе в Монтана на 19 март (вторник) от 19.00 часа в голяма зала на театъра. \r\nАнна ЛОЗАНОВА", "date": "2019.03.16", "title": "Монтана: С комедия продължава мартенската програма на Драматичния театър в града"}
{"url": "http://www.focus-news.net/news/2019/03/16/2635372/mkd-nasilstveni-protesti-v-albaniya-demonstranti-probiha-politseyskite-barikadi.html", "text": "Голям брой демонстранти се събраха преди нов протест срещу премиера Еди Рама, организиран от албанската опозиция, с искане за оставка и постигане на условия за честни избори, съобщава скопското електронно издание  МКД . \r\nПротестите излязоха извън контрол, след като група протестиращи прескочиха металната ограда пред сградата на парламента. В същото време те започнаха да хвърлят камъни по полицейския кордон пред парламента. \r\nПодобен сценарий се случи преди месец, когато протестиращите повредиха няколко правителствени сгради, а полицията отговори с водни оръдия и сълзотворен газ. \r\nОпозицията се води от лидера на Демократическата партия Лулзим Баша, който Рама го обвинява в корупция, нарушения на избирателните закони и връзки с организираната престъпност. \r\nМиналият месец всички опозиционни депутати подадоха оставка в знак на протест, но социалистите на Рама имат мнозинство и продължават да управляват. \r\nЕС призова и двете страни да „преодолеят настоящите политически разногласия и да установят национална платформа за диалог“. Превод и редакция : Калоян Пенков", "date": "2019.03.16", "title": "МКД: Насилствени протести в Албания, демонстранти пробиха полицейските барикади"}
{"url": "http://www.focus-news.net/news/2019/03/16/2635376/prof-nikolay-radulov-teroristichniyat-akt-v-nova-zelandiya-e-seriozna-aktsiya-zad-koyato-stoyat-umni-hora-i-ne-malko-pari.html", "text": "Терористичният акт в Нова Зеландия е сериозна акция, зад която стоят умни хора и не малко пари. Това каза за  Агенция „Фокус“  проф. Николай Радулов, бивш секретар на МВР и бивш зам.- вътрешен министър по повод нападението в Нова Зеландия. Според проф. Радулов е притеснително това, че атентатът е извършен в изключително спокоен град, в който мюсюлмани и християни са живеели, разбирайки се помежду си. На въпрос, как приема теорията извършителят да е има поръчител, той отговори: „Не бих казал, че тук е възможно да става дума за поръчител, по-скоро някой, който му е въздействал. Какви са целите и дали този някой е последната брънка на веригата, това е друг въпрос“. „Най-вероятно зад този терористичен акт стои някой, който въобще не е глупав. Тук става въпрос за дългосрочна стратегия с ясно изразена цел, с ясно определени последствия. Има някой зад този човек, определено, но това не е поръчково убийство. Това не е елементарно убийство с поръчков убиец, това е индоктриниран човек, който вярва в това, което иска да демонстрира“, подчерта проф. Радулов. „Направил е всичко възможно да представи пред света всички свои мисли с всички тези надписи по пълнителите. Така, че не става дума за обикновено наемно убийство. Става дума за сериозна акция и операция, зад която стоят умни хора и не малко пари“, изтъкна бившият секретар на МВР. По думите му действията на нашите служби не се различават от тези в останалите страни. „Главният прокурор и министърът на вътрешните работи подробно и обилно ни запознават с това, къде е бил, как се е движел, от къде влязъл и от къде излязъл от България и т.н. Това, разбира се, е нужно, защото за предотвратяване на подобни престъпление, трябва да бъде изяснен и почерка на престъпника“, отбеляза още той.  \r\nДаяна ДЮЛГЕРОВА", "date": "2019.03.16", "title": "Проф. Николай Радулов: Терористичният акт в Нова Зеландия е сериозна акция, зад която стоят умни хора и не малко пари"}
{"url": "http://www.focus-news.net/news/2019/03/16/2635163/predstoyashti-sabitiya-v-stranata-za-16-mart-agentsiya-fokus.html", "text": "От 10.00 часа на Шилигарника ще се състои 10-о Състезание по ски за Купата на министъра на външните работи на Р България с личното участие на вицепремиера и министър на външните работи Екатерина Захариева.  \r\n*** \r\nОт 09.00 часа Белоградчишкият епископ Поликарп ще отслужи Божествената света Литургия в катедралата „Св. вмца Неделя“ по повод Тодороден. \r\n*** \r\nОт 09.00 часа в Гранд Хотел София ще се проведе Европейска среща на „TAG Alliances“ – международна мрежа на независими адвокатски, счетоводни и одиторски кантори, която има членове в над 100 държави.    \r\n*** \r\nОт 09.00 часа в аулата на Аджибадем Сити Клиник Болница Токуда ще се проведе научно-практически семинар, посветен на Световния ден на съня. \r\n*** \r\nОт 10.00 часа в галерия „Сердика“ (Женски пазар) ще започне вторият ден на конференция в рамките на проекта „Обединени чрез изкуство“. \r\n*** \r\nОт 10.00 часа на площада в кв. „Бенковски“ се състои празнично честване на Тодоровден. В 10.30 часа на стадиона в квартала ще започнат традиционни състезания и демонстрации с участието на група „Конна полиция“ – СДВР. \r\n*** \r\nОт 10.00 часа в Литературен клуб „Перото“ Френският културен институт организира маратон по четене. \r\n*** \r\nОт 11.00 часа Гранд Хотел София, зала „Триадиаца“ 1, ще се състои презентация на Националния филмов център в рамките на София Мийтингс. \r\n*** \r\nОт 14.00 часа в Образователния център на Национална галерия/Квадрат 500 ще бъде открита изложбата „Нарисувани думи“ със съвременни илюстрации на детски книги от Обединеното кралство. \r\n*** \r\nОт 09.00 часа от изравнителния басейн в квартал „Изток” ще тръгне шествие до параклиса „Свети Тодор” в местността Параколово, където бъдат извършени водосвет и служба за здраве по повод Тодоровден.  \r\n*** \r\nОт 17.00 часа в конферентната зала на хотел „Сани“ ГЕРБ – Пловдив област организира среща с евродепутата от ГЕРБ/ЕНП Ева Майдел. \r\n*** \r\nОт 09.00 часа в Спортен комплекс „Пирин“ ще започне Трети международен турнир по плуване „Пирин“-Благоевград. \r\n*** \r\nОт 11.30 часа в Регионален исторически музей -Благоевград Сдружение „Движение - Ние, жените“ организира среща-дискусия с Ели Логинова. \r\n*** \r\nОт 09.00 часа в спортна зала „Младост“ ще се проведе Държавното първенство по художествена гимнастика за приз „Жулиета Шишманова“. \r\n*** \r\nОт 11.30 часа в Етнографския музей ще се проведе лекция на тема „Висулки, представящи изображения на кон с мъжка глава“. \r\n*** \r\nОт 11.00 часа в Експоцентър „Флора“ ще се проведе камерен концерт „Руска пролет“. \r\n*** \r\nОт 09.30 часа в Заседателната зала на ВСУ „Черноризец Храбър“ ще се проведе пресконференция с участието на  Ариел Коен, акад. Ст. Воденичаров, Владимир Бронфенбренер, Денис Баринов, проф. Петър Христов – ректор на Варненския свободен учиверситет, проф. Теодора Бакърджиева – зам.-ректор и ръководител на програма „Киберсигурност“ и доц. Галина Милева – ръководител на програма „Интелигентни системи за сигурност“. \r\n*** \r\nОт 10.00 часа на паркинга до един от големите магазини на ул. „Атанас Москов“ ще се проведе Дамско автомобилно състезание за майсторско управление. \r\n*** \r\nОт 11.00 часа в Grand Mall Varna студенти от Медицинския университет организират кампания „Усмивка за цял живот“. \r\n*** \r\nОт 11.00 часа в Конната база в квартал „Виница“ ще се проведе кушия за Тодоровден. \r\n*** \r\nОт 09.00 часа в Mall Veliko Turnovo ще се проведе доброволна кръводарителска кампания под надслов „В кръвта ти е да спасяваш животи“ на Отделението по трансфуционна хематология при МОБАЛ „Д-р Стефан Черкезов“. \r\n***  \r\nОт 11.00 часа пред Община Велико Търново ще бъде открит „Трабант Фест“ – 2019, ще бъдат представени автомобилите, а след това ще се проведе парад.  \r\n***  \r\nОт 12.00 часа в Изложбени зали „Рафаел Михайлов“ ще се проведе церемония по награждаване на участници /ученици/ от ниво Бронз на Международната награда на Херцога на Единбург.  \r\n***  \r\nОт 13.00 часа на паркинга под крепостта Царевец в рамките на „Трабант Фест“ – 2019 ще се проведат състезания по майсторско шофиране.  \r\n***  \r\nОт 17.00 часа в голяма зала на Община Велико Търново ще се състои тържествен концерт на хоровите формации на ТД „Трапезица-1902“ по повод празника на Велико Търново и 117-годишнината от учредяването на дружеството.  \r\n*** \r\nОт 11.30 часа за 29-ти път в село Арбанаси ще бъде отбелязан Тодоровден.  В 11.30 часа Негово Високопреосвещенство Великотърновският митрополит Григорий ще отслужи водосвет, след което ще се проведе конкурс за най-гиздав кон и ездач. В 13.00 часа са предвидени демонстрации на конно-спортна база „Калоян“. \r\n*** \r\nОт 09.00 часа Врачанският митрополит Григорий ще оглави Архиерейска света Литургия в митрополитския храм „Св. Николай“ на Тодоровден. \r\n*** \r\nОт 09.00 часа иконата с чудотворните мощи на свети Ефрем Нови ще пристигне в храм „Успение Богородично“ и ще престои там през целия ден. От 17.00 часа ще бъде отслужен молебен за здраве, а от  17.30 часа отново в храма ще бъдат представени и книгите за свети Ефрем Нови - „Свети великомъченик и чудотворец Ефрем Нови“ и детската „Светецът светкавица“. \r\n*** \r\nОт 9.00 часа Професионална гимназия „Христо Ботев в Дупница ще бъде домакин на областния кръг на олимпиадата по техническо чертане. \r\n*** \r\nОт 11.00 часа Читалище „Обединение - 1913 година“ организира пролетен карнавал за деца от 2 до 7 години. \r\n*** \r\nОт 9.00 часа в лесопарк „Хисарлъка“ ще се състои акция за почистване.  \r\n*** \r\nОт 11.00 часа на площад „Велбъжд” се организира благотворителен базар под надслов „Левкемията не е присъда, в помощ на Тони”. \r\n*** \r\nОт 13.00 часа в местността „Хисарлъка” ще започне традиционното посрещане на Девойка „Кюстендилска пролет“ и концерт със специалното участие на носителката на 5 награди от „Пирин фолк”- Сандански за 2018 г., Цвети Веселинова и местни танцови състави. \r\n*** \r\nОт 15.00 часа на новоизградената сцена „Базиликата“, част от Късноантичната и средновековна крепост „Хисарлъка“, гражданите и гостите на Кюстендил ще имат възможността да се насладят на Професионален духов оркестър, Кюстендил и Джаз бенд към НМУ  „Любомир Пипков”-София. \r\n*** \r\nОт 19.00 часа на пл. „Велбъжд” ще се проведе 53-тият конкурс за избор на „Девойка Кюстендилска пролет“ 2019. \r\n*** \r\nОт 10.30 часа в Голямата зала на Общински младежки дом ще се проведе самостоятелен концерт на Танцов ансамбъл „Младост“. \r\n*** \r\nОт 10.30 часа в панагюрското село Баня ще започне традиционния празник „Тодоровден по нашенски“.  \r\n*** \r\nОт 10.00 часа в центъра на село Богданово ще бъде отслужен водосвет за Тодоровден, след което ще започнат конни състезания.  \r\n*** \r\nОт 11.00 часа в местността „Поляна” ще се проведе конно състезание.  \r\n*** \r\nОт 10.00 часа в центъра на село Драгичево ще бъде отбелязан Тодоровден. От 11.00 часа ще има водосвет в черквата, а стартът на конните надбягвания ще бъде даден в 12.00 часа в местността \"Старо село\". \r\n*** \r\nОт 13.00 часа в зала „България“ на Конгресния център на Пловдивския панаир ще се проведе редовно заседание на Градската партийна конференция на БСП – Пловдив. \r\n*** \r\nОт 10.00 часа в Регионална библиотека “Любен Каравелов”-Русе ще сепроведе „Сляпа среща с книга“ – проект на Младежите от „Интеракт клуб Русе“. \r\n*** \r\nОт 11.00 часа евродепутатът от групата на ЕНП/ГЕРБ Ева Майдел ще присъства на проверката на инфраструктурни проекти на бул. „Придунавски“. \r\n*** \r\nОт 10.30 часа на местния земеделски пазар Ева Майдел ще се срещне с граждани от района. \r\n*** \r\nОт 11.00 часа в местността Беглико между селата Крупник и Черниче ще се проведат традиционните кушии за Тодоровден. \r\n*** \r\nОт 09.00 часа Архимандрит Висарион ще отслужи св. Златоустова Литургия за Тодоровден в храм „Св. великомъченица Неделя“. \r\n*** \r\nОт 11.00 часа на площада в селото ще бъде отпразнуван Тодоровден.  \r\n*** \r\nОт 10.00 часа за шеста поредна година село Смилян ще отбележи Тодоровден с конни състезания. \r\nСъбитието ще се проведе  на „Трошачката” в местността Балабаньо.  \r\n*** \r\nОт 08.00 часа в РБ „Захарий Княжески“ ще се проведе конференция за видео и анимация „Код: Motion“ Стара Загора 2019. \r\n*** \r\nОт 09.00 часа  в Регионалния пресклуб на БТА ще се проведе пресконференция на Ордена на рицарите тамплиери. \r\n*** \r\nОт 10.00 часа ще се проведе празнично весели по повод Тодоровден. \r\n*** \r\nОт 11.00 часа на площад „Свобода“ ще бъде отслужен  водосвет от ставрофорен иконом Славчо Проданов по повод Тодоровден. На площада пред Общината в рамките на празничната програма художниците от ОДК ще разположат кътове за детска творческа работилница  \r\n*** \r\nОт 10.00 часа в района на старата автогара Община Чепеларе и Сдружението на коневъдите организират Тодоровден в града. \r\n*** \r\nОт 9.30 часа на закрития манеж на Хиподрума в Шумен ще се проведат традиционните конни надбягвания по повод Тодоровден. \r\n*** \r\nОт 10.30 часа в зала „Проф. Венета Вичева“ на общината се състои символичното откриване на Националния конкурс „Децата на България пеят, танцуват, рисуват“.", "date": "2019.03.16", "title": "Предстоящи събития в страната за 16 март ( Агенция „Фокус“)"}
{"url": "http://www.focus-news.net/news/2019/03/16/2635164/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Високопоставен севернокорейски служител предупреди, че страната може да преустанови преговорите с САЩ заради ядрения й арсенал, опит за натиск върху Вашингтон, след като двете страни не успяха да постигнат споразумение на срещата на върха в Ханой миналия месец, пише авторитетното американско издание  The Wall Street Journal . \r\nВ обръщение към журналисти и дипломати в петък в Пхенян, заместник-министърът на външните работи на Северна Корея Чо Сон-хой каза, че лидерът на страната Ким Чен-ун скоро ще реши дали да продължи преговорите с президента Тръмп, предадоха световните агенции. \r\nЧо, един от най-висшите дипломати на Пхенян, се въздържа да критикува директно Тръмп, но заяви, че подходът на САЩ към преговорите е некомпромисен и Северът не изключва възможността да поднови тестването на ракети. Чо също така каза, че Вашингтон трябва да предложи отстъпки, защото Пхенян се е въздържал да тества ядрени оръжия от ноември 2017 г. \r\nИзявлението възобновява безпокойството относно ангажимента на Ким за денуклеаризация, казват наблюдатели , и предполагат, че Пхенян може бавно да се оттегли от преговорите с САЩ, като по този начин обвинява Вашингтон за провала на преговорите. \r\n„Искам да изясня, че гангстерската позиция на САЩ в крайна сметка ще постави ситуацията в опасност“, заявява Чо. \"Нямаме намерение да правим компромис с САЩ във всякаква форма, още по-малко желание или план за провеждане на този вид преговори.\" \r\nДържавният секретар Майкъл Помпео заяви пред репортери в петък, че САЩ искат да продължат преговорите на високо равнище със Северна Корея и заяви, че Ким е уверил  Тръмп на срещата на върха в Ханой, че Пхенян няма да поднови ракетните изстрелвания или ядрените опити. \r\n\"Така че това е думата на председателя Ким\", заяви Помпео пред репортери в петък. \"Имаме всички очаквания, че той ще изпълни този ангажимент.\" \r\nПомпео също така отклони севернокорейските оплаквания, че той и съветникът по националната сигурност Джон Болтън са отговорни за застоя на преговорите. \r\n„Имам спомен за това, че подходът ми е бил наричан „ гангстерски “ по време на  посещение, което направих преди време, и след това продължихме да имаме много професионални разговори”, каза той. \"Имам всички очаквания, че ще можем да продължим да го правим.\" \r\nТой каза, че двете страни са имали контакти от Ханой насам , но отказа да каже на какво ниво или да предоставят подробности. \r\n\"Ние няма да правим денуклеаризацията постепенно,\" каза Стивън Бийгън, специален пратеник  на САЩ за Северна Корея  по време на конференция на фондация Карнеги за международен мир във Вашингтон тази седмица. \r\n\"Нашата цел, е окончателна изцяло проверима денуклеаризация на Северна Корея\", каза той. Бийгън добави, че Тръмп е помолил Ким да действа бързо. - Да направим голямо предложение и тук да елиминираме тези оръжия за масово унищожение. \r\nСеверна Корея е предпочела много по-бавен процес, заявявайки, че двете страни трябва да изградят доверие, преди да се откаже от оръжията си. Чо нарече в петък настояването на САЩ за премахване на ядрените оръжия преди освобождаването от санкции \"абсурден софизъм“. \r\nУи Сун-лак, бивш главен преговарящ от Южна Корея за ядрените оръжия на Северна Корея, заяви, че Пхенян е проявявал подобно поведение в миналото, преди да прекрати диалога. „Мисля, че Северна Корея е склонна да преустанови преговорите за денакуаризация. Северна Корея иска от САЩ да вземат на първо място съответните мерки. В противен случай те не искат да продължат преговорите. \" \r\nНякои дипломати, които се занимават с програмата за ядрени оръжия на Северна Корея, твърдят, че предложеният от страна на Северна Корея поетапен подход е предназначен да изцежда колкото се може повече отстъпки от САЩ и техните съюзници, като в същото време се съгласява възможно най-малко с обещанията си да прекрати програмата си за ядрени оръжия.  \r\nДипломатически служител в Сеул каза, че изявленията на Чо изглеждат като типична севернокорейска тактика, целяща печелене  на време. „От самото начало никога не съм вярвал в севернокорейската денуклеаризация, така че мисля, че това е просто един вид блъф. Това не означава, че те са готови да откажат от ядрено оръжие,“  каза той. \r\nЧо заяви, че последните изявления на държавни служители като държавния секретар Майк Помпео и съветникът по националната сигурност Джон Болтън са влошили дипломатическата атмосфера. Но тя добави химията между господата Тръмп и Ким е „мистериозно чудо“. \r\nМун Чун-ин, почетен професор в Университета Йонсей в Сеул, заяви във вторник, че Северна Корея е очаквала поетапни преговори на срещата на върха в Ханой, имайки предвид думита на Бийгън  през януари, когато той каза: САЩ са готови да предприемат паралелни стъпки едновременно със Северна Корея за денуклеаризация и по-добри отношения, но изведнъж САЩ поискаха голяма сделка,“  каза той. \r\nНам Сун-ук, бивш южнокорейски служител в разузнаването, а сега и професор по севернокорейски изследвания в Корейския университет, каза, че Пхенян изглежда не желае да се откаже от достъпа си до Тръмп и се опитва да вбие клин между него и неговите съветници. \r\nПоследните изявления на Северна Корея оставят малко място за продължаване на преговорите. \"Ким Чен-ун каза, че ще избере нов път, ако САЩ не предприемат съответни мерки\", каза той, добавяйки, че подобен път може да включва тестване на ракети. \r\n*** САЩ, Канада и Европейският съюз наложиха финансови санкции на повече от дузина служители и компании, обвинени в подкрепа на окупацията на Русия в Югоизточна Украйна, пише електронното издание на американския вестник  The Hill . \r\nМинистерството на финансите съобщи в петък, че е включило в санкционния списък шестима руски граждани и осем компании, за които се твърди, че са координирали и предоставили материална подкрепа за анексирането от Кремъл на Кримския полуостров. \r\nСанкциите на САЩ са съчетани с подобни санкции, наложени от Канада и ЕС, според Министерството на финансите. \r\n„Съединените щати и нашите трансатлантически партньори няма да позволят непрекъснатата агресия на Русия срещу Украйна да остане незабелязана“, заяви министърът на финансите Стивън Мнучин в изявление. \r\nМнучин каза, че \"съвместната инициатива\" с Канада и ЕС \"засилва общия ни ангажимент да налагаме целенасочени и значими санкции в отговор на опитите на Кремъл да пренебрегне международните норми и да подкопае суверенитета и териториалната цялост на Украйна.\" \r\nСлужбата за контрол на чуждестранните активи на Министерството на финансите (OFAC) наложи санкции по три изпълнителни заповеди, насочени срещу анексирането на Кримския полуостров към Русия и други дестабилизиращи военни усилия. \r\nСега достъпът до финансовата система на САЩ и до активи, базирани в САЩ  на санкционираните субекти е забранен. \r\nЛицата и компаниите, които извършват финансови транзакции с въпросните лица и фирми, могат също да бъдат санкционирани от САЩ. \r\nOFAC санкционира четирима руски служители, участвали в акцията през ноември 2018 г. срещу три украински кораба в Керченския проток, който разделя Кримския полуостров от Русия. \r\nОтделът твърди, че Геннадий Медведев, заместник-директор на Федералната гранична охрана на Русия, и Сергей Станкевич, ръководител на Руската федерална гранична дирекция, \"пряко са контролирали и организирали нападението срещу украинските кораби и техния екипаж.\" \r\nМинистерството на финансите също така обвини Андрей Шеин, заместник на Станкевич, за участието в операцията, която доведе до продължаващото задържане на 24 украински членове на екипажа. Руслан Ромашкин, висш руски военен служител, отговарящ за Крим, също стана обект на санкции. \r\nOFAC санкционира и шест руски фирми за отбрана, строителна компания и нефтена и газова компания, които работят с руските военни или подкрепят операциите на Русия в Крим. \r\n*** Турски войник бе убит в северната част на Сирия, в района на провежданата от Турция операция \"Щита на Ефрат \", съобщи турското министерство на отбраната, цитирано от англоезичното турско издание  Daily Sabah . \r\nВойникът е убит по време на военни операции в района, съобщиха в изявление на Министерството на отбраната. \r\nТурските въоръжени сили и техните съюзници от Свободната сирийска армия (ССА) превзеха граничните райони Джараблус, Ал-Радж  и Ал-Баб от терористичната групировка „Ислямска държава“ по време на операцията „Щита на Ефрат“, стартирана през август 2016 г. \r\nТурските военни и ССА прочистиха и района на Африн от кюрдските „Отряди за народна самоотбрана“ в операцията „Маслинова клонка“, стартирала през януари 2018 година. \r\nСирия едва сега започва да излиза от опустошителната гражданска война, която започна през 2011 г., започнала с протести срещу управлението на сирийския президент Башар Асад, като част от така наречената ‚Арабска пролет“. \r\n*** Израел и „Хамас“ се споразумяха за прекратяване на огъня, съобщиха в  палестинските медии. Израел не е потвърдил информациите, пише израелското англоезично издание  The Times of Israel .  \r\nОтчетената деескалация настъпи след като две ракети бяха изстреляни от Газа към Тел Авив в четвъртък и Израелската армия порази над 100 цели в Ивицата Газа в отговор на ракетния обстрел. Девет ракети бяха изстреляни от Газа към граничните общности в Израел, шест от които бяха прихванати. \r\nИзточници в Газа за пореден път заявиха, че споразумението е било договорено с помощта на египетски посредници. \r\nГоворител на терористичната групировка „Ислямски джихад“ Дауд Шехаб заяви, че неговата организация е „ангажирана с разбирането за прекратяване на огъня“, ако Израел „спре своята агресия срещу палестинския народ“. \r\nРакетите, изстреляни към Тел Авив, бяха първото подобно нападение след големия  конфликт през 2014 г., но не са засегнали жилищни райони и не са причинили  преки щети. Оценката на израелските военни установи, че ракетите вероятно са били стреляни към крайбрежния град по погрешка и че силите на „Хамас“ на ниско ниво са били отговорни за изстрелванията. \r\nВ отговор на ракетите израелските военни самолети поразиха  над 100 цели на \"Хамас\" в Ивицата Газа през нощта в четвъртък срещу петък. Израел държи „Хамас“, ислямската терористична групировка, която управлява Газа, отговорна за всички атаки, произлизащи от крайбрежния анклав. \r\nВ четвъртък служител на \"Хамас\" заяви за The Times of Israel, че групировката \"няма интерес от ескалация\" на конфликта с Израел. Той също така е заявил, че не е имал никаква представа кой е изстрелял ракети към Тел Авив. \r\nМинистерството на вътрешните работи, ръководено от „Хамас“, нарече изстрелването на ракети към Тел Авив “нарушение на националния консенсус” и заяви, че ще предприеме мерки срещу тези, които стоят зад него. \r\nВ петък палестинският комитет, който организира ежеседмични протести по границата на Газа, обяви, че е решил да отложи \"демонстрациите в петък\", \"загрижени за нашия народ и в подготовка за много по-голям протест на 30 март\", съобщиха медии на „Хамас“. \r\nОт март миналата година по границата с Ивицата Газа се провеждат мащабни петъчни протести , съпроводени със сблъсъци, както и  по-малки протести по северната граница на Газа във вторник.  Организаторите на протеста не посочиха дали отмяната на петъчната демонстрация е свързана с ракетният обстрел на  Тел Авив.", "date": "2019.03.16", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/16/2635381/the-hill-hilyadi-se-sabraha-v-melbarn-za-da-podkrepyat-myusyulmanskata-obshtnost-sled-atakata-sreshtu-dzhamiite-v-nova-zelandiya.html", "text": "Хиляди хора се събраха в Мелбърн, Австралия, за да изразят подкрепа за мюсюлманската общност след стрелба в две новозеландски джамии, оставяйки 49 поклонници мъртви и десетки други ранени, съобщава електронното издание на американския в.", "date": "2019.03.16", "title": "The Hill: Хиляди се събраха в Мелбърн, за да подкрепят мюсюлманската общност след атаката срещу джамиите в Нова Зеландия"}
{"url": "http://www.focus-news.net/news/2019/03/16/2635166/kmetat-na-obshtina-strelcha-otreche-da-e-uprazhnyaval-natisk-varhu-svoi-sluzhiteli-da-napuskat-obzor.html", "text": "Кметът на Община Стрелча отрече да е упражнявал натиск върху свои служители да напускат. На специална пресконференция той изложи своята позиция за акцията на „Икономическа полиция“ в сградата на общинската администрация на 12 март. По думите му около 9.40 часа във вторник в сградата са нахлули над 20 въоръжени полицаи с пистолети и белезници. Кола на „Икономическа полиция“ е блокирала неговия автомобил, а друга – задния вход на общината. „Петима служители на „Икономическа полиция“ дойдоха в кабинета ми и обясниха, че проверката е по сигнал на служител, който е съобщил, че е уволнен неправомерно. Търсеха 17 молби за напускане и след около 9 часа претърсване на почти всеки кабинет, блокиране на работата на администрацията и възможността да се обслужват гражданите, не откриха такива молби в кабинета ми“, обясни Чачов. Той отбеляза, че през 2016 година е събрал служителите в залата на общината и им съобщил, че ако някой не желае да работи в новия екип или не може да се справи, може да напише молбата си. Чачов не можа да си спомни точно колко служители са подписали такива молби - по думите му те са 6 или 7. Хората, които са ги подписали не са напуснали, не са и уволнени, срещу тях не е упражняван натиск. Чачов каза също, че срещу служителя, подал сигнала също има подаден такъв в „Икономическа полиция“ за злоупотреби със служебно положение, тъй като той е отговарял за инвеститорския контрол.  \r\nНа пресконференцията Румен Петков, председател на ПП АБВ - партията, която издигна кандидатурата на Чачов за кмет, посочи, че срещу кмета на Стрелча няма повдигнато обвинение, нито има данни за извършени икономически злоупотреби. Той заяви, че е убеден, че директорът на ОД на МВР в Пазарджик Йордан Рогачев трябва да бъде уволнен. „Питам министъра на вътрешните работи Младен Маринов така ли вижда работата на „Икономическа полиция“ и колко струва „операцията“ в Стрелча. По думите му и в други институции при смяна на управленския екип се предлага на хората, които не са съгласни да работят с новия, да подадат молби и да напуснат. „Не може да се прилагат двойни стандарти и настоявам съответните органи да прилагат закона“, коментира Петков. Той изтъкна добрата работа на кмета на Стрелча Стойно Чачов и допълни, че той ще бъде предложен за втори мандат. Според Румен Петков, благодарение на добрата работа на Чачов в Стрелча са отпуснати средства на семейства с новородени, а детските ясли са безплатни. Според Петков тези социални придобивки са с много по-голямо значение, отколкото последните „събития“ в общината. Прокуратурата продължава разследването по случая в Стрелча, съобщи говорителят на Окръжната прокуратура Пламен Пантов. Той обясни, че към този момент предстоят множество действия – разпити на свидетели, евентуални експертизи като след обобщаването им прокуратурата ще оповести своята позиция и събраните доказателства. По досъдебното производство са иззети веществени доказателства – документи и компютри. „Кметът на Стрелча за сега е без повдигнато обвинение, но разследването продължава с всички необходими процесуални действия“, каза също Пантов. По-рано днес кметът на Стойно Чачов каза, че все още не е разпитван и вероятно това ще стане следващата седмица. Той уточни, че от неговия кабинет е иззета докладна записка на служител от 2017 година и друг документ по преписка, която няма общо със случая. \r\nВаня НИКОЛОВА", "date": "2019.03.16", "title": "Кметът на Община Стрелча отрече да е упражнявал натиск върху свои служители да напускат (ОБЗОР)"}
{"url": "http://www.focus-news.net/news/2019/03/16/2635379/sluzhbite-ni-prodalzhavat-razsledvaneto-na-marshruta-i-kontaktite-na-terorista-ot-kraystcharch-u-nas-obzor.html", "text": "Българските служби продължават работата по установяването на маршрута и контактите на терориста от Крайстчърч у нас. 28-годишният австралиец Брентън Тарант, който уби 49 души при нападение в две джамии в новозеландския град, е бил в България в периода между 9 и 15 ноември 2018 г. Към момента няма данни на територията на България да е извършвал дейност, свързана с тероризъм. „Засега данните, които имаме е, че той е бил в България като турист. Няма данни да се е срещал с някого. Сега се проверяват местата, където е преспивал. Продължава работата, все пак е бил една седмица”, обясни главният секретар на МВР Ивайло Иванов. По думите му данните засега сочат, че през цялото време австралиецът е пътувал сам, като е посещавал исторически обекти. Въпреки това се проверява дали той се е срещал с български граждани или с чужди граждани на територията на страната.  \r\nБившият министър на вътрешните работи Валентин Радев коментира, че службите в България работят добре и отбеляза, че сме най-стабилната държава на Балканите. Сергей Станишев, който бе министър-председател в периода 2005-2009 г., коментира, че премиерът Борисов правилно е събрал службите в петък, тъй като по думите му, когато има тревожна информация, хората трябва да знаят, че държавата предприема действия. „Предполагам, че този терорист по-скоро случайно е преминавал през България, отколкото свързано с това ужасно нападение“, добави той. \r\nПредседателят на Народното събрание Цвета Караянчева коментира, че не знае нищо повече от изнесената след срещата при премиера информация и добави, че очаква специализираните служби да разкажат повече. „Не мога да давам оценка на работата им, защото не съм запозната в дълбочина. Надявам се, че си вършат добре работата, защото тя е за сигурността на България“, коментира Караянчева. \r\nМеждувременно от ДПС остро осъдиха терористичния акт в Нова Зеландия. „Терористите нямат народност, нямат религия, нямат оправдание за престъпленията си срещу човечеството и срещу мира. Пожелаваме бързо възстановяване на ранените и пострадалите\", се посочва в позицията на партията. \r\nЗа Агенция „Фокус“ арабистът проф. Владимир Чуков заяви, че Брентън Тарант е посетил държави от Източна Европа, защото счита, че тази част от света отстоява християнските ценности и истинските позиции на бялата раса. „Ето една пряка причина защо Нова Зеландия – той осъществява своя акт в Крайстчърч, което на английски означава „християнска черква“. Той напада богомолците в две джамии в Крайстчърч – счита, че в града, който е създаден от християнски проповедници, трябва да има само християни“, обясни проф. Чуков. Според него Брентън Тарант не иска да изглежда като обикновен килър, а да отправи своето послание към света за превъзходството на бялата раса. Владимир Чуков обясни, че Тарант се е опитал да възпроизведе това, което направи преди осем години в Норвегия Андраш Брайвик. По думите му вероятността Тарант да се е срещал с паравоенни групи в България е малка, той по-скоро би се учил от националистите на Балканите.  \r\nБившият секретар на МВР и бивш зам.- вътрешен министър проф. Николай Радулов обяви, че терористичният акт в Нова Зеландия е сериозна акция, зад която стоят умни хора и не малко пари. Според него извършителят на атентата не е луд, а обзет от идеята, че християнството е в опасност и той е един от защитниците. Проф. Радулов каза още, че нападението не е просто терористичен акт, като е напълно възможно да се разгори голям огън на противопоставяне между християни и мюсюлмани в световен мащаб.", "date": "2019.03.16", "title": "Службите ни продължават разследването на маршрута и контактите на терориста от Крайстчърч у нас (ОБЗОР)"}
{"url": "http://www.focus-news.net/news/2019/03/16/2635384/yeni-safak-iranskiyat-prezident-prizova-za-protivopostavyane-sreshtu-islyamofobiyata.html", "text": "Иранският президент Хасан Рухани осъди терористичните нападения срещу две джамии в Нова Зеландия, съобщава в.  Yeni Safak . \r\n„Терористичната, расистка атака срещу мюсюлманските поклонници в Нова Зеландия е брутален, трагичен акт, който изпълва сърцата на всички мюсюлмани и свободни хора по света, включително и иранската нация, с дълбока скръб“, заяви той в изявление, публикувано от иранското президентство. \r\nАтаката „е друг знак за важността на всеобхватната борба срещу тероризма и разпространението на омраза към етнически и религиозни групи, както и на общата ислямофобия на Запад, която за съжаление се подклажда от някои западни сили“, каза той. \r\nРухани твърди, че атаката „доказа, че тероризмът все още е важен глобален бич и изисква интегрирана борба и идентичен подход на всички страни към насилието и екстремизма навсякъде по света“. \r\nНай-малко 50 мюсюлмани бяха убити, когато стрелецът е открил огън срещу поклонниците по време на седмичните молитви в Крайстчърч, Нова Зеландия. \r\nЧетирима заподозрени, трима мъже и една жена, са задържани. Според съобщенията един заподозрян е бил освободен. Превод и редакция : Калоян Пенков", "date": "2019.03.16", "title": "Yeni Safak: Иранският президент призова за противопоставяне срещу ислямофобията"}
{"url": "http://www.focus-news.net/news/2019/03/16/2635169/tass-amerikanski-bombardirovach-preletya-nad-baltiysko-more-na-150-kilometra-ot-granitsite-na-rusiya.html", "text": "Бомбардировач В-52 на ВВС на САЩ с включен транспондер в петък е преминал на 150 километра от границите на Руската федерация, прелитайки над Балтийско море. Информацията е предадена на журналистите от Министерството на отбраната на Русия, съобщава  ТАСС .   \r\n\"На 15 март 2019 година самолет В-52 на американските ВВС е извършил полет с включен транспондер над неутрални води в Балтийско море, като е провел курс, успореден на териториалните води на РФ. Той се доближил до границите на РФ на 150 километра, след което е направил обратен завой веднага щом е влязъл в полезрението на дежурните руски противовъздушни сили, които са го съпроводили“, са съобщили от военното ведомство. \r\nРуските военни редовно „засичат“ над Балтийско море самолети от страни, членки на НАТО, но същевременно рядко се случва бомбардировачи да извършват полети. По официални сведения за последен път B-52 е засичан в района през 2017-та година.  .  Ивелина Ватова", "date": "2019.03.16", "title": "ТАСС: Американски бомбардировач прелетя над Балтийско море на 150 километра от границите на Русия"}
{"url": "http://www.focus-news.net/news/2019/03/16/2635162/kathimerini-gartsiya-gartsiya-poritsa-nepriemlivite-komentari-na-erdogan-za-narusheniyata-na-vazdushnoto-y-prostranstvo.html", "text": "В петък гръцкият външен министър критикува коментарите на турския президент Реджеп Тайип Ердоган, който обяви, че неговата страна ще реагира винаги щом гръцки бомбардировач лети над Егейско море. Според дипломат номер едно на южната ни съседка „двете събития са напълно несравними“, пише на електронната си страница  Kathimerini .   \r\nВ съобщението за медиите пише още: “Усилията на Турция да сравни полетите на турски военен самолет, нарушаващ националния суверенитет на Гърция, с мисии на гръцките ВВС, предварително идентифицирани и обезпечени съобразно правилата за неговата охрана, са съвършено неприемливи.”   \r\nТурски военни самолети нарушават гръцкото въздушно пространство почти всеки ден, включително и като летят на ниска височина над населени гръцки острови. Тази практика Гърция системно порицава и докладва за подобни прояви, както на двустранна основа, така и пред международните институции.“  \r\nСпоред МВнР на Гърция правният статут на Егейско море е „ясно и напълно регулиран“ според международното право и „няма място за съмнения относно това“.   \r\nВ интервю за новинарската медия Haberturk в четвъртък турският президент Ердоган обяви, че винаги, когато гръцки военни самолети се появят над Егейско море, турските изтребители ще отговарят.  Ивелина Ватова", "date": "2019.03.16", "title": "Kathimerini (Гърция): Гърция порица  „неприемливите“ коментари на Ердоган за нарушенията на въздушното й пространство"}
{"url": "http://www.focus-news.net/news/2019/03/16/2635168/volya-osiguri-kvoruma-za-zasedanieto-na-parlamenta-obzor.html", "text": "Ден, след като Парламентарната група на „Воля - Българските родолюбци“ обяви, че напуска Народното събрание, депутати от формацията осигуриха необходимия кворум, за да се проведе петъчното пленарно заседание. Работният ден на народните представители не успя да започне от първия опит, тъй като в зала се регистрираха едва 119 депутати при необходими 121. В зала не влязоха депутатите на БСП, ДПС и на „Воля“. Десет минути по-късно, при втория опит за начало на заседанието, депутати на „Воля“ влязоха в зала и бе осигурен кворум от 125 народни представители. \r\nЛидерът на партията Веселин Марешки в четвъртък заяви, че парламентарната група напуска Народното събрание без да конкретизира причините за това решение. По-късно обясни, че от „Воля” ще осигурят кворум в парламента, но ще участват само в дебатите, които според тях са важни. Според Марешки информационното пространство, както и обсъжданите теми в пленарната зала, са се пренаситили с теми, които не засягат пряко благоденствието на българския народ. Затова от партията искат да се срещнат с ГЕРБ в сряда (20 март), за да разберат каква е визията за продължаването на управленския мандат. \r\nВъпросът за осигуряването на кворума е на дневен ред от около месец, след като ПГ на „БСП за България“ напусна парламента заради приетите промени в Изборния кодекс. Въпреки това в четвъртък новината за напускането на „Воля“ бе приета от представителите на управляващото мнозинство в Народното събрание със спокойствие – и от ГЕРБ и от „Обединени патриоти“ заявиха, че няма парламентарна криза.  \r\nСлед началото на петъчното заседание на парламента депутатът от „Воля“ Пламен Христов коментира пред журналисти, че няма обрат в решението на формацията. „Не става въпрос за обрат, защото вчера обявихме нашите намерения. След като го направихме, цял ден слушаме по медиите изявленията на министър Каракачанов и на Валери Симеонов, че и без хапчетата на Марешки слънцето щяло да изгрее. В 9.00 ч. след като днес не се регистрирахме стана ясно, че има нужда от хапчетата на г-н Марешки, ако използвам терминологията на министър Каракачанов. След като се регистрирахме на втория път спасихме министър Каракачанов да ходи да търси лечение при ДПС“, коментира той. Попитан дали „Воля“ си вдига цената, той отговори, че няма нужда да си я вдигат. „Ние имаме цена, която не е никак ниска в българския парламент. Радваме се, че хората го оценяват“, коментира Христов. „Всички говорят дали търсим сделка - да, ние търсим сделка, да ние ще изнудваме от името на българския народ“, обясни още той.  \r\nСпоред заместник-председателя на ВМРО Искрен Веселинов действията на „Воля“ са евтин цирк. „Един политик трябва да е сериозен, да си има сериозните тези и да си ги отстоява. А ние от тях тези не виждаме, виждаме само циркаджийски номера“, коментира той. Попитан дали е благодарен на „Воля“ за това, че са се регистрирали днес и затова се е събрал кворум, Веселинов посочи, че всеки един депутат в парламента е избран, за да работи. По думите му ГЕРБ и „Обединени патриоти“ могат да осигуряват кворум в парламента при пълна мобилизация. „Въпросът е не защо „Воля“ идва на работа, а защо другите парламентарни групи не идват и не се регистрират“, каза Веселинов. \r\nПредседателят на ПГ на ГЕРБ Цветан Цветанов заяви, че действията на „Воля“ не са извиване на ръце спрямо управляващите. „Имахме по-дълъг председателски съвет, а после всяка група след председателски съвет обсъжда коментираните темите. И затова може би „Воля“ имаха техническа невъзможност да бъдат в началото на регистрацията в пленарна зала. Ние също имахме двама колеги, които закъсняха, и затова не можаха да се регистрират. Но не смятам, че това е било умишлено“, коментира Цветанов. Той съобщи, че е разговарял с Веселин Марешки за изпълнението на управленската програма на правителството и в сряда 20 март ще проведат среща по темата. \r\nЛидерът на БСП Корнелия Нинова заяви, че мнозинството в парламента се крепи на всяка цена, с търговия с „Воля“ и подчерта, че това не означава стабилност и така не може да се управлява държава. По думите ѝ събитията в последните дни доказват, че този парламент е изчерпан морално, законодателно. Нинова коментира също, че парламентът не е място, където се пишат закони в интерес на държавата и на хората, а място, където се търгува - брой гласове срещу определен ангажимент от управляващите с една едничка цел- да се задържат по-дълго на власт.", "date": "2019.03.16", "title": "„Воля” осигури кворума за заседанието на парламента (ОБЗОР)"}
{"url": "http://www.focus-news.net/news/2019/03/16/2635170/tass-sreshtata-na-liderite-na-sasht-i-kitay-mozhe-da-se-otlozhi-za-yuni.html", "text": "Президентите на САЩ и КНР Доналд Тръмп и Си Дзинпин може да отложат за юни срещата за подписване на търговското споразумение, тъй като неговата финализация се нуждае от повече време отколкото се очакваше, съобщава руската телеграфна агенция  ТАСС  в събота,  като се позовава на китайския вестник South China Morning Post. \r\nИзточници на китайското издание отбелязват, че срещата е била планирана за април, но е малко вероятно да се състои тъй като до тогава едва ли двете страни ще успеят да подготвят окончателните договори. Те имат доста различни мнения по редица въпроси. Вашингтон настоява да се изработи правоохранителен механизъм, който ще позволи да се гарантира, че китайската страна ще изпълнява поетите ангажименти.  \r\nВ четвъртък финансовият министър на САЩ Стивън Мнучин е признал, че държавните лидери няма да успеят да се срещнат в края на март, защото двете експертни делегации имат нужда от още време за преговори.   \r\nВ началото на декември 2018 година Тръмп и Си се срещнаха „на четири очи“ в Аржентина по време на срещата на Г20 и се договориха в следващите три месеца да се изготвят мерките за сключване на търговското споразумение между САЩ и КНР. Американският президент заяви, че се е съгласил от първи януари 2019 година да не повишава тарифите от 10% до 25% за китайска продукция на обща стойност от 200 млрд. щатски долара, както бе планирал преди това. Този срок изтече на първи март, но Тръмп изрази готовност да не повишава митата докато преговорите вървят успешно и в правилно според Вашингтон направление.  Ивелина Ватова", "date": "2019.03.16", "title": "ТАСС: Срещата на лидерите на САЩ и Китай може да се отложи за юни"}
{"url": "http://www.focus-news.net/news/2019/03/16/2635165/daily-sabah-turtsiya-turtsiya-zakleymi-pagubnite-teroristichni-ataki-sreshtu-dzhamii-v-nova-zelandiya.html", "text": "Турция категорично заклейми терористичните атаки срещу мюсюлмански богомолци в две джамии в Нова Зеландия при които загинаха 49 души, пише вестник  Daily Sabah  на електронната си страница в петък. \r\nПрезидентът Реджеп Тайип Ердоган силно заклейми „пагубните“ терористични нападения срещу две джамии в новозеландския град Крайстчърч, като заяви, че „това е най-новият пример за надигащия се расизъм и ислямофобия“. Така той изрази съболезнованията си пред ислямския свят и народа на Нова Зеландия.   \r\n\"Категорично заклеймявам терористичните атаки  срещу джамията „Ал Нур“ в Нова Зеландия и мюсюлманските богомолци. Нека Аллах да прояви милост за жертвите и да помогне за бързо възстановяване на ранените“, е написал турският президент в поредица от текстове, публикувани в Туитър.   \r\nПо-късно в петък, докато е говорил на погребение в Истанбул, Ердоган е казал: \"С тези нападения (в Крайстчърч) антимюсюлманските чувства прекрачиха границата на личната омраза и се превърнаха в масово клане“.  \r\nТурският президент е заявил, че очевидно стрелбата е замисляна отдавна, добре мотивирана и не може да се възприеме просто като „импулсивно поведение“. Той е добавил също, че тази пагубна тенденция, която е насочена и срещу Турция, и срещу него, се разпространява на Запад „като раково образувание“. И е призовал целия свят, особено западните държави, спешно да предприемат мерки срещу тази опасна тенденция, която заплашва цялото човечество“. \r\nЕрдоган изпраща външния си министър Мевлют Чавушоглу в Нова Зеландия  да изрази съболезнованията на Турция и \"да подчертае нашата решимост срещу ислямофобията и ксенофобията, да обяви нашата солидарност с Нова Зеландия, изправена пред лицето на тези противни терористични нападения,\" се казва в съобщение за медиите.  \r\nПо-късно, говорейки на публично събитие, Ердоган е обявил, че няма да допусне подобни терористи да стигнат до набелязаните си мишени, той е посочил злите намерения на убиеца по адрес на мюсюлманите.   \r\nЕрдоган се е обърнал и към генерал губернатора на Нова Зеландия Патси Реди, за да изрази съболезнованията си, като е казал, че турска делегация, в която влизат вицепрезидентът Фуат Октай и външният министър Мевлют Чавушоглу, ще посети страната й, за да направят преценки за нова пътна карта.   \r\n\"Според мен разкриването на организациите, които стоят зад този терорист, ще е от полза и за Вашата нация. Манифестът, който нападателят обяви, дава ясно да се разбере, че тази атака не е индивидуален акт. Вярвам, че да се разкрият групировките зад нея означава успокоение за народа на Нова Зеландия. Ние не бихме искали над страната на свободите, да се спусне сянка,\" е казал Ердоган на Патси Реди.  Ивелина Ватова", "date": "2019.03.16", "title": "Daily Sabah (Турция): Турция заклейми „пагубните“ терористични атаки срещу джамии в Нова Зеландия"}
{"url": "http://www.focus-news.net/news/2019/03/16/2635174/bsp-prodalzhava-da-nastoyava-za-ekspertiza-na-patishtata-v-stranata-a-api-otkaza-da-ya-vavlichat-v-politicheski-razpravii-obzor.html", "text": "БСП внесе в Агенция „Пътна инфраструктура“ искане да се вземат проби от 46 участъка на основни пътища у нас. Писмото беше внесено от лидера на БСП Корнелия Нинова, говорителя на ПГ на „БСП за България“ Елена Йончева, заместник-председателя на групата Георги Свиленски и други депутати от левицата \r\n„Търсим истината за състоянието на пътната настилка в България, защото мина повече от половин година от инцидента при Своге, а все още няма експертиза за състоянието на пътната настилка в този участък“, заяви Елена Йончева след като внесе документа. Тя добави, че все още няма и отговор от прокуратурата кое е довело до инцидента и каква подмяна на част от пътната настилка е виновна за него. „Продължаваме нашата битка за истината и внасяме второ писмо в АПИ, в което задаваме 46 конкретни точки от магистралите Хемус, Струма, Тракия, Марица, пътя Видин - Кулата и околовръстния път на София, в които искаме да направим анализ на пътната настилка в сертифицирана европейска лаборатория“, уточни Йончева. Тя коментира, че това са точки, които са строени или ремонтирани в последните пет години. \r\nПо думите ѝ този анализ ще покаже няколко важни неща: каква е дебелината на пътната настилка, рецептите на асфалтовите смеси, дали са използвани неподходящи материали и равността на пътя. Освен това техническата експертиза ще даде информация дали пътищата, които се строят и ремонтират в България в последните години са безопасни за българските граждани. Говорителят на БСП заяви, че проверката на пътищата и анализът в европейски лаборатории не е насочен срещу българските строители. „Напротив ние смятаме, че българските строителни фирми, които извършват пътно строителство, са много професионални и имат капацитета да извършват качествено строителство“, посочи Елена Йончева. „Ако не им се налага, както твърдят специалисти, да връщат около 40% от стойността на бюджета за пътната настилка към управляващите, те ще имат възможността да правят много дори български пътища. Такива, които съответстват на европейските стандарти“, коментира тя. \r\nПред журналисти лидерът на БСП Корнеия Нинова заяви, че БСП е в контакт с 7 европейски лаборатории за извършване на техническа експертиза и отбеляза, че партията поема ангажимента да поеме разходите за тази ексертиза. \r\nОтговор на БСП даде инж. Дончо Атанасов от Агенция „Пътна инфраструктура“. Той заяви, че АПИ не се притеснява от никакви проверки, от когото и да било и посочи, че Пътната агенция не може да бъде въвличана в политически разправии. „Дават се голословни твърдения, които не почиват абсолютно на никакви дейности или факти“, подчерта инж. Атанасов. „Има участъци, които са строени преди 30 години, други са ремонтирани преди 15, други преди 10. Една голяма част от отсечките, включително по новите автомагистрали, някои са минали вече гаранционния период. Ние сме с надеждата, че парламентарната група ще излъчи такива експерти, юристи, икономисти, пътни инженери, с които ще седнем да уточним всички възможности за извършване на такава проверка от Агенция „Пътна инфраструктура“, коментира той. Инж. Атанасов подчерта, че през последните години са изградени над 350 км автомагистрали и са рехабилитирани хиляди км пътища. Той определи като абсурдни твърденията, че строителите връщат 40% от бюджета за пътните настилки на управляващите.  \r\nДеница КИТАНОВА", "date": "2019.03.16", "title": "БСП продължава да настоява за експертиза на пътищата в страната, а АПИ отказа да я въвличат в политически разправии (ОБЗОР)"}
{"url": "http://www.focus-news.net/news/2019/03/16/2635167/afp-ekstremistat-napadnal-novozelandskata-dzhamiya-vleze-v-sada.html", "text": "Десният екстремист, който се снима как вилнее в две джамии в тихия новозеландски град Крайстчърч и изби 49 богомолци, в събота се яви в съда с повдигнато обвинение за убийство, предава агенция  AFP .  \r\n28-годишният австралиец Брентън Тарант се появи с белезници и бяла затворническа риза. Той седеше без да се помръдне, докато съдията четеше обвинителния акт, в който му се повдига едно единствено обвинение. Очаква се да му бъдат отправени и други обвинения.   \r\nТой е бивш фитнес инструктор, самопровъзгласил се като фашист. Понякога се обръщаше да огледа присъстващите в съдебната зала медии. Съдебното заседание, по време на което бяха направени кратки изслушвания, се провеждаше при закрити врати от съображения за сигурност. \r\nТой не пожела да бъде освободен под гаранция и бе отведен в предварителния арест до следващото заседание, насрочено за 5 април.  \r\n42 души все още се намират в болница заради раните си. Сред тях е и дете на четири години. Нападението, извършено в петък, се смята за най-смъртоносното, което е предприемано срещу мюсюлмани в западния свят в наше време.  \r\nИзвън съдебната сграда, която се охранява от тежко въоръжена полиция, синовете на 71-годишният афганистанец Дауд Наби настояваха за справедливост.    \r\n\"Чувството, което изпитваме, е яростно.\", според него. \"Излиза извън границата на въображението. \" \r\nВ събота премиерът Джасинда Ардерн поясни, че жертвите са от целия мюсюлмански свят – Турция, Бангладеш, Индонезия и Малайзия са предоставили консулска помощ.  \r\nУбит е един саудитски гражданин, а друг е ранен по собствени сведения на новинарския телевизионен канал Ал-Арабия.   \r\nПоне двама йорданци са сред убитите, по данни, съобщени от външния министър на тази държава. Говорителят на пакистанското МВнР Мохаммед Файсал е заявил, че пет граждани на държавата му се водят изчезнали.   \r\nАрдерн описа убийството, което сравни с пиянство, като терористична атака и каза, че стрелецът, който не присъства в никакви списъци и няма криминално досие, е купил законно две полуавтоматични оръжия, две пушки и винтовка. Тях именно той е използвал. Премиерът е пояснила, че \"нападателят е имал издаден лиценз за притежание на оръжие“, издаден през ноември 2017-та, а оръжията е започнал да купува един месец по-късно. Тя е заявила категорично: „нашите закони за притежаване и ползване на оръжие ще бъдат променени“.   \r\nЗаподозреният е документирал в крайно десен „манифест“ собствената си радикализация и две години на подготовка, която е преминала в продължителна и дълбока потайност. Той е заснел на видео в главната джамия на Крайстчърч как преминава от помещение в помещение, от жертва на жертва, стреляйки по ранените отблизо, докато те се борят да изпълзят навън, за да се спасят.    \r\nОще двама остават в предварителния арест, макар че не са ясни техните връзки с нападението. Трети човек, който е бил по-рано задържан, се оказва, че е бил сред публиката, но е имал огнестрелно оръжие и се е опитвал да помага.  \r\nВ кола са били открити два експлозива и са неутрализирани от военните, докато полицията е нахлула внезапно за обиск в къща в Дънидин, в която се предполага, че е живял заподозреният.   \"Ужасяваща касапница\" \r\nЦелият свят изразява съболезнования за жертвите. \r\nАмериканският президент Доналд Тръмп заклейми „ужасното клане“, при което „невинни хора умряха по такъв чувствителен начин“, но отрече крайно десният екстремизъм да се е превърнал в широко разпространено явление.   \r\nГоворейки в Сидни австралийският премиер Скот Морисън описва стрелеца като \"десен екстремист и опасен терорист \". \r\nСтрелецът е имал две мишени – джамията „Ал Нур“, където загинаха 41 човека, и втора, по-малка джамия в предградие на Линууд, където други седем също не са сред живите. Сред мъртвите има жени и деца.   \r\nСред оцелелите са и 17 членове на отбора по крикет от Бангладеш. Тяхната среща в събота с отбора на Нова Зеландия бе отложена. Има и оцелял палестинец, който се е спасил, след като е видял как някой пред него е бил застрелян в главата: „Чух три бързи изстрела, после имаше десет секунди пауза и всичко почна отново“, казва той, но без да спомене името си. „След това хората започнаха да бягат“, е заявил пред френската телеграфна агенция.  \r\nОт новозеландската полиция обявиха, че видеото, заснето от стрелеца, е „ крайно депресиращо“ и предупредиха уебюзърите, че ще им се повдигнат обвинения до 10 години затвор за споделяне на подобно „противно съдържание“. AFP потвърди достоверността на заснетия филм, който няма да разпространи. \r\nНовозеландците са шокирани от случилото се. Те стават свидетели на не повече от 50 убийства годишно в страна с население от 4.8 млн. души и се гордеят, че живеят н сигурно и спокойно, приветливо място. Полицията предупреди мюсюлманите да не посещават джамиите „никъде в Нова Зеландия“ след нападенията в Крайстчърч. Петък е свещен ден за тях.   \"Навсякъде има тела\" \r\nНападението шокира местното мюсюлманско население. По-голяма част от него е пристигнала в островната държава като бежанци. Свидетел каза, че той е чул изстрелите докато се молел, а след това видял съпругата си мъртва на пътеката пред джамията. Друг човек сподели, че е видял как убиват децата му – „Имаше тела навсякъде“.   \r\nМасовите стрелби са изключително редки в Нова Зеландия, която затегна оръжейните си закони, за да ограничи достъпа до полуавтоматичното оръжие още през 1992 година, две години след като умствено разстроен човек изби 13 души в град Арамоана на Южния остров. В същото време всеки на възраст над 16 години може да кандидатства за стандартен лиценз за притежаване на оръжие, след като изкара курс за сигурност и премине през тест пред полицията.   \r\nКрайстчърч е относително малък новозеландски град, през 2011 година влезе в глобалната комуникация заради смъртоносно земетресение отнело живота на повече от 180 души.    Ивелина Ватова", "date": "2019.03.16", "title": "AFP: Екстремистът, нападнал новозеландската джамия, влезе в съда"}
{"url": "http://www.focus-news.net/news/2019/03/16/2635175/na-parvo-chetene-parlamentat-varna-stariya-prag-na-preferentsiite-obzor.html", "text": "Парламентът разгледа два законопроекта за промени в Изборния кодекс, на ГЕРБ и на ДПС. На първо четене със 138 гласа „за“ и 1 „въздържал се“ депутатите приеха внесените от ГЕРБ изменения в изборното законодателство и с това върнаха стария праг на преференциите- 7% на преференциите за парламентарните и местни избори и 5% за евроизборите, както беше досега. Връщането беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г.. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота.  \r\nДепутатите отхвърлиха законопроекта на ДПС с 25 гласа „за“, 26 „против“ и 89 „въздържали се“. От ДПС предложиха сега действащото положение с преференциите да остане, а именно да се признава националната, регионалната и общинската квота за съответните избори. Партията настоя текстът за задължителното гласуване да бъде заличен, както и да бъде премахната опцията „Не подкрепям никого“. Предложенията им включваха още да бъдат въведени отменените правила за образуване на избирателни секции извън страната, действали през 2014 и 2015 г. ДПС искаха в случаите, в които предизборната кампания се води на друг език, да се осигурява превод на български език. А в помещенията на всяка секционна избирателна комисия да се поставят по две камери за онлайн наблюдение. Партията предложи и изменения, свързани с машинното гласуване.  \r\nОсновната тема в дебата в пленарна зала бяха преференциите. Народният представител от НФСБ Христиан Митев заяви, че групата на „Обединени патриоти“ няма да подкрепи законопроекта на ДПС. Той изтъкна, че НФСБ ще направи предложение за прага на преференциите за местния вот между първо и второ четене по законопроекта на ГЕРБ. Според него прахът не трябва да бъде толкова нисък.  \r\nПГ на „Воля“ заявиха, че ще подкрепят законопроекта на ГЕРБ, тъй като управляващите са изпълнили своето обещание да върнат прага на преференциите, съществувал и преди. \r\nВ рамките на изказванията се заформи дискусия между ГЕРБ и ДПС. Дискусията бе провокирана от председателя на ДПС Мустафа Карадайъ. Той призова за сериозен, задълбочен и истински дебат за преференциите, за да се прецени кой е най-справедливият праг. Председателят на ДПС заяви, че внесените от партията промени са в съответствие с Конституцията на Р България и с различни резолюции на ЕП като например тези от 2015 г. и от 2018 г. \r\nПредседателят на ПГ на ГЕРБ Цветан Цветанов заяви, че управляващите искат да водят дебат по темите, които засяга ДПС за Изборния кодекс, но едва ли политиците сега могат да вземат най-правилното решение. „Ние сме готови да водим този дебат, да ползваме експертизата на БАН, на експерти, на общественици, но смятам, че политиците днес и сега - преди избори, едва ли ще могат да вземат най-правилното решение. Аз съм склонен и вярвам, че дебатът и разговорите могат да ни направят много по-мъдри при взимането на важни решения“, посочи Цветанов. Той коментира и темата за преференциите и обърна внимание, че ГЕРБ са внесли законопроект, с който искат да върнат старото положение за предстоящите евроизбори, за да може да се намалят всякакви възможни спекулации за нагласени правила и за служебна победа.  \r\nЗам.-председателят на ПГ на ДПС Йордан Цонев му отговори, че няма нужда от становища на БАН, а да се спазва Конституцията. „ДПС не сме настроени конфронтационно. Мисля, че тонът беше много добър. Не е конфронтация и няма да предизвика конфронтация да проведем дебат между първо и второ четене, и на второ четене в зала. Няма да отнеме време“, коментира Цонев. Според него всяка партия трябва да си каже аргументите и да гласува Изборния кодекс, тъй като това е начинът да не спекулират от БСП с договорки. Цветан Цветанов отговори на Цонев в дуплика и посочи: „Бях максимално дипломатичен, за да не назова партията, която провокира това напрежение в обществото, както и спекулациите и манипулациите. Тя отсъства от пленарните заседания, не ходи на работа. Не бях толкова точен, за да не се почувствате засегнати“, посочи той.  \r\nВръщането на стария праг на преференциите е едно от условията на БСП да се върне в пленарна зала. В тази връзка лидерът на БСП Корнелия Нинова заяви, че парламентарната й група няма да се върне в зала за второто четене на промените в изборното законодателство. „Остава възможността в комисиите да се гласува с 50% + 1 мнозинство, което е предпоставка за манипулации и фалшификации. Остават също така мъртвите души в списъците, остава невъзможността с касационна жалба да се обжалва във ВАС, т.е. съмненията за подправяне на вота и фалшификацията на изборите остава. Това бяха част от нашите искания, които очевидно не се приемат от това мнозинство“, каза още Корнелия Нинова. \r\nДеница КИТАНОВА", "date": "2019.03.16", "title": "На първо четене парламентът върна стария праг на преференциите (ОБЗОР)"}
{"url": "http://www.focus-news.net/news/2019/03/16/2635171/napadatelyat-ot-nova-zelandiya-e-posetil-balgariya-i-istoricheski-mesta-na-balkanite-obzor.html", "text": "28-годишният австралиец Брентън Тарант извърши нападение в две джамии в новозеландския град Крайстчърч, при което загинаха 49 души. След инцидента се разпространиха снимки, на които се вижда, че оръжията, които използва атентаторът, са покрити с надписи на различни езици, включително на сръбски, част от които засягат и България. На пълнители на автоматично оръжие са написани имена на ключови сражения от Руско-турската и Балканската война. Единият от тях гласи „Битка при Булаир 1913\". Става въпрос за Боя при Булаир от 8 февруари 1913 г. между българската Седма пехотна рилска дивизия под командването на генерал-майор Георги Тодоров, и османските дивизии „Мюретеби“ и 27-а пехотна под командването на Али Фетхи Окяр, образуващи 10-и турски корпус. На оръжието и пълнителите се четат още името на принц Фружин – синът на на цар Иван Шишман (1371-1395), и който се бори срещу османците преди падането на Втората българска държава. Спомената е и битката на връх Шипка от Руско-турската война (1877-1878).  \r\nТази информация стана повод министър-председателят Бойко Борисов да свика спешна среща със службите във връзка с информацията за българска следа в терористичния акт в Нова Зеландия. Срещата продължи един час, като в сградата на Министерски съвет дойдоха вицепремиерът и министър на външните работи Екатерина Захариева, министърът на вътрешните работи Младен Маринов и главният прокурор Сотир Цацаров. Присъстваха и директорът на ГДБОП Ивайло Спиридонов и директорът на ГД \"Национална полиция\" гл. комисар Христо Терзийски.  \r\nНа брифинг след срещата главният прокурор Сотир Цацаров заяви, че нападателят Брентън Тарант е посещавал исторически места, свързани с историята на балканските страни. Нападателят е посетил Балканския регион през 2016 г. „За периода от 28 до 30 декември 2016 г. бе установено негово пътуване до Република Сърбия. Пътуването е осъществено през Черна гора, Босна и Херцеговина, и Хърватска. Той е пътувал с автобус и не е преминавал през територията на България“, обясни главният прокурор. Цацаров заяви, че Тарант е бил и в България за периода от 9 до 15 ноември 2018 г. На 9 ноември мъжът е пристигнал на летище \"София\" с полет от Дубай“, а на 10 ноември е наел автомобил и е посетил: Дряново, Плевен, Велико Търново, Благоевград, Пловдив, Асеновград, Бачково, Казанлък и Банско. Според информацията на 15 ноември с полет на румънските авиолинии, лицето е заминало за Букурещ. Сотир Цацаров заяви, че няма данни за евентуална терористична дейност или връзки на лицето от атентата в Нова Зеландия на наша територия. Според него на този етап не може да се правят геополитически изводи за атентатора, защото трябва да се постигне максимален информационен обмен. Министърът на външните работи Екатерина Захариева обърна внимание, че от страна на нападателя има доста сериозно познаване на балканската история в детайли. Захариева призова да се внимава, да не се подстрекава етническо напрежение у нас, като се отправят послания. Министърът съобщи, че Тарант е посетил България като турист, като няма установена връзка със страната. „Искам да подчертая, че осъждаме всеки такъв акт, извършен срещу невинни хора, независимо от тяхната религия. По никакъв начин не желаем този акт да бъде свързван с България и българската история. Ние сме толерантен народ, живеем в мир и разбирателство с различни етноси и религии“, подчерта Захариева и изтъкна, че сме пример за етническа толерантност. Вътрешният министър Младен Маринов заяви, че няма новопостъпили данни за атентатора в Нова Зеландия, които да променят въведените мерки за сигурност в страната ни. „Една от задачите е да установим дали е имал контакти с български граждани и дали е имало лица, които са го съпровождали“, посочи Маринов.  \r\nЗа „Фокус“ археологът проф. Николай Овчаров обърна внимание, че имената, които вижда на оръжието на нападателя в Нова Зеландия са на мъченици от Средновековието, които са загинали в борба с османското нашествие в края на 14 в. и първата половина на 15 в. „Мога да кажа категорично, че този човек е бил специалист по Балканска история. Имената, които са споменати на оръжието, са наистина недостъпни, дори за някои студенти по история“, заяви той. Според него този човек очевидно има изключителни знания и върху средновековната и върху по-новата история. „Как ги е добил, е въпрос, който службите трябва да изяснят“, коментира проф. Овчаров. Той обясни, че на оръжието се виждат имената на княз Лазар, който е повел битката на Косово поле, Милош Обилич, който убива турския султан Мурад I в шатрата му преди битката и други. „Като средновековен историк, особено много ме впечатли, споменаването на принц Фружин“, обърна внимание Овчаров и уточни, че Фружин е син на цар Иван Шишман и не е от най-популярните исторически личности. По-рано през деня темата коментира за „Фокус“ и експертът по антититероризъм Христо Смоленов. Според него свързването на България с терористичния акт в Нова Зеландия има потенциал на поредната световна провокация. Той допусна, че тази информация би могла и да е фалшива. Христо Смоленов определи като „нова мода“ името на България да бъде замесвано във всевъзможни световни провокации. „Много съм критичен към всякакви появи на българска следа в такива случаи.  \r\nДеница КИТАНОВА", "date": "2019.03.16", "title": "Нападателят от Нова Зеландия е посетил България и исторически места на Балканите (ОБЗОР)"}
{"url": "http://www.focus-news.net/news/2019/03/16/2635180/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Касапницата в Нова Зеландия, при която загинала 49 души, преобладава на първите страници на печатните издания в целия свят, пише британският  The Guardian  и прави обобщен обзор на редица англоезични \r\nиздания.   : медиите в страната определят петък, когато се стреля в двете джамии в Крайстчърч като „ един от най-черните дни“ в историята на страната.  The Press , водещият в самия град Крайстчърч вестник и сред най-тиражираните печатни издания в островната държава, излиза с  потресаваща първа страница, на която са показани оцелелите. Заглавието е „Краят на невинността“, до който тези нападения са довели това спокойно и мирно общество.  „Думите не могат да опишат случилото се“. Така тази тема се превръща в обща за вътрешните печатни издания.  Политическият коментатор Брайс Едуърдс пише за друг водещ новозеландски вестник -   The New Zealand Herald : „Много от хората, които са пряко пострадали от тази стрелба, може би са имигранти в Нова Зеландия. Може би те са бежанци. Те са избрали Нова Зеландия за свой дом и тя е техен дом.“ Съботно-неделното издание на  the Dominion Post , вторият по-големина вестник в страната, който излиза в Уелингтън, е със сходна като на първи две издания челна страница.  Към тях се присъединява и гласът на  The Nelson Mail, малко издание, което излиза в град Нелсън, разположен на Южния остров. В  The Otago Daily Times  се включват и събитията от Дънидин, където се смята, че е живят заподозреният Бретън Тарант, според него именно това градче е било истинската първоначална мишена.   The Guardian  се фокусира върху превъзходството на бялата раса, което е изразено от мъжа, обвинен в убийство. Вестникът отбелязва, че социалните медии са критикувани за ролята, която са изиграли. Водещо заглавие е „Клане в Нова Зеландия – мъж застреля 49 души в джамии“.  \r\nМного от останалите британски вестници се концентрират предимно върху ролята на социалните медии, след като се оказва, че заподозреният е подготвил нападението си именно през онлайн платформите.    The Times  съобщава, че МИ5 разследва възможни връзки между заподозрения стрелец и крайно десни екстремисти в Кралството.  The Telegraph  в съботния си брой пише на първа страница „Първата терористична атака на социалните медии“.   The Sun  излиза с водещо заглавие „ Терорист изби 49 мюсюлмани – показа на живо ужаса във Фейсбук чрез сцени, които шокираха света“   The Express : „ Подхранвано от омразата нападение срещу ценностите, които обединяват всички нас“   \r\nTwitter Ads info and privacy The Daily Mirror  в съботното си издание определя стрелеца като “ангелско момче, което се е превърнало в дяволски крайно десен масов убиец ”. \r\nНякои от австралийските таблоиди се фокусират върху мъжа, обвинен за убийството на 49 души – той е австралийски гражданин, те включват на първата си страница имиджи, заимствани от лайвстрииминга на касапницата, въпреки молбата, която полицията и в Нова Зеландия, и в Австралия отправят да не се споделя визуален материал.   The West Australian : на първата му страница се чете: „ Аз съм обикновен бял мъж. Работническа класа. Нисък доход. Самообявил се расист. Вчера (петък – бел. ред.) аз заснех как сам убивам поне 49 души в една джамия в Крайстчърч. ” Страницата е споделяна в Туитър, онлайн версията й вече е изтрита от главния редактор на изданието Антъни Дьо Селие, заради множеството критики, които е получила.   Таблоидите на медийната група на Мърдок Нюз Корпорейшън се придържат към същата линия на комуникативно поведение.  The Courier Mail : използва имиджи от лайвстрийма и нарича Тарант „луд от работническата класа ”. The Herald Sun : на първата му страница се чете:“Касапин от лайвстрийма”, като финалната фраза гласи “пъкленият манифест на лудия австралиец е разкрит ”. The Daily Telegraph : челната страница в съботното издание на този вестник също има изображения от лайвстрийминга, но съдържа само една дума „Чудовище“.   The Weekend Australian : за седмичника водещото заглавие гласи: “Износ на Ози дяволи.”, (определението Ози е местен жаргон за австралиец и австралийски - бел. ред.). \r\n***  „Тереза Мей „е свършена“ и трябва „бъде промушена с нейната сабя“. Това е цената за сделката й по излизането на Великобритания от Европейската общност, за да спечели смислен вот“ според помощници на премиера, пише съботното издание  .  \r\nСпоред висши помощници на премиера, тя трябва да бъде оставена да си подготви график за напускане на поста, ако иска смислен вот за сделката по Брекзит.  \r\nВестникът е научил, че двама висши служители на Даунинг Стрийт са уверени, че премиерът ще бъде „промушен със собствената й сабя“ и обявиха, че трябва да избегне това, за да докаже, че може „да си тръгне с достойнство“.   \r\nТе вярват, че Мей завинаги и трайно „изгуби доверието на евроскептиците“. Тя ще трябва да потърси нов лидер за Консервативната партия, когото да предложи на конференцията през октомври.  \r\nТози сигнал идва малко преди края на седмицата, за когато премиерът е планирала да прекара времето си с консервативните евроскептици и депутатите от Демократичната юнионистка партия за трети смислен вот по нейния проект. \r\n   *** Мюсюлманите се страхуват, те са наранени, но ние не трябва да се поддаваме на омразата, публикува в съботното си издание коментар на Мааджид Наваз барометърът на британските медии  .  \r\n„След геноцида в Босна атаката от петък бележи най-ниската точка за мюсюлманските общности на Запад. Това нападение е най-голямата терористична атака в Австралазия, осъществявана от един единствен човек. Тя е равнозначна по брой жертви на стрелбата в нощния клуб в Орландо през 2016-та. Завинаги тя ще представлява травма за нас и ще се отрази върху начина, по който ние ще възприемаме нови и възникващи категории от бялото превъзходство и антимюсюлманския тероризъм. През миналия месец бях нападнат в Сохо в Лондон при расистка разпра, челото би беше ударено ос неизвестен предмет. Вероятно ще нося белега за цял живот. Ако преди пет години някой ми беше казал, че ще ми се случи подобно нещо в стил расистко насилие и ксенофобска омраза, която виждаме как расте заедно с нашите тийнейджъри, аз нямаше да му повярвам.“", "date": "2019.03.16", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/16/2635172/the-guardian-zapodozreniyat-e-planiral-da-prodalzhi-s-napadeniyata-si-spored-premiera-dzhasinda-ardarn.html", "text": "В момента (4.45 ч. бълг. време  - бел. ред.) говори министър-председателят на Нова Зеландия Джасинда Ардърн, предава на живо на онлайн страницата си британският  The Gaurdian : \r\n39 души са в болница, 11 от тях са в интензивен сектор, тяхната възраст е от детска до много стари хора;  \r\nМъже, жени и деца са както сред убитите, така и сред ранените; \r\nПолицията е отговорила незабавно на телефонните позвънявания и е вкарала в ареста заподозрения 36 минути по-късно;  \r\nИма още двама с него и той е възнамерявал да продължи с нападението си; в момента му е повдигнато само едно обвинение, но ще има и други; \r\nПолицията работи по съставяне на картината на трагичното събитие, в ход е пълно разследване на случилото се.    Ивелина Ватова", "date": "2019.03.16", "title": "The Guardian: Заподозреният е планирал да продължи с нападенията си, според премиера Джасинда Ардърн"}
{"url": "http://www.focus-news.net/news/2019/03/16/2635173/the-new-zealand-herald-novozelandskiyat-glaven-obvinitel-deyvid-parkar-zayavi-che-poluavtomatichnoto-orazhie-shte-bade-zabraneno.html", "text": "Новозеландският главен обвинител Дейвид Паркър заяви, че полуавтоматичното оръжие ще бъде забранено. Той предупреди за глобално надигане на главата на екстремизма, съобщава  The New Zealand Herald . \r\n“В много части на света се запалват светлините на просветлението,” цитира Паркър местна поговорка, докато пита как е възможно да е справедливо компаниите, които притежават социални медии, да разпространяват като лайвстрийм и да излъчват със звук и образ  подобно варварство.“ Неговите коментари идват след думите на премиера Ардерн за промяна на законите за оръжието. Тя е потвърдила, че главният заподозрян е носил пет огнестрелни оръжия със себе си, включително и две полуавтоматични пушки.  Ивелина Ватова", "date": "2019.03.16", "title": "Тhe New Zealand Herald: Новозеландският главен обвинител Дейвид Паркър заяви, че полуавтоматичното оръжие ще бъде забранено"}
{"url": "http://www.focus-news.net/news/2019/03/16/2635176/the-guardian-na-zhivo-ima-tvarde-malko-nova-informatsiya-spored-premiera-na-nova-zelandiya.html", "text": "Продължава излъчването на живо в онлайн страницата на The Guardian. \r\nИма твърде малко нова информация, която премиерът Джасинда Ардерн обобщава така:   \r\nСлужбите за сигурност осъзнават, че има глобално надигане на екстремизма, но този индивид не е в никакъв списък за наблюдение нито в Нова Зеландия, нито в Австралия; \r\nОръжията, използвани при нападението са били модифицирани според двамата полицейски офицери, които са арестували мъжа. Те са от полицията в Линколн.  Ивелина Ватова", "date": "2019.03.16", "title": "The Guardian на живо: Има твърде малко нова информация, според премиера на Нова Зеландия"}
{"url": "http://www.focus-news.net/news/2019/03/16/2635181/pregled-na-mezhdunarodnite-novini-do-6-chasa-agentsiya-fokus.html", "text": "Прокуратурата в България в петък започнаха разследване на неотдавнашно посещение в страната на австралиеца, за който се твърди, че е стрелецът, убил 49 души в нападения срещу две джамии в новозеландския град Крайстчърч, предава  AFP . \r\nЗаподозреният нападател e посетил България от 9 до 15 ноември миналата година, твърдейки, че иска \"да посети исторически обекти и да проучи историята на балканската страна,\" каза главният прокурор на България Сотир Цацаров. \r\nТой заяви, че разследването ще установи дали това е \"правилно или е имал и други цели\". \r\nСпоред следователите, мъжът е пристигнал в София от Дубай на 9 ноември, а на следващия ден е наел автомобил, за да посети исторически обекти на десет места. \r\nТой е напуснал България на 15 ноември с полет за Букурещ, където е наел кола, за да пътува до Унгария, каза Цацаров. \r\nАвстралиецът е бил на кратко посещение на Балканите от 28 до 30 декември 2016 г., пътувайки с автобус през Сърбия, Хърватия, Черна гора и Босна и Херцеговина. \r\nВластите в България са заявили, че са в контакт с властите в САЩ, Нова Зеландия, Австралия, Обединените арабски емирства, Сърбия и Черна гора по въпроса. \r\n*** \r\nb> Скопие.  „Човекът, който отвори вратата на парламента, се разхожда свободно“ е заявила пред македонската медия  „Фокус“  кандидат-президентът на опозиционната ВМРО-ДПМНЕ Гордана Силяновска-Давкова по повод петъчните присъди за „Кървавия четвъртък“ от  27 април 2017 година. Според нея след селективно извършената амнистия и инструментално направената промяна на Наказателния кодекс, решенията от петък тревожат: „Сред поредицата от тъмни дати в новата македонска история 27 април 2017 година ще се запомни със сцените си на насилие. Всички бяхме шокирани и притеснени. Днешните присъди за хора, свързани с тези събития, са само финалът на един дълъг процес, който показа, че и съдебната система, законността и справедливостта са политизирани. Вместо справедлив процес, основан на закона, станахме свидетели на процес, който остави тъмни петна върху самата съдебната система, сцени на неподходящо поведение спрямо обвиняемите, на  глоби и пазарлъци за парламентарно мнозинство, а в крайна сметка днес (петък, 15 март – бел. ред.) – и драконовски наказания. Осъдените ще си търсят правата пред местните и международните институции, но в обществото остава горчивото усещане за дълбоко недоверие към съдебната система и селективността на правосъдната система. Човекът, който отвори вратата на парламента, е забелязан и от камерите да се разхожда на свобода. В сянката остават поискалите амнистия, които никога няма да забравят всички неща, на които са били подложени. Един световно известен оперен певец мина през Голгота, неговата смелост, бодрост и смирена усмивка ще се запомнят като символ на смелия и честен човек, излязъл от един процес в стил Кафка. Македония остава разделена, с разрушени институции, без чувство за справедливост. Помирението бе поругано, защото бе употребено като разменна монета. Дълъг е пътят към правовата държава, но ще трябва да го извървим заедно“, пише Силяновска. \r\n  ***  Държавният глава на САЩ Доналд Тръмп е разговарял премиера на Нова Зеландия Джакинда Ардърн за \"ужасяващото\" избиване на мюсюлмански поклонници в Крайстчърч, предава  AFP . \r\n„Информирах министър-председателя, че сме солидарни с Нова Зеландия - и че САЩ са насреща за всяка помощ, която могат да окажат\", подчерта лидерът на Белия дом в съобщение в социалната мрежа \"Туитър\". \r\nНападенията срещу двете джамии в Крайстчърч отнеха живота на най-малко 49 души. Нападателят - идентифициран като австралийски националист - е предавал на живо нападението. \r\n***  Държавният глава на САЩ Доналд Тръмп издаде първото вето след встъпването си в длъжност на поста в Белия дом, предава  AFP .  \r\nАмериканският президент отмени решение на Конгреса с цел да осигури средства за изграждане на стената по границата с Мексико. \r\n\"Имам задължението да наложа вето на това решение\", обяви Тръмп от Овалния кабинет. \r\nАгенцията припомня, че ден по-рано Тръмп претърпя поражение, след като сенаторите, включително републиканците, гласуваха за прекратяване на извънредната ситуация на мексиканската граница, въведена по-рано от президента на САЩ. \r\n**  Държавният глава на югозападната ни съседка Георги Иванов отказа да подпише още четири закона, които съдържат името Република Северна Македония, и ги върна без подпис на Събранието, предава скопската телевизия  \"Телма\" . \r\nСтава въпрос за законопроектите, приети в парламента в Скопие на 7 март - за енергетиката, банките, пътната безопасност, надзора и застраховането, които отново ще трябва да бъдат гласувани от депутатите. \r\nВ обяснението към парламента Иванов заявява, че решението да не се подпишат постановленията за обнародване на законите е предизвикано от факта, че при полагане на тържествената клетва при встъпването си в длъжност той е обещал да защитава Конституцията и да интересите на държавата. \r\nТака броят на върнатите от Иванов закони се увеличи до 15. Председателят на парламента Талат Джафери подчерта по-рано, че законите, приети с мнозинство от две трети от депутатите, и които не са подписани от Иванов, ще се считат за приети. Останалите ще бъдат върнати в парламентарна процедура. \r\nМинистър-председателят Зоран Заев очаква тези закони да бъдат включени в дневния ред възможно най-скоро. Ако е необходимо, Събранието ще работи през почивните дни, предупреди лидерът на кабинета в Скопие. \r\n***  В събота в Албания ще се организира протест на албанската организирана опозиция. По този повод Рама е заявил, че \"правителство не се сваля с насилие“, и че това е „в ущърб на имиджа на страната, икономиката и джоба на гражданите\", пише на сайта си македонското електронно издание „Локално“.  \r\nВ Берат, където е бил в петък, Еди Рама е заявил, че „нито един кичур от косата на управляващото мнозинство няма да бъде докоснат“ и е попитал: „ Кой печели? Със сигурност не и те. Те губят“. Той е пояснил, че правителството е длъжно да продължи да води страната до края на мандата си, което означава до 2021 година.  \r\nСпоменавайки предстоящите през юни местни избори, албанският премиер е подчертал, че опозицията ще изгуби позиции в общините Берат, Кучово и Скрапар: „Не искат да участват в изборите? Аз казвам, че ще участват, а дори и да не участват, какъв е проблемът? Ние ще им поделим работата: Лули (Лулзим Баша, лидер на опозиционната Демократична партия.) и Моника (Моника Кримади, лидерка на Социалистическо движение за интеграция) и Моника с Лули, ние с хората и хората с нас“,е заявил Рама. \r\nНа срещата в Берат той е коментирал и обвиненията на опозицията за купуване на гласове: „Те казват: О, Боже, молим те да пазиш албанците от купуване на гласове. Господ отговаря: „По-добре да не се намесвам в изборните въпроси на албанците, защото трябва да ги защитавам от Моника“  и  припомни заканата на опозицията за предстоящия протест в събота: „Обединената албанска опозиция нарече утрешния протест \"протест, който ще напише история\".  \r\nМинистерството на вътрешните работи предприема всички необходими мерки, ангажирани са всички полицейски служби, Националната гвардия, камери, защитни мрежи и бодлива тел около правителството. \r\n*** Филип Коснет, посланик на САЩ в Прищина, в петък се срещна с лидерите на най-голямата партия на косовските сърби, Сръбската листа и поиска да не напускат косовските държавни институции, предава кореспондентът на МИА от Прищина, цитиран от скопската медия  „Локално“ .  \r\nВ страницата си в Туитър американският дипломат е съобщил за срещата: „ \r\nОбсъдихме интересите и проблемите на сръбската общност в Косово. Техните представители трябва да останат в косовските институции и да работят в името на своята общност“.  \r\nСръбската листа участва в правителството на Рамуш Харадинай, но след въвеждане на стопроцентовите мита за сръбските и босненските стоки нейната парламентарна група се обяви за опозиция. Нейните министри и заместник-министри продължават да изпълняват функциите си, но партията заяви готовността си да отстъпи на опозицията десет депутатски гласа, за да се свали правителството на Харадинай. Албанските опозиционни партии отказаха с аргумента: \"няма да доведат правителството до катастрофа чрез Белград\". Според тях Сръбска листа се ръководи единствено от инструкциите на Белград  и в негов интерес. \r\n*** В петък гръцкият външен министър критикува коментарите на турския президент Реджеп Тайип Ердоган, който обяви, че неговата страна ще реагира винаги щом гръцки бомбардировач лети над Егейско море. Според дипломат номер едно на южната ни съседка „двете събития са напълно несравними“, пише на електронната си страница  Kathimerini .   \r\nВ съобщението за медиите пише още: “Усилията на Турция да изравни полетите на турски военен самолет, нарушаващ националния суверенитет на Гърция, с мисии на гръцките ВВС, предварително идентифицирани и обезпечени съобразно правилата за неговата охрана, са съвършено неприемливи.”   \r\nТурски военни самолети нарушават гръцкото въздушно пространство почти всеки ден, включително и като летят на ниска височина над населени гръцки острови. Тази практика Гърция системно порицава и докладва за подобни прояви, както на двустранна основа, така и пред международните институции.“  \r\n Според МВнР на Гърция правният статут на Егейско море е „ясно и напълно регулиран“ според международното право и „няма място за съмнения относно това“.   \r\nВ интервю за новинарската медия Haberturk в четвъртък турският президент Ердоган обяви, че винаги, когато гръцки военни самолети се появят над Егейско море, турските джетове ще отговарят. \r\n*** \r\nb> Истанбул.  Турция категорично заклейми терористичните атаки срещу мюсюлмански богомолци в две джамии в Нова Зеландия при които загинаха 49 души, пише вестник  Daily Sabah  на електронната си страница в петък. \r\nПрезидентът Реджеп Тайип Ердоган силно заклейми „пагубните“ терористични нападения срещу две джамии в новозеландския град Крайстчърч, като заяви, че „това е най-новият пример за надигащия се расизъм и ислямофобия“. Така той изрази съболезнованията си пред ислямския свят и народа на Нова Зеландия.   \r\n\"Категорично заклеймявам терористичните атаки  срещу джамията „Ал Нур“ в Нова Зеландия и мюсюлманските богомолци. Нека Аллах да прояви милост за жертвите и да помогне за бързо възстановяване на ранените“, е написал турският президент в поредица от текстове, публикувани в Туитър.   \r\nПо-късно в петък, докато е говорил на погребение в Истанбул, Ердоган е казал: \"С тези нападения (в Крайстчърч) антимюсюлманските чувства прекрачиха границата на личната омраза и се превърнаха в масово клане“.  \r\nТурският президент е заявил, че очевидно стрелбата е замисляна отдавна, добре мотивирана и не може да се възприеме просто като „импулсивно поведение“. Той е добавил също, че тази пагубна тенденция, която е насочена и срещу Турция, и срещу него, се разпространява на Запад „като раково образувание“. И е призовал целия свят, особено западните държави, спешно да предприемат мерки срещу тази опасна тенденция, която заплашва цялото човечество“. \r\nЕрдоган изпраща външния си министър Мевлют Чавушоглу в Нова Зеландия  да изрази съболезнованията на Турция и \"да подчертае нашата решимост срещу ислямофобията и ксенофобията, да обяви нашата солидарност с Нова Зеландия, изправена пред лицето на тези противни терористични нападения,\" се казва в съобщение за медиите.  \r\nПо-късно, говорейки на публично събитие, Ердоган е обявил, че няма да допусне подобни терористи да стигнат до набелязаните си мишени, той е посочил злите намерения на убиеца по адрес на мюсюлманите.   \r\nЕрдоган се е обърнал и към генерал губернатора на Нова Зеландия Патси Реди, за да изрази съболезнованията си, като е казал, че турска делегация, в която влизат вицепрезидентът Фуат Октай и външният министър Мевлют Чавушоглу, ще посети страната й, за да направят преценки за нова пътна карта.   \r\n\"Според мен разкриването на организациите, които стоят зад този терорист, ще е от полза и за Вашата нация. Манифестът, който нападателят обяви, дава ясно да се разбере, че тази атака не е индивидуален акт. Вярвам, че да се разкрият групировките зад нея означава успокоение за народа на Нова Зеландия. Ние не бихме искали над страната на свободите, да се спусне сянка,\" е казал Ердоган на Патси Реди. \r\n*** Десният екстремист, който се снима как вилнее в две джамии в тихия новозеландски град Крайстчърч и изби 49 богомолци, в събота се яви в съда с повдигнато обвинение за убийство, предава агенция  AFP .  \r\n28-годишният австралиец Брентън Тарант се появи с белезници и бяла затворническа риза. Той седеше без да се помръдне, докато съдията четеше обвинителния акт, в който му се повдига едно единствено обвинение. Очаква се да му бъдат отправени и други обвинения.   \r\nТой е бивш фитнес инструктор, самопровъзгласил се като фашист. Понякога се обръщаше да огледа присъстващите в съдебната зала медии. Съдебното заседание, по време на което бяха направени кратки изслушвания, се провеждаше при закрити врати от съображения за сигурност. \r\nТой не пожела да бъде освободен под гаранция и бе отведен в предварителния арест до следващото заседание, насрочено за 5 април.  \r\n42 души все още се намират в болница заради раните си. Сред тях е и дете на четири години. Нападението, извършено в петък, се смята за най-смъртоносното, което е предприемано срещу мюсюлмани в западния свят в наше време.  \r\nИзвън съдебната сграда, която се охранява от тежко въоръжена полиция, синовете на 71-годишният афганистанец Дауд Наби настояваха за справедливост.    \r\n\"Чувството, което изпитваме, е яростно.\", според него. \"Излиза извън границата на въображението. \" \r\nВ събота премиерът Джасинда Ардерн поясни, че жертвите са от целия мюсюлмански свят – Турция, Бангладеш, Индонезия и Малайзия са предоставили консулска помощ.  \r\nУбит е един саудитски гражданин, а друг е ранен по собствени сведения на новинарския телевизионен канал Ал-Арабия.   \r\nПоне двама йорданци са сред убитите, по данни, съобщени от външния министър на тази държава. Говорителят на пакистанското МВнР Мохаммед Файсал е заявил, че пет граждани на държавата му се водят изчезнали.   \r\nАрдерн описа убийството, което сравни с пиянство, като терористична атака и каза, че стрелецът, който не присъства в никакви списъци и няма криминално досие, е купил законно две полуавтоматични оръжия, две пушки и винтовка. Тях именно той е използвал. Премиерът е пояснила, че \"нападателят е имал издаден лиценз за притежание на оръжие“, издаден през ноември 2017-та, а оръжията е започнал да купува един месец по-късно. Тя е заявила категорично: „нашите закони за притежаване и ползване на оръжие ще бъдат променени“.   \r\nЗаподозреният е документирал в крайно десен „манифест“ собствената си радикализация и две години на подготовка, която е преминала в продължителна и дълбока потайност. Той е заснел на видео в главната джамия на Крайстчърч как преминава от помещение в помещение, от жертва на жертва, стреляйки по ранените отблизо, докато те се борят да изпълзят навън, за да се спасят.    \r\nОще двама остават в предварителния арест, макар че не са ясни техните връзки с нападението. Трети човек, който е бил по-рано задържан, се оказва, че е бил сред публиката, но е имал огнестрелно оръжие и се е опитвал да помага.  \r\nВ кола са били открити два експлозива и са неутрализирани от военните, докато полицията е нахлула внезапно за обиск в къща в Дънидин, в която се предполага, че е живял заподозреният.   \"Ужасяваща касапница\" \r\nЦелият свят изразява съболезнования за жертвите. \r\nАмериканският президент Доналд Тръмп заклейми „ужасното клане“, при което „невинни хора умряха по такъв чувствителен начин“, но отрече крайно десният екстремизъм да се е превърнал в широко разпространено явление.   \r\nГоворейки в Сидни австралийският премиер Скот Морисън описва стрелеца като \"десен екстремист и опасен терорист \". \r\nСтрелецът е имал две мишени – джамията „Ал Нур“, където загинаха 41 човека, и втора, по-малка джамия в предградие на Линууд, където други седем също не са сред живите. Сред мъртвите има жени и деца.   \r\nСред оцелелите са и 17 членове на отбора по крикет от Бангладеш. Тяхната среща в събота с отбора на Нова Зеландия бе отложена. Има и оцелял палестинец, който се е спасил, след като е видял как някой пред него е бил застрелян в главата: „Чух три бързи изстрела, после имаше десет секунди пауза и всичко почна отново“, казва той, но без да спомене името си. „След това хората започнаха да бягат“, е заявил пред френската телеграфна агенция.  \r\nОт новозеландската полиция обявиха, че видеото, заснето от стрелеца, е „ крайно депресиращо“ и предупредиха уебюзърите, че ще им се повдигнат обвинения до 10 години затвор за споделяне на подобно „противно съдържание“. AFP потвърди достоверността на заснетия филм, който няма да разпространи. \r\nНовозеландците са шокирани от случилото се. Те стават свидетели на не повече от 50 убийства годишно в страна с население от 4.8 млн. души и се гордеят, че живеят н сигурно и спокойно, приветливо място. Полицията предупреди мюсюлманите да не посещават джамиите „никъде в Нова Зеландия“ след нападенията в Крайстчърч. Петък е свещен ден за тях.   \"Навсякъде има тела\" \r\nНападението шокира местното мюсюлманско население. По-голяма част от него е пристигнала в островната държава като бежанци. Свидетел каза, че той е чул изстрелите докато се молел, а след това видял съпругата си мъртва на пътеката пред джамията. Друг човек сподели, че е видял как убиват децата му – „Имаше тела навсякъде“.   \r\nМасовите стрелби са изключително редки в Нова Зеландия, която затегна оръжейните си закони, за да ограничи достъпа до полуавтоматичното оръжие още през 1992 година, две години след като умствено разстроен човек изби 13 души в град Арамоана на Южния остров. В същото време всеки на възраст над 16 години може да кандидатства за стандартен лиценз за притежаване на оръжие, след като изкара курс за сигурност и премине през тест пред полицията.   \r\nКрайстчърч е относително малък новозеландски град, през 2011 година влезе в глобалната комуникация заради смъртоносно земетресение отнело живота на повече от 180 души.   \r\n*** Бомбардировач В-52 на ВВС на САЩ с включен транспондер в петък е преминал на 150 километра от границите на Руската федерация, прелитайки над Балтийско море. Информацията е предадена на журналистите от Министерството на отбраната на Русия, съобщава  ТАСС .   \r\n\"На 15 март 2019 година самолет В-52 на американските ВВС е извършил полет с включен транспондер над неутрални води в Балтийско море, като е провел курс, успореден на териториалните води на РФ. Той се доближил до границите на РФ на 150 километра, след което е направил обратен завой веднага щом е влязъл в полезрението на дежурните руски противовъздушни сили, които са го съпроводили“, са съобщили от военното ведомство. \r\nРуските военни редовно „засичат“ над Балтийско море самолети от страни, членки на НАТО, но същевременно рядко се случва бомбардировачи да извършват полети. По официални сведения за последен път B-52 е засичан в района през 2017-та година. \r\n*** Президентите на САЩ и КНР Доналд Тръмп и Си Дзинпин може да отложат за юни срещата за подписване на търговското споразумение, тъй като неговата финализация се нуждае от повече време отколкото се очакваше, съобщава руската телеграфна агенция  ТАСС  в събота,  като се позовава на китайския вестник South China Morning Post. \r\nИзточници на китайското издание отбелязват, че срещата е била планирана за април, но е малко вероятно да се състои тъй като до тогава едва ли двете страни ще успеят да подготвят окончателните договори. Те имат доста различни мнения по редица въпроси. Вашингтон настоява да се изработи правоохранителен механизъм, който ще позволи да се гарантира, че китайската страна ще изпълнява поетите ангажименти.  \r\nВ четвъртък финансовият министър на САЩ Стивън Мнучин е признал, че държавните лидери няма да успеят да се срещнат в края на март, защото двете експертни делегации имат нужда от още време за преговори.   \r\nВ началото на декември 2018 година Тръмп и Си се срещнаха „на четири очи“ в Аржентина по време на срещата на Г20 и се договориха в следващите три месеца да се изготвят мерките за сключване на търговското споразумение между САЩ и КНР. Американският президент заяви, че се е съгласил от първи януари 2019 година да не повишава тарифите от 10% до 25% за китайска продукция на обща стойност от 200 млрд. щатски долара, както бе планирал преди това. Този срок изтече на първи март, но Тръмп изрази готовност да не повишава митата докато преговорите вървят успешно и в правилно според Вашингтон направление. \r\n  ***  Новозеландският главен обвинител Дейвид Паркър заяви, че полуавтоматичното оръжие ще бъде забранено. Той предупреди за глобално надигане на главата на екстремизма, съобщава  The New Zealand Herald . \r\n“В много части на света се запалват светлините на просветлението,” цитира Паркър местна поговорка, докато пита как е възможно да е справедливо компаниите, които притежават социални медии, да разпространяват като лайвстрийм и да излъчват със звук и образ  подобно варварство.“ Неговите коментари идват след думите на премиера Ардерн за промяна на законите за оръжието. Тя е потвърдила, че главният заподозрян е носил пет огнестрелни оръжия със себе си, включително и две полуавтоматични пушки.", "date": "2019.03.16", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/16/2635177/the-guardian-nay-cherniyat-den-kak-reagira-presata-na-strelbata-v-kraystcharch.html", "text": "Касапницата в Нова Зеландия, при която загинаха 49 души, преобладава на първите страници на печатните издания в целия свят, пише британският  The Guardian  и прави обобщен обзор на редица англоезични \r\nиздания.   : медиите в страната определят петък, когато се стреля в двете джамии в Крайстчърч като „ един от най-черните дни“ в историята на страната.  The Press , водещият в самия град Крайстчърч вестник и сред най-тиражираните печатни издания в островната държава, излиза с  потресаваща първа страница, на която са показани оцелелите. Заглавието е „Краят на невинността“, до който тези нападения са довели това спокойно и мирно общество.  „Думите не могат да опишат случилото се“. Така тази тема се превръща в обща за вътрешните печатни издания.  Политическият коментатор Брайс Едуърдс пише за друг водещ новозеландски вестник -   The New Zealand Herald : „Много от хората, които са пряко пострадали от тази стрелба, може би са имигранти в Нова Зеландия. Може би те са бежанци. Те са избрали Нова Зеландия за свой дом и тя е техен дом.“ Съботно-неделното издание на  the Dominion Post , вторият по-големина вестник в страната, който излиза в Уелингтън, е със сходна като на първи две издания челна страница.  Към тях се присъединява и гласът на  The Nelson Mail, малко издание, което излиза в град Нелсън, разположен на Южния остров. В  The Otago Daily Times  се включват и събитията от Дънидин, където се смята, че е живят заподозреният Бретън Тарант, според него именно това градче е било истинската първоначална мишена.   The Guardian  се фокусира върху превъзходството на бялата раса, което е изразено от мъжа, обвинен в убийство. Вестникът отбелязва, че социалните медии са критикувани за ролята, която са изиграли. Водещо заглавие е „Клане в Нова Зеландия – мъж застреля 49 души в джамии“.  \r\nМного от останалите британски вестници се концентрират предимно върху ролята на социалните медии, след като се оказва, че заподозреният е подготвил нападението си именно през онлайн платформите.    The Times  съобщава, че МИ5 разследва възможни връзки между заподозрения стрелец и крайно десни екстремисти в Кралството.  The Telegraph  в съботния си брой пише на първа страница „Първата терористична атака на социалните медии“.   The Sun  излиза с водещо заглавие „ Терорист изби 49 мюсюлмани – показа на живо ужаса във Фейсбук чрез сцени, които шокираха света“   The Express : „ Подхранвано от омразата нападение срещу ценностите, които обединяват всички нас“   \r\nTwitter Ads info and privacy The Daily Mirror  в съботното си издание определя стрелеца като “ангелско момче, което се е превърнало в дяволски крайно десен масов убиец ”. \r\nНякои от австралийските таблоиди се фокусират върху мъжа, обвинен за убийството на 49 души – той е австралийски гражданин, те включват на първата си страница имиджи, заимствани от лайвстрииминга на касапницата, въпреки молбата, която полицията и в Нова Зеландия, и в Австралия отправят да не се споделя визуален материал.   The West Australian : на първата му страница се чете: „ Аз съм обикновен бял мъж. Работническа класа. Нисък доход. Самообявил се расист. Вчера (петък – бел. ред.) аз заснех как сам убивам поне 49 души в една джамия в Крайстчърч. ” Страницата е споделяна в Туитър, онлайн версията й вече е изтрита от главния редактор на изданието Антъни Дьо Селие, заради множеството критики, които е получила.   Таблоидите на медийната групировка на  Мърдок Нюз Корпорейшън се придържат към същата линия на комуникативно поведение.  The Courier Mail : използва имиджи от лайвстрийма и нарича Тарант „луд от работническата класа ”. The Herald Sun : на първата му страница се чете:“Касапин от лайвстрийма”, като финалната фраза гласи “пъкленият манифест на лудия австралиец е разкрит ”. The Daily Telegraph : челната страница в съботното издание на този вестник също има изображения от лайвстрийминга, но съдържа само една дума „Чудовище“.   The Weekend Australian : за седмичника водещото заглавие гласи: “Износ на Ози дяволи.”, (определението Ози е местен жаргон за австралиец и австралийски - бел. ред.).  Ивелина Ватова", "date": "2019.03.16", "title": "The Guardian: „Най-черният ден“: Как реагира пресата на стрелбата в Крайстчърч"}
{"url": "http://www.focus-news.net/news/2019/03/16/2635183/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и „Дунав мост 2“. Това съобщиха от ГД „Гранична полиция“. Информацията е към 06.00 часа. Нормално се осъществява преминаването през всички контролно-пропускателни пунктове по границите със Сърбия, Северна Македония и Гърция.", "date": "2019.03.16", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и „Дунав мост 2“"}
{"url": "http://www.focus-news.net/news/2019/03/16/2635185/predstoyashti-mezhdunarodni-sabitiya-za-16-mart-agentsiya-fokus.html", "text": "Изправят пред съда стрелеца, убил 49 души при две свързани нападения \r\n***  Про-Брекзит протест \r\n***  18-та събота на протести на „жълтите жилетки“ \r\n***  Антиправителствени протести срещу управлението на премиера Еди Рама \r\n***  Протест срещу делото на каталунските сепаратистки лидери \r\n***  Протести срещу удължаването на мандата на сегашния президент Бутефлика \r\n***  Протест на леви активисти срещу политиката на САЩ спрямо Венецуела", "date": "2019.03.16", "title": "Предстоящи международни събития за  16 март  (Агенция \"Фокус\")"}
{"url": "http://www.focus-news.net/news/2019/03/16/2635184/predstoyashti-sabitiya-v-stranata-za-16-mart-agentsiya-fokus.html", "text": "*** \r\nОт 10.00 часа на Шилигарника ще се състои 10-о Състезание по ски за Купата на министъра на външните работи на Р България с личното участие на вицепремиера и министър на външните работи Екатерина Захариева.  \r\n*** \r\nОт 09.00 часа Белоградчишкият епископ Поликарп ще отслужи Божествената света Литургия в катедралата „Св. вмца Неделя“ по повод Тодороден. \r\n*** \r\nОт 09.00 часа в Гранд Хотел София ще се проведе Европейска среща на „TAG Alliances“ – международна мрежа на независими адвокатски, счетоводни и одиторски кантори, която има членове в над 100 държави.    \r\n*** \r\nОт 09.00 часа в аулата на Аджибадем Сити Клиник Болница Токуда ще се проведе научно-практически семинар, посветен на Световния ден на съня. \r\n*** \r\nОт 10.00 часа в галерия „Сердика“ (Женски пазар) ще започне вторият ден на конференция в рамките на проекта „Обединени чрез изкуство“. \r\n*** \r\nОт 10.00 часа на площада в кв. „Бенковски“ се състои празнично честване на Тодоровден. В 10.30 часа на стадиона в квартала ще започнат традиционни състезания и демонстрации с участието на група „Конна полиция“ – СДВР. \r\n*** \r\nОт 10.00 часа в Литературен клуб „Перото“ Френският културен институт организира маратон по четене. \r\n*** \r\nОт 11.00 часа Гранд Хотел София, зала „Триадиаца“ 1, ще се състои презентация на Националния филмов център в рамките на София Мийтингс. \r\n*** \r\nОт 14.00 часа в Образователния център на Национална галерия/Квадрат 500 ще бъде открита изложбата „Нарисувани думи“ със съвременни илюстрации на детски книги от Обединеното кралство. \r\n*** \r\nОт 09.00 часа от изравнителния басейн в квартал „Изток” ще тръгне шествие до параклиса „Свети Тодор” в местността Параколово, където бъдат извършени водосвет и служба за здраве по повод Тодоровден.  \r\n*** \r\nОт 17.00 часа в конферентната зала на хотел „Сани“ ГЕРБ – Пловдив област организира среща с евродепутата от ГЕРБ/ЕНП Ева Майдел. \r\n*** \r\nОт 09.00 часа в Спортен комплекс „Пирин“ ще започне Трети международен турнир по плуване „Пирин“-Благоевград. \r\n*** \r\nОт 11.30 часа в Регионален исторически музей -Благоевград Сдружение „Движение - Ние, жените“ организира среща-дискусия с Ели Логинова. \r\n*** \r\nОт 09.00 часа в спортна зала „Младост“ ще се проведе Държавното първенство по художествена гимнастика за приз „Жулиета Шишманова“. \r\n*** \r\nОт 11.30 часа в Етнографския музей ще се проведе лекция на тема „Висулки, представящи изображения на кон с мъжка глава“. \r\n*** \r\nОт 11.00 часа в Експоцентър „Флора“ ще се проведе камерен концерт „Руска пролет“. \r\n*** \r\nОт 09.30 часа в Заседателната зала на ВСУ „Черноризец Храбър“ ще се проведе пресконференция с участието на  Ариел Коен, акад. Ст. Воденичаров, Владимир Бронфенбренер, Денис Баринов, проф. Петър Христов – ректор на Варненския свободен учиверситет, проф. Теодора Бакърджиева – зам.-ректор и ръководител на програма „Киберсигурност“ и доц. Галина Милева – ръководител на програма „Интелигентни системи за сигурност“. \r\n*** \r\nОт 10.00 часа на паркинга до един от големите магазини на ул. „Атанас Москов“ ще се проведе Дамско автомобилно състезание за майсторско управление. \r\n*** \r\nОт 11.00 часа в Grand Mall Varna студенти от Медицинския университет организират кампания „Усмивка за цял живот“. \r\n*** \r\nОт 11.00 часа в Конната база в квартал „Виница“ ще се проведе кушия за Тодоровден. \r\n*** \r\nОт 09.00 часа в Mall Veliko Turnovo ще се проведе доброволна кръводарителска кампания под надслов „В кръвта ти е да спасяваш животи“ на Отделението по трансфуционна хематология при МОБАЛ „Д-р Стефан Черкезов“. \r\n***  \r\nОт 11.00 часа пред Община Велико Търново ще бъде открит „Трабант Фест“ – 2019, ще бъдат представени автомобилите, а след това ще се проведе парад.  \r\n***  \r\nОт 12.00 часа в Изложбени зали „Рафаел Михайлов“ ще се проведе церемония по награждаване на участници /ученици/ от ниво Бронз на Международната награда на Херцога на Единбург.  \r\n***  \r\nОт 13.00 часа на паркинга под крепостта Царевец в рамките на „Трабант Фест“ – 2019 ще се проведат състезания по майсторско шофиране.  \r\n***  \r\nОт 17.00 часа в голяма зала на Община Велико Търново ще се състои тържествен концерт на хоровите формации на ТД „Трапезица-1902“ по повод празника на Велико Търново и 117-годишнината от учредяването на дружеството.  \r\n*** \r\nОт 11.30 часа за 29-ти път в село Арбанаси ще бъде отбелязан Тодоровден.  В 11.30 часа Негово Високопреосвещенство Великотърновският митрополит Григорий ще отслужи водосвет, след което ще се проведе конкурс за най-гиздав кон и ездач. В 13.00 часа са предвидени демонстрации на конно-спортна база „Калоян“. \r\n*** \r\nОт 09.00 часа Врачанският митрополит Григорий ще оглави Архиерейска света Литургия в митрополитския храм „Св. Николай“ на Тодоровден. \r\n*** \r\nОт 09.00 часа иконата с чудотворните мощи на свети Ефрем Нови ще пристигне в храм „Успение Богородично“ и ще престои там през целия ден. От 17.00 часа ще бъде отслужен молебен за здраве, а от  17.30 часа отново в храма ще бъдат представени и книгите за свети Ефрем Нови - „Свети великомъченик и чудотворец Ефрем Нови“ и детската „Светецът светкавица“. \r\n*** \r\nОт 9.00 часа Професионална гимназия „Христо Ботев в Дупница ще бъде домакин на областния кръг на олимпиадата по техническо чертане. \r\n*** \r\nОт 11.00 часа Читалище „Обединение - 1913 година“ организира пролетен карнавал за деца от 2 до 7 години. \r\n*** \r\nОт 9.00 часа в лесопарк „Хисарлъка“ ще се състои акция за почистване.  \r\n*** \r\nОт 11.00 часа на площад „Велбъжд” се организира благотворителен базар под надслов „Левкемията не е присъда, в помощ на Тони”. \r\n*** \r\nОт 13.00 часа в местността „Хисарлъка” ще започне традиционното посрещане на Девойка „Кюстендилска пролет“ и концерт със специалното участие на носителката на 5 награди от „Пирин фолк”- Сандански за 2018 г., Цвети Веселинова и местни танцови състави. \r\n*** \r\nОт 15.00 часа на новоизградената сцена „Базиликата“, част от Късноантичната и средновековна крепост „Хисарлъка“, гражданите и гостите на Кюстендил ще имат възможността да се насладят на Професионален духов оркестър, Кюстендил и Джаз бенд към НМУ  „Любомир Пипков”-София. \r\n*** \r\nОт 19.00 часа на пл. „Велбъжд” ще се проведе 53-тият конкурс за избор на „Девойка Кюстендилска пролет“ 2019. \r\n*** \r\nОт 10.30 часа в Голямата зала на Общински младежки дом ще се проведе самостоятелен концерт на Танцов ансамбъл „Младост“. \r\n*** \r\nОт 10.30 часа в панагюрското село Баня ще започне традиционния празник „Тодоровден по нашенски“.  \r\n*** \r\nОт 10.00 часа в центъра на село Богданово ще бъде отслужен водосвет за Тодоровден, след което ще започнат конни състезания.  \r\n*** \r\nОт 11.00 часа в местността „Поляна” ще се проведе конно състезание.  \r\n*** \r\nОт 10.00 часа в центъра на село Драгичево ще бъде отбелязан Тодоровден. От 11.00 часа ще има водосвет в черквата, а стартът на конните надбягвания ще бъде даден в 12.00 часа в местността \"Старо село\". \r\n*** \r\nОт 13.00 часа в зала „България“ на Конгресния център на Пловдивския панаир ще се проведе редовно заседание на Градската партийна конференция на БСП – Пловдив. \r\n*** \r\nОт 10.00 часа в Регионална библиотека “Любен Каравелов”-Русе ще сепроведе „Сляпа среща с книга“ – проект на Младежите от „Интеракт клуб Русе“. \r\n*** \r\nОт 11.00 часа евродепутатът от групата на ЕНП/ГЕРБ Ева Майдел ще присъства на проверката на инфраструктурни проекти на бул. „Придунавски“. \r\n*** \r\nОт 10.30 часа на местния земеделски пазар Ева Майдел ще се срещне с граждани от района. \r\n*** \r\nОт 11.00 часа в местността Беглико между селата Крупник и Черниче ще се проведат традиционните кушии за Тодоровден. \r\n*** \r\nОт 09.00 часа Архимандрит Висарион ще отслужи св. Златоустова Литургия за Тодоровден в храм „Св. великомъченица Неделя“. \r\n*** \r\nОт 11.00 часа на площада в селото ще бъде отпразнуван Тодоровден.  \r\n*** \r\nОт 10.00 часа за шеста поредна година село Смилян ще отбележи Тодоровден с конни състезания. \r\nСъбитието ще се проведе  на „Трошачката” в местността Балабаньо.  \r\n*** \r\nОт 08.00 часа в РБ „Захарий Княжески“ ще се проведе конференция за видео и анимация „Код: Motion“ Стара Загора 2019. \r\n*** \r\nОт 09.00 часа  в Регионалния пресклуб на БТА ще се проведе пресконференция на Ордена на рицарите тамплиери. \r\n*** \r\nОт 10.00 часа ще се проведе празнично весели по повод Тодоровден. \r\n*** \r\nОт 11.00 часа на площад „Свобода“ ще бъде отслужен  водосвет от ставрофорен иконом Славчо Проданов по повод Тодоровден. На площада пред Общината в рамките на празничната програма художниците от ОДК ще разположат кътове за детска творческа работилница  \r\n*** \r\nОт 10.00 часа в района на старата автогара Община Чепеларе и Сдружението на коневъдите организират Тодоровден в града. \r\n*** \r\nОт 9.30 часа на закрития манеж на Хиподрума в Шумен ще се проведат традиционните конни надбягвания по повод Тодоровден. \r\n*** \r\nОт 10.30 часа в зала „Проф. Венета Вичева“ на общината се състои символичното откриване на Националния конкурс „Децата на България пеят, танцуват, рисуват“.", "date": "2019.03.16", "title": "Предстоящи събития в страната за 16 март ( Агенция „Фокус“)"}
{"url": "http://www.focus-news.net/news/2019/03/16/2635178/the-times-myusyulmanite-se-strahuvat.html", "text": "Мюсюлманите се страхуват, те са наранени, но ние не трябва да се поддаваме на омразата, публикува в съботното си издание коментар на Мааджид Наваз барометърът на британските медии  The Times .  \r\n„След геноцида в Босна атаката от петък бележи най-ниската точка за мюсюлманските общности на Запад. Това нападение е най-голямата терористична атака в Австралазия, осъществявана от един единствен човек. Тя е равнозначна по брой жертви на стрелбата в нощния клуб в Орландо през 2016-та. Завинаги тя ще представлява травма за нас и ще се отрази върху начина, по който ние ще възприемаме нови и възникващи категории от бялото превъзходство и антимюсюлманския тероризъм. През миналия месец бях нападнат в Сохо в Лондон при расистка разпра, челото би беше ударено от неизвестен предмет. Вероятно ще нося белега за цял живот. Ако преди пет години някой ми беше казал, че ще ми се случи подобно нещо в стил расистко насилие и ксенофобска омраза, която виждаме как расте заедно с нашите тийнейджъри, аз нямаше да му повярвам.“   Ивелина Ватова", "date": "2019.03.16", "title": "The Times: Мюсюлманите се страхуват"}
{"url": "http://www.focus-news.net/news/2019/03/16/2635182/the-times-of-india-za-devet-indiytsi-koito-sa-bili-v-dzhamiyata-v-kraystcharch-nyama-svedeniya.html", "text": "За девет индийци няма информация след нападенията в двете джамии в Крайстчърч в петък, съобщава излизащият в Делхи водещ англоезичен вестник  The Times of India .  \r\nПо непотвърдени данни поне двама от тях са ранени. Индийският главен комисар в Нова Зеландия Саджив Кохли съобщава за изданието, че мисията е открила 24х7 помощни линии, за оказване на помощ на пострадалите и за информация. Правителството в Делхи веднага е оказало помощ на семействата на засегнати от инцидента индийски граждани да получат визи за Нова Зеландия.  Ивелина Ватова", "date": "2019.03.16", "title": "The Times of India: За девет индийци, които са били в джамията в Крайстчърч, няма сведения"}
{"url": "http://www.focus-news.net/news/2019/03/16/2635179/the-telegraph-s-tereza-mey-e-svarsheno.html", "text": "„Тереза Мей „е свършена“ и трябва „бъде промушена с нейната сабя“. Това е цената за сделката й по излизането на Великобритания от Европейската общност, за да спечели смислен вот“ според помощници на премиера, пише съботното издание  TheTelegraph .  \r\nСпоред висши помощници на премиера, тя трябва да бъде оставена да си подготви график за напускане на поста, ако иска смислен вот за сделката по Брекзит.  \r\nВестникът е научил, че двама висши служители на Даунинг Стрийт са уверени, че премиерът ще бъде „промушен със собствената й сабя“ и обявиха, че трябва да избегне това, за да докаже, че може „да си тръгне с достойнство“.   \r\nТе вярват, че Мей завинаги и трайно „изгуби доверието на евроскептиците“. Тя ще трябва да потърси нов лидер за Консервативната партия, когото да предложи на конференцията през октомври.  \r\nТози сигнал идва малко преди края на седмицата, за когато премиерът е планирала да прекара времето си с консервативните евроскептици и депутатите от Демократичната юнионистка партия за трети смислен вот по нейния проект.  Ивелина Ватова", "date": "2019.03.16", "title": "The Telegraph: С Тереза Мей „е свършено“"}
{"url": "http://www.focus-news.net/news/2019/03/16/2635186/aktualna-patna-obstanovka.html", "text": "Информация за състоянието на републиканските пътища към 06.00 чaса, предоставена от  Агенция „Пътна инфраструктура“ . Метеорологична обстановка:  \r\nТемпературите са в интервала от - 5° до 10°. Времето над страната е предимно ясно. \r\nСлаб до умерен вятър духа в областите: Кюстендил, Шумен, Кърджали и Ловеч. \r\nСлаб сняг вали в района на Смолян. Дъжд вали в района на Габрово. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт Бургас: \r\nДо 20.03.2019 г. от км 308+107 до км 359+475 в участъка Деветак – Ветрен се извършват ремонтни дейности на ограничителни системи /мантинели/. Шофьорите да се движат с пившено внимание  и съобразена скорост, спазвайки пътната сигнализация.  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Пазарджик: \r\nДо 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното в посока София, поради ремонтни дейности на платното в посока Бургас. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nДо 16.03.2019 г. шофьорите да се движат с повишено внимание и съобразена скорост в участъка от км 42 до км 47 в посока София където се изъвршва полагане на хоризонтална маркировка.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nДвижението по път I-1 /E-79/ Благоевград – Сандански в участъка от гр. Благоевград до с. Железница от км 356+100 до км 371+000, се осъществява с повишено внимание поради полагане на хоризонтална маркировка. Срок до 22.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 16.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 16.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново - Бургас от км 77+000 до км 84+000 се осъществява  с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 е ограничен в скоростта 30/км/ поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради ремонтни дейности на асфалтовата настилка до 22.03.2019 г. Движението се регулира с пътни знаци.  \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-602: Движение с повишено внимание по път III-602 в района на с-Коняво - с.Горна Гращица от км 0+000 до км 5+000 поради ремонтни дейности до 18.00 ч. на 19.03.2019 г. Сигнализирано с пътни знаци.  \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът III-102: Движението по път ІІІ-102 с. Горно Церовене - Монтана от км 80+000 до 80+500 се осъществява в една лента и с повишено внимание поради изграждане на подпорна стена. Движението е ограничено до 40 км/ч. Срок до 15.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности:  \r\nПът III-602: Движението по път III-602 в участъка с. Таваличево - гр. Бобов дол се осъществява с повишено внимание поради смяна на ограничителни системи. Сигнализирано е с пътни знаци. Срок до 16.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Перник се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 19.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.16", "title": "Актуална пътна обстановка"}
{"url": "http://www.focus-news.net/news/2019/03/16/2635188/niggg-ban-zemetresenie-s-magnitud-25-po-rihter-e-registrirano-kray-devin.html", "text": "Земетресение с магнитуд 2.5 по Рихтер е регистрирано край Девин. Това съобщи за  Агенция „Фокус“  дежурният синоптик от  Национален Институт по Геофизика, Геодезия и География (НИГГГ) към БАН. трусът е регистриран в 05.26 часа. Епицентърът му е на около 1 км южно от град Девин, на 29 км северозападно от Смолян и на 139 км югоизточно от София. Няма данни трусът да е бил усетен.", "date": "2019.03.16", "title": "НИГГГ-БАН: Земетресение с магнитуд 2.5 по Рихтер е регистрирано край Девин"}
{"url": "http://www.focus-news.net/news/2019/03/16/2635189/nimh-dnes-oblachnostta-shte-e-promenliva-maksimalnite-temperaturi-shte-sa-mezhdu-16-i-21.html", "text": "Днес облачността ще е променлива, след обяд по-често значителна, но вероятността за валежи е малка. Атмосферното налягане е и ще остане по-ниско от средното за месеца - в следобедните часове слабо ще се понижи. Около и след обяд вятърът ще се ориентира от северозапад, ще се усили и ще е умерен, временно и силен. Ще се затопли чувствително и максималните температури ще са между 16° и 21°. Това съобщи за Агенция „Фокус“ Мартин Славчев, дежурен синоптик в  Националния институт по метеорология и хидрология (НИМХ) . \r\nНад Черноморието облачността ще е променлива, по-значителна след обяд, но ще е почти без валежи. Максималните температури ще са 8°-10°. Температурата на морската вода е 7-9°. Вълнението на морето ще бъде 2-3 бала. \r\nНад планините облачността ще е променлива, по-значителна след обяд, но вероятността за валежи е малка. Ще духа силен, по най-високите части и бурен северозападен вятър. Температурите ще се повишат и максималната на височина 1200 метра ще бъде около 10°, на 2000 метра - около 3°.", "date": "2019.03.16", "title": "НИМХ: Днес облачността ще е променлива, максималните температури ще са между 16° и 21°"}
{"url": "http://www.focus-news.net/news/2019/03/16/2635187/10-oto-sastezanie-po-ski-za-kupata-na-ministara-na-vanshnite-raboti-sabira-priyateli-na-diplomatsiyata-v-bansko.html", "text": "В Банско ще се състои 10-о Състезание по ски за Купата на министъра на външните работи на Р България с личното участие на вицепремиера и министър на външните работи Екатерина Захариева, съобщиха от  пресцентъра на МВнР. \r\nМинистър Захариева ще се състезава с представители на дипломатическия корпус, на държавната администрация и на международни институции в България, както и с приятели на дипломацията. \r\nНадпреварата под егидата на министъра на външните работи се организира съвместно с посланика на Република Австрия Андреа Вике и посланика на Румъния Йон Гъля, както и с Българската федерация по ски и „Балкан Холидейз“. \r\nСъстезанието в дисциплината гигантски слалом започва в 10.00 часа на Шилигарника. То ще бъде разделено на два манша в различни категории – Дипломати мъже, Дипломати жени, Приятели мъже, Приятели жени, Деца. За ентусиазираните състезатели ще бъде организиран и „весел биатлон“. Той включва преминаване на трасето с престой на стрелкови рубеж. Церемонията по награждаване е предвидена в 12.30 часа на Шилигарника.", "date": "2019.03.16", "title": "10-ото Състезание по ски за Купата на министъра на външните работи събира приятели на дипломацията в Банско"}
{"url": "http://www.focus-news.net/news/2019/03/16/2635190/burgas-vazstanoveno-e-dvizhenieto-po-patya-prilep-kamchiya-pri-rishki-prohod.html", "text": "Възстановено е движението по път II-73 Прилеп - Камчия при Ришки проход. Това съобщиха от  Агенция „Пътна инфраструктура“ .", "date": "2019.03.16", "title": "Бургас: Възстановено е движението по пътя Прилеп - Камчия при Ришки проход"}
{"url": "http://www.focus-news.net/news/2019/03/16/2635195/kyustendil-53-tiyat-konkurs-za-izbor-na-devoyka-kyustendilska-prolet-shte-se-provede-na-pl-velbazhd.html", "text": "От 19.00 часа на пл. „Велбъжд” ще се проведе 53-тият конкурс за избор на „Девойка Кюстендилска пролет“ 2019. Това съобщиха от пресцентъра на  Общината . Водещи на спектакъла ще бъдат носителите на призa „БГ модна икона“ за 2018 г. - актрисата, участвала в едни от най-добрите български и чужди филмови продукции през последните години - Яна Маринова и Орлин Павлов - певецът, покорил не само музикалните сцени, но и превъплътил се в едни от най-запомнящите се актьорски роли в модерното българско кино и малкия екран. \r\nПреди да стане ясно коя е носителката на титлата „Девойка Кюстендилска пролет“ 2019, на сцената ще се качи един от най-обичаните изпълнители, продуцентът и хитмейкър Криско. \r\nЗа титлата „Девойка Кюстендилска пролет“ тази година ще се борят 14 претендентки. \r\nТържествата по случай празника „Кюстендилска пролет” ще продължат на 21 март от 11.00 часа на площад „Велбъжд”, където ще се отслужи молебен за здравето на кюстендилци и ще се състои ритуал по предаването на символите на града. В празничната програма участват народният певец Иван Дяков, емблематичният глас на българската музика Тони Димитрова и танцови състави от Кюстендил. \r\nВ местността „Хисарлъка” от 13.00 часа ще започне традиционното посрещане на Девойка „Кюстендилска пролет“ и концерт със специалното участие на носителката на 5 награди от „Пирин фолк”- Сандански за 2018 г., Цвети Веселинова и местни танцови състави. \r\nОт 15.00 часа на новоизградената сцена „Базиликата“, част от Късноантичната и средновековна крепост „Хисарлъка“, гражданите и гостите на Кюстендил ще имат възможността да се насладят на Професионален духов оркестър, Кюстендил и Джаз бенд към НМУ  „Любомир Пипков”-София.", "date": "2019.03.16", "title": "Кюстендил: 53-тият конкурс за избор на „Девойка Кюстендилска пролет“ ще се проведе на пл. „Велбъжд”"}
{"url": "http://www.focus-news.net/news/2019/03/16/2635193/prodalzhava-poseshtenieto-na-vrodeputata-eva-maydel-v-rusenska-oblast.html", "text": "Продължава посещението на вродепутата Ева Майдел в Русенска област. Това съобщиха от пресцентъра на  ПП ГЕРБ . От 09.00 часа, ще бъде извършен преглед на инфраструктурни проекти на територията на град Русе – бул. „Придунавски“ и др. \r\nВизитата ще завърши в град Две могили (Община Две могили), когато от 10.30 часа Ева Майдел ще има среща с граждани в района на местния земеделски пазар. Тя ще бъде придружавана от народния представител от ГЕРБ в 19-и МИР – Русе Светлана Ангелова, общински съветници от ГЕРБ и кметове на кметства.", "date": "2019.03.16", "title": "Продължава посещението на вродепутата Ева Майдел в Русенска област"}
{"url": "http://www.focus-news.net/news/2019/03/16/2635196/api-horizontalna-markirovka-shte-se-polaga-mezhdu-42-i-47-km-na-am-hemus-v-posoka-sofiya.html", "text": "Хоризонтална маркировка ще се полага между 42 и 47 км на АМ „Хемус“ в посока София. Това съобщиха от пресцентъра на  Агенция „Пътна инфраструктура“ . Необходимо е шофьорите да карат внимателно и със съобразена скорост, спазвайки пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ .", "date": "2019.03.16", "title": "АПИ: Хоризонтална маркировка ще се полага между 42 и 47 км на АМ „Хемус“ в посока София"}
{"url": "http://www.focus-news.net/news/2019/03/16/2635197/sofiya-zabranyava-se-vremenno-prestoyat-i-parkiraneto-na-patni-prevozni-sredstva-na-parkinga-na-pl-narodno-sabranie.html", "text": "От 8.00 до 18.00 часа се забраняват престоят и паркирането на пътни превозни средства на паркинга на пл. „Народно събрание“ извън местата „служебен абонамент“. Промяната се налага във връзка със събитие в зоната. Това съобщиха от пресцентъра на  Столична община .", "date": "2019.03.16", "title": "София: Забранява се временно престоят и паркирането на пътни превозни средства на паркинга на пл. „Народно събрание“"}
{"url": "http://www.focus-news.net/news/2019/03/16/2635198/burgas-kameren-kontsert-ruska-prolet-shte-se-provede-v-ekspotsentar-flora.html", "text": "Камерен концерт „Руска пролет“ ще се проведе в Експоцентър „Флора“. Това съобщиха от пресцентъра на  Община Бургас . В него ще звучат арии и романси из руската оперна класика. Те ще бъдат представени от солистите на Държавна опера – Бургас от 11.00 часа по време на ежемесечното матине в Експоцентър „Флора“. В концерта участват солистите на Държавна опера – Бургас  Мария Цветкова-Маджарова, Нона Кръстникова, Шмилена Сутанова, Даниела Дякова, Милен Динолов, Валери Турманов и Диман Панчев, които представят най-доброто от руската оперна класика. На пианото ще бъдат Райна Попова и Станка Аргирова-Апостолова.", "date": "2019.03.16", "title": "Бургас: Камерен концерт „Руска пролет“ ще се проведе в Експоцентър „Флора“"}
{"url": "http://www.focus-news.net/news/2019/03/16/2635199/sofiya-vremenno-se-promenya-marshrutat-na-tramvayna-liniya-8-zaradi-remont-i-profilaktika-na-relsov-pat.html", "text": "Временно се променя маршрутът на трамвайна линия №8 заради ремонт и профилактика на релсов път. Това съобщиха от пресцентъра на  Столична община . За времето от 08.00 часа до 16.00 часа на 16 март 2019 г. и от 08.00 часа до 16.00 часа на 17 март 2019 г. „Столичен електротранспорт“ – ЕАД ще извърши текущ ремонт и профилактика на релсовия път и контактно кабелната мрежа по трамвайна линия №8 в участъка от спирка „жп прелез“ до трамвайно обръщателно колело „Люлин“. За времето на ремонтите „Център за градска мобилност“ ЕАД променя маршрута на трамвайна линия №8, като мотрисите ще пътуват от Съдебна палата до жк. „Западен парк“. След 16.00 часа движението ще се възстанови по нормалния маршрут. Разкрива се временна автобусна линия №8-ТМ  с маршрут: от трамвайно обръщателно колело „Люлин” по бул. „Добринова скала”, бул. „Д-р Петър Дертлиев”, бул. „Панчо Владигеров”, бул. „Царица Йоана”, ул. „Булина ливада”, бул. „Александър Стамболийски”, бул. „Вардар” и по бул. „Царица Йоана” по маршрута двупосочно.  Автобусите ще спират на : \r\n- всички съществуващи автобусни спирки по маршрута; \r\n- трамвайните спирки по бул. „Д-р Петър Дертлиев” временни спирки : \r\n- двупосочна „Бул. Луи Пастьор” на кръстовище бул. „Царица Йоана” и ул. „Луи Пастьор” за линия Н1; \r\n- двупосочна „Бул. Д-р Петър Дертлиев” на бул. „Царица Йоана” преди бул. „Д-р Петър Дертлиев” за Н1; \r\n- на бул. „Царица Йоана” на спирка „Метростанция Вардар” за линия Н1 в посока жк. „Люлин\"; \r\n- на бул. „Панчо Владигеров” на 100 метра след бул. „Захари Стоянов” в посока обръщателно колело „Люлин”.", "date": "2019.03.16", "title": "София: Временно се променя маршрутът на трамвайна линия №8 заради ремонт и профилактика на релсов път"}
{"url": "http://www.focus-news.net/news/2019/03/16/2635194/24-info-makedoniya-belgrad-ubi-oliver-ivanovich-po-zapoved-na-vuchich-smyata-hodzhay.html", "text": "Косовският вицепремиер Енвер Ходжай е наясно, че зад миналогодишното убийство на политика Оливер Иванович, един от лидерите на косовските сърби, стоят властите в Белград, а изпълнител е президентът на Сърбия Александър Вучич, информира скопското електронно издание  “24 Инфо” , като се позовава на кореспондента на македонската агенция МИА в Прищина.  \r\nРеакцията на Ходжай е отговор на изявлението на директора на Службата за Косово в сръбското правителство Марко Джурич. В петък той заяви, че отговорни за убийството на Иванович са президентът на Косово Хашим Таши и парламентарният председател Кадри Весели. Ходжай понастоящем е вицепремиер и бивш ръководител на косовската дипломация. Като потвърждение на това твърдение,според него, е фактът, че самата сръбска държава се стреми да предпази Милан Радойчич, човекът, който е един от основните заподозрени за убийството.Той твърди, че „Политическите поръчители в Белград не само го предпазват, но и пречат да се разкрие този престъпен акт, като използват клевети и пропаганда“. Според косовския вицепремиер, \"изявленията на Вучич и помощниците му, които служеха на скандалния режим на Слободан Милошевич, се заканват на косовските сърби да не сътрудничат с властите в Прищина  за изясняване на убийството на Иванович\".  \r\nХоджай е потвърдил готовността на Прищина този случай да се разкрие.  Ивелина Ватова", "date": "2019.03.16", "title": "„24 Инфо“ (Македония): Белград уби Оливер Иванович по заповед на Вучич, смята Ходжай"}
{"url": "http://www.focus-news.net/news/2019/03/16/2635200/varna-studenti-ot-meditsinskiya-universitet-organizirat-kampaniya-usmivka-za-tsyal-zhivot.html", "text": "За трета поредна година Асоциацията на студентите по дентална медицина-Варна, съвместно с ФДМ - Варна, Студентски съвет към Медицински университет – Варна, АСМБ и АСФВ организират информационно-профилактична кампания с мото: „Усмивка за цял живот“. Това съобщиха от пресцентъра на  Медицински университет – Варна . На 16 и 17 март ще бъде разположен пункт в Grand Mall Varna с начален час 11.00 часа. Студентите ще раздават информационни брошури, ще провеждат блиц анкети, а специални подаръци ще очакват всички анкетирани. Ще бъде проведена и дискусия по въпросите от анкетите, с което се цели подобряване на здравната и орална култура на гражданите. В кампанията участие ще вземат студенти, чиято задача е да анкетират гражданите, да ги запознаят с методите и средствата за устна хигиена и като мотивационна награда да подарят различни средства за орална хигиена, разяснявайки тяхната важност. Миналогодишните кампании се радват на голям успех, като всяка година се включват над 1000 варненци. \r\nСветовният ден на оралното здраве (WOHD) се отбелязва всяка година на 20 март. Това е международен ден, на който се отчитат ползите от добрата орална хигиена и важността от поддържането й.", "date": "2019.03.16", "title": "Варна: Студенти от Медицинския университет организират кампания „Усмивка за цял живот“"}
{"url": "http://www.focus-news.net/news/2019/03/16/2635202/sofiya-vavezhda-se-vremenna-organizatsiya-na-dvizhenieto-vav-vrazka-s-remontnite-raboti-po-ul-graf-ignatiev.html", "text": "Въвежда се временна организация на движението във връзка с ремонтните работи по ул. „Граф Игнатиев“. Това съобщиха от пресцентъра на  Столична община . До 15 април 2019 г. се забранява влизането на пътни превозни средства, с изключение на превозните средства от редовните линии за обществен превоз на пътници, както следва: \r\n- по ул. „Граф Игнатиев” в участъка от ул. „Алабин” до бул. „Васил Левски” включително и през кръстовищата ул. „Граф Игнатиев” - ул. „Солунска“ и ул. „Граф Игнатиев” - ул. „6-ти септември“; \r\n- по ул. „Граф Игнатиев” в участъка от бул. „Васил Левски” до бул. „Евлоги и Христо Георгиеви” включително и през кръстовище ул. „Граф Игнатиев“ - ул. „Любен Каравелов”. \r\nОтваря се за движение кръстовището на ул. „Граф Игнатиев” с ул. „Иван Денкоглу” при площад „Гарибалди“.", "date": "2019.03.16", "title": "София: Въвежда се временна организация на движението във връзка с ремонтните работи по ул. „Граф Игнатиев“"}
{"url": "http://www.focus-news.net/news/2019/03/16/2635203/denyat-16-mart-v-balgarskata-istoriya.html", "text": "Само за ден България е разтърсена от една от най-сериозните кризи в новата си история – бунтът на таксиметровите шофьори след убийството на 3-годишния Петър Терзийски, син на таксиджия (2001 г.). Историята за смъртта на малкия Петър, открит удушен и захвърлен в езерото в Южния парк сутринта на 16 март 2001 г., предизвика гняв и блокада на София от разгневени таксиметрови шофьори, които цял ден държаха под обсада властта в лицето на депутатите и правителството на Иван Костов.  \r\nПрез 1979 г. е арестуван карикатуристът Тодор Цонев, автор на многобройни карикатури на Тодор Живков и приближените му.  \r\nПрез 1978 г. самолет ТУ-134 на БГА \"Балкан\" с редовен полет София - Варшава се разбива в 13,52 ч. край врачанското село Тлачене. Загиват всичките 73 души на борда.  \r\nНа 16 март са родени: режисьорът на “Козият рог” Методи Андонов, певицата Кристина Белчева; Иван Иванов – скулптор. На тази дата умират: поетесата Мара Белчева; Азаря Призенти Поликаров –философ марксист, физик, академик; Атанас Генов Гърдев - фаготист и педагог, професор по фагот и тромпет. \r\n2018 г.  \r\nАкадемик Александър Георгиев Петров е награден с орден „Св. св. Кирил и Методий“ – огърлие, за особено значимите му заслуги в областта на образованието и природните науки.  \r\n2016 г. \r\nБез червени номера на колите и данъчен кредит за почетните консули. Правителството отнема всички привилегии на почетните консули у нас. Консулите ще трябва да върнат червените номера на автомобилите си и вече няма да могат да възстановяват ДДС и акциз на купените от тях стоки. \r\n2007 г. \r\nСъс 157 гласа “за” , 54 “против” и един “въздържал се” депутатите избират Гергана Грънчарова за министър по европейските въпроси. След гласуването Грънчарова полага клетва. В решението, прието от парламента, се уточнява, че министърът по европейските въпроси не ръководи министерство. Като член на правителството министърът по европейските въпроси ще участва в управлението на страната и провеждането на държавната политика, като по този начин се осигуряват условия за подобряване на координацията и възможностите за по-оперативно вземане на решения, свързани с членството ни в Европейския съюз.   \r\nС решение на Народното събрание от 21 декември 2006 г. Меглена Кунева е освободена от поста министър по европейските въпроси, заради назначаването й като еврокомисар от 1 януари 2007 г., което налага назначаването на нов министър. \r\n2006 г.  \r\nПрезидентът на Република България присъжда Орден „Стара планина” първа степен на проф. Огнян Герджиков „за изключително големите му заслуги към Република България и по повод 60 години от рождението му“. \r\n2004 г. \r\nНа двудневно посещение в България е еврокомисарят по селскостопанските въпроси Франц Фишлер. Той пристига за участие в конференцията \"Общата селскостопанска политика и разширяване - възможности и перспективи\", организирана в София от Европейската комисия. \r\n2000 г. \r\nПремиерът Иван Костов представя в парламента актуализирана програма на правителството до края на мандата му. Според нея трябва да се разкрият 250 000 нови работни места, да се замразят цените на електро- и топлоенергията и да се повишат бюджетните заплати. \r\n1994 г. \r\nЗа председател на парламентарната група на СДС е избран Стефан Савов. Той е роден на 8 януари 1924 г. в София. Неговият баща Димитър Савов е депутат в 24-ото народно събрание и министър на финансите в правителството на Иван Багрянов през 1944 г. Осъден на 15 години затвор от Народния съд. Стефан Савов завършва Първа мъжка гимназия - София. След това завършва Юридическия факултет на СУ \"Св. Кл. Охридски\". Многократно е репресиран и изселван. През 1945 г. лежи в лагера в с. Босна. След това от 1947 г. до 1949 г. лежи в лагерите в Богданов дол и Белене. Дълги години е преводач на свободна практика. Сътрудничи на в. “Мир” и на в. “Демокрация”. В периода 1966-1990 г. превежда 30 книги от испански и латиноамерикански автори, сред които са: Асорин, Педро де Аларкон, Мигел Астуриас, Мария Матуте, Хосе Камило Села, Мигел Делибес, Ромуго Галиегос, Пабло Неруда, Хуан Карлос Онети и др. От 1977 г. до 1990 г. е член на Управителния съвет на Съюза на преводачите. Бил е председател на Асоциацията на испанистите в България. След 10 ноември 1989 г. се включва активно в обществено-политическия живот на страната. Участва във възстановяването на Демократическата партия (ДП) и е неин лидер от 1990 г. Съпредседател е и на коалицията Народен съюз - БЗНС и Демократическата партия. Депутат е в VII Велико народно събрание и в ХХXVI, ХХXVII и ХХXVIII Народно събрание. За периода 1991-1992 г. е председател на ХХXVI Народно събрание. \r\n1993 г. \r\nНа конгрес на Демократическата партия Стефан Савов е преизбран за председател. Демократическата партия е възстановена на 19 декември 1989 г. Регистрирана е през април 1990 г. Пръв председател на партията става Борис Кюркчиев, който е обявен за неин почетен лидер. От октомври 1990 г. председател на ДП е Стефан Савов. ДП е съучредител и член на Съюза на демократичните сили (СДС) до септември 1994 г. От октомври 1994 г. е съучредител на коалиция Народен съюз - БЗНС и ДП. От 1996 г. е съучредител и на коалицията Обединени демократични сили. Демократичната партия е пълноправен член на Европейския демократичен съюз от октомври 1995 г. Печатния й орган е седмичникът в. \"Знаме\". След смъртта на Савов през януари 2000 г. за председател на ДП е избран Александър Праматарски. \r\n1981 г. \r\nВ град Есен, ФРГ, започва седмица, посветена на 1300-годишнината от създаването на българската държава. \r\n1979 г. \r\nАрестуван е карикатуристът Тодор Цонев, автор на многобройни карикатури на Тодор Живков и приближените му. Органите на сигурността правят обиск в дома на Цонев и изземват карикатурите му, но не ги унищожават. Художникът е освободен на 22 март, но е поставен в творческа изолация. От януари до март 1990 г. в София е организирана изложба на неговите карикатури. \r\n1978 г. \r\nСамолет ТУ-134 на БГА \"Балкан\" с редовен полет София - Варшава се разбива в 13,52 ч. край врачанското село Тлачене. Загиват всичките 73 души на борда. Сред жертвите е Жулиета Шишманова (на снимката), треньор на националния отбор по художествена гимнастика. В самолетната катастрофа умират и гимнастичките Румяна Стефанова, Албена Петрова и Валентина Кирилова, пианистката на националките Снежана Михайлова и съдийката Севдалина Попова. Причината за трагедията не е установена и до днес. \r\n1952 г. \r\nПубликувана е редакционна статия на в. \"Работническо дело\" под надслов \"За романа \"Тютюн\" и неговите злополучни критици\". Целта на заглавието е да се внуши, че статията изразява мнението на \"Партията\". Към Димитър Димов отново се отправят упреци, че положителните герои в романа са описани с по-малко внимание от отрицателните и се изисква борбите на работническата класа да се поставят в центъра на романа. По този начин Димов е заставен да преработи романа си в духа на дадените от Вълко Червенков указания.  \r\nДо публикуването на статията във в. “Работническо дело” се стига, след като на 8, 11 и 13 февруари 1952 г. в Съюза на българските писатели започва обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Романът става обект и на публикации в периодичния печат. Обсъждането завършва с препоръки за основна преработка на романа в духа на отправените критики. Направени са му няколко редакции въведени са нови герои, увеличава се и обемът на романа През 1992 г. той се появява отново в първоначалния си образ. \r\n1944 г. \r\nЗапочва двудневната среща в Залцбург на регентите проф. Богдан Филов, княз Кирил Преславски и ген. Н. Михов с Адолф Хитлер. При завръщането им на 20 март в София те научават, че Германия е окупирала Унгария. \r\nСлед смъртта на цар Борис III на 28 август 1943 г., е избрано регентство, поради непълнолетието на цар Симеон II. В разрез с Търновската конституция неговият състав е гласуван от ХХV ОНС и в него е включен член от царската фамилия – принц Кирил Преславски. \r\n1912 г. \r\nСъс Закон за управление на държавните и на гарантираните от държавата дългове е създадена съответна \"Дирекция\" начело с Никола Стоянов. \r\n1911 г. \r\nФормирано е коалиционно правителство на Народната и Прогресивнолибералната партии начело с водача на народняците Иван Ев. Гешов. Иван Гешов завършва финансови и политически науки в Манчестър, Англия. След завръщането си в България се занимава с търговия. По време на Априлското въстание през 1876 г. изпраща редица дописки до английския в. \"Таймс\", с които информира английското и европейското общество за жестокостите на турските власти. Заради това е задържан и осъден на смърт. Благодарение на застъпничество на английския и американския консул в Пловдив Гешов е спасен. След Освобождението той взема дейно участие в обществено-политическия живот на Източна Румелия. Като един от лидерите на Народната (съединистка) партия е неколкократно депутат в Областното събрание. През 1879-1880 г. е и негов пръв председател. От януари 1882 г. до ноември 1883 г. е директор (министър) на финансите. През декември 1883 г. Гешов се прехвърля в Княжеството, където е назначен за директор на Българската народна банка. От 26 август до 18 ноември 1886 г. е министър на финансите. Отново заема тази длъжност от 19 май 1894 г. до 26 август 1897 г. Същевременно от 19 май до 17 септември 1894 г. е и управляващ Министерството на обществените сгради, пътищата и съобщенията, а от 31 юли 1896 г. до 26 август 1897 г. е управляващ Министерството на търговията и земеделието. След смъртта на д-р К. Стоилов през 1901 г. Гешов става председател на Народната партия. Този пост той заема до 1920 г., когато тя се слива с Прогресивнолибералната партия в Обединена народнопрогресивна партия. От 1898 г. до 1924 г. Гешов е председател на Българското книжовно дружество (от 1911 г. – Българска академия на науките). През приблизително същия период той е и председател на Българския Червен кръст. Автор е на мемоарни съчинения: \"Балкански съюз. Спомени и документи\" (1915 г.), \"Спомени из години на борби и победи\" (1916 г.) и др. На тази дата са родени: \r\n1942 г. \r\nРоден е Иван Иванов - български скулптор. Той е възпитаник на Великотърновския университет \"Св. св. Кирил и Методий\". Иванов участва в над 50 общи художествени изложби в България, Белгия, Италия и др. Автор е на пластични пана и стенна украса. \r\n1932 г. \r\nРоден е Методи Георгиев Андонов - български режисьор и педагог. Работи в Държавния сатиричен театър, а след това и в телевизията. В киното дебютира през 1968 г. с \"Бялата стая\". За този филм получава \"Златна роза\" във Варна. По Б. Райнов снима още: \"Няма нищо по-хубаво от лошото време\" (1971 г.) и \"Голямата скука\" (1973 г.). Най-добрият му филм е \"Козият рог\" (1972 г.). \r\n1920 г. \r\nРодена е Иванка Димитрова - българска драматична и филмова актриса. През 1942 г. работи в Скопския народен театър, а през 1944-1945 г. във фронтовите театри. Играе и в постановки на народния театър \"Иван Вазов\". Димитрова се снима във филмите \"Данка\" (1952 г.), \"Сватбите на Йоан Асен\" (1975 г.). Режисьор е на \"Антигона\" (1992 г.). \r\n1903 г. \r\nРоден е Георги Енев Боршуков - български журналист, автор на многобройни проучвания из историята на българската журналистика. Следва инженерство във Виена. През 1926 г. завършва Юридическия факултет на Софийския университет “Св. Климент Охридски”. След това специализира в Париж. Главен редактор е на вестник \"Дъга\" (1934-1944 г.). Боршуков е ръководител на катедрата по журналистика в Софийския университет “Св. Климент Охридски” за периода 1965-1970 г. Автор е на: \"Новата организация на света\" (1945 г.), \"Социалистическият печат в България. Т. I\" (1946 г.), \"Оформяне и производство на вестник\" (1957 г.), \"История на българската журналистика\" (1965 г.). На тази дата умират: \r\n2000 г. \r\nУмира Азаря Призенти Поликаров – български философ марксист, физик, академик (1984 г.). Роден е на 9 октомври 1921 г. През 1951 г. завършва физика във Физическия факултет на Московския университет. Работи в Института по философия при БАН от 1951 г., професор (1962 г.), доктор на философските науки (1964 г.). Чете лекции в Университета в Лайпциг (1956-1958 г.) и в Хумболтовия университет в Берлин (1958-1960 г., 1962 г.). От 1967 г. до 1970 г. е главен специалист в Отдела за философия на ЮНЕСКО в Париж. Участва в редколегиите на сп. \"Философска мисъл\" (от 1951 г.), \"Епистемология\" (от 1978 г., Генуа), \"Нейчър енд систем\" (от 1979 г., Тусън, САЩ). Получава наградите: Орден \"НРБ\", I степен (1981 г.), Димитровска награда (1974 г.). Автор е на трудовете: \"Увод в теорията на относителността\" (1941), \"Относителност и кванти. Философски проблеми на съвременна физика\" (1963 г., на руски език 1966 г.), \"Методология на научното познание от методологична гледна точка\" (1977 г., на словенски език 1980 г.), \"Очерци по методология на науката\" (1981 г.), \"Науката и съвременния свят\" (1981 г.). \r\n1964 г. \r\nУмира Атанас Генов Гърдев - български фаготист и педагог, професор по фагот и тромпет. Следва в Пражката консерватория, която завършва през 1929 г. като ученик по фагот на Ф. Долейш и Й. Фюгерипо, а по композиция - на Р. Карел. Гърдев е първият български фаготист с висше образование по специалността. Свири в оркестъра на Народната опера в София (1929-1931 г., 1932-1937 г.), в Царския военен симфоничен оркестър (1937-1942 г.) и в Държавния симфоничен оркестър при Дирекцията по радиоразпръскване (1945 г.). Преподавател е в БДК (1932-1962 г.). Ученици на Гърдев са П. Кърпаров, К. Коцев, М. Минев, Х. Прошков и др. \r\n1937 г. \r\nУмира Мара Иванова Белчева - българска преводачка и поетеса. Тя е съпруга на Христо Белчев. След неговата смърт следва филология в Женева. Дълги години я свързва приятелство с П. П. Славейков. През Междусъюзническата война 1913 г. е медицинска сестра, след това - учителка в София. Автор е на: \"На прага стъпки\" (1918 г.), \"Пенчо Славейков. Бегли спомени\" (1923 г.), \"Сонети\" (1925 г.), \"Избрани песни\" (1931 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.16", "title": "Денят 16 март в българската история"}
{"url": "http://www.focus-news.net/news/2019/03/16/2635206/burgas-zvezdno-prisastvie-se-ochakva-v-zala-mladost-na-darzhavnoto-parvenstvo-po-hudozhestvena-gimnastika-za-priz-zh-shishmanova.html", "text": "На истинско звездно присъствие ще се радват зрителите в спортна зала „Младост“ по време на Държавното първенство по художествена гимнастика за приз „Жулиета Шишманова“. Това съобщиха от пресцентъра на  Община Бургас . Организатори са СКХГ „Черноморец“, Българската федерация по художествена гимнастика и Община Бургас. Входът е свободен. Президентката на родната федерация Илияна Раева ще следи изкъсо най-добрите ни 140 грации от 30 клуба от цялата страна. Главен съдия е трикратната световна и трикратна европейска шампионка Мария Петрова, която е вицепрезидент на българската федерация по този спорт. На подиума в зала „Младост“ ще излязат голяма част от водещите ни гимнастички, начело с Невяна Владинова, Боряна Калейн, Татяна Воложанина, Петя Борисова и Жанина Трашлиева при жените, която отново се състезава за клуб „Черноморец“. Друга бургаска грация – Ева Брезалиева от клуб „Олимпия“ ще спори за отличията при девойките старша възраст. За „Черноморец“ при жените ще се състезават още Рая Димова, Александра Боева, Дара Костадинова.  \r\nНачалото е от 09.00 часа, а от 12.00 часа започва церемонията по официалното откриване. Демонстративно съчетание ще изиграе националният ансамбъл при жените, в който е и бургаското „златно момиче“ Стефани Кирякова. След откриването, което ще продължи до 13.00 часа, започва надпреварата при жените в многобоя. В неделя сутринта е състезанието на отделните уреди при жените. Награждаването е с начален час 11.45. Тогава ще бъде връчен и призът „Жулиета Шишманова“.", "date": "2019.03.16", "title": "Бургас: Звездно присъствие се очаква в зала „Младост“ на Държавното първенство по художествена гимнастика за приз „Ж. Шишманова“"}
{"url": "http://www.focus-news.net/news/2019/03/16/2635192/", "text": "Празнично честване на Тодоровден ще се състои в кв. „Бенковски“. Това съобщиха от пресцентъра на  МВР . Програмата за празника ще започне от 10.00 часа на площада в кв. „Бенковски“. Инициативата е организирана от Столичната дирекция на вътрешните работи с подкрепата на Столична община. В 10.30 часа на стадиона в квартала ще започнат традиционни състезания и демонстрации с участието на група „Конна полиция“ – СДВР.", "date": "2019.03.16", "title": "София: Празнично честване на Тодоровден ще се състои в кв. „Бенковски“"}
{"url": "http://www.focus-news.net/news/2019/03/16/2635191/todorovden-e.html", "text": "Тодоровден е църковен празник, празнуван в съботния ден от първата седмица на Великия пост. На този ден Църквата възпоменава паметта на Св. Теодор Тирон. По време на гоненията на християните император Юлиан Отстъпник (332 – 363) продължавал да иска връщането на езичеството. Знаейки, че 40 дни преди Великден християните спазват строг пост, той решил да се подиграе с тях и да ги застави да ядат идоложертвена храна. Юлиан наредил на градоначалника на Константинопол да напръска тайно с кръв от езически жертвоприношения всички постни храни на пазара, така че християните, макар и без да знаят това, да се осквернят и да бъдат подиграни. \r\nСв. Теодор Тирон се явил на патриарх Евдоксий и му известил наредбата на Юлиан Отстъпник. Заръчал му също да предупреди християните да не вземат храна от пазара през тази седмица. Архиепископ Евдоксий попитал кой е този, с когото говори, и св. Теодор му известил името си. Предупредени за наредбата, християните не взимали никакви храни от пазара. На запитването на архиепископа: какво да ядат през тия дни, св. Теодор отговорил: да си приготвят коливо - жито, то да им бъде храната. \r\nТодоровден се нарича още Тудорица или Конски Великден. Отбелязва се с тържествено почитане на коня, с бурните български кушии (надбягване с коне). При изгрев слънце мъжете сплитат опашките и гривите на конете, украсяват ги с маниста, с пискюли и цветя и ги отвеждат на водопой. Жените размесват и раздават помежду си обредни хлябове като дават от тях и на конете. Варят и жито, което се благославя в църковния храм. После идва ред на атрактивното конно състезание – кушията. Победителят в нея се награждава – конят получава обикновено юзда, а неговият стопанин - риза или кърпа. Спечелилият надбягването обикаля с коня си всички домове, за да честити празника. Навсякъде го посрещат радушно и поят коня му с вода. Обредната трапеза за празника включва пита с мая, супа от гъби и „тудоровска леща”.", "date": "2019.03.16", "title": "Тодоровден е!"}
{"url": "http://www.focus-news.net/news/2019/03/16/2635208/burgas-lektsiya-visulki-predstavyashti-izobrazheniya-na-kon-s-mazhka-glava-shte-se-sastoi-v-etnografskiya-muzey.html", "text": "Историята за това как химически анализи промениха с 10 века датировката на емблематичен археологически предмет, ще разкаже бургаски археолог по време на традиционната лекция, съобщиха от пресцентъра на  Община Бургас . Д-р Йото Валериев ще представи данни от интердисциплинарни изследвания върху метални висулки с изображения на кон с мъжка глава. Археолозите от средата на миналия век свързваха тези любопитни ювелирни изделия с българската материална култура от периода на Първото българско царство (VII-XI в.), определяха ги като изработени от бронз и ги разглеждаха заедно с друг вид паметници – т. нар. бронзови амулети конници, датирани в периода VI-XI в. Предприетите в последните години анализи коригираха представата за съставния им материал и датировката, като ги отнесоха към Късното Средновековие и по-конкретно в XIX в. Лекцията „Висулки, представящи изображения на кон с мъжка глава“ ще се състои от 11.30 часа в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв.", "date": "2019.03.16", "title": "Бургас: Лекция „Висулки, представящи изображения на кон с мъжка глава“ ще се състои в Етнографския музей"}
{"url": "http://www.focus-news.net/news/2019/03/16/2635209/denyat-16-mart-v-svetovnata-istoriya.html", "text": "Според легендата на тази дата през 37 г. римският Сенат обявява Калигула за император.  \r\nПрез 1521 година по време на първото околосветско пътешествие португалският мореплавател Фернандо Магелан достига бреговете на Филипините. По време на маскараден бал е ранен Густав III, крал на Швеция, от дворцови заговорници. Той умира на 29 март 1792 г., а убийството служи за сюжет на операта на Джузепе Верди - \"Бал с маски\". През 1978 г. терористи от “Червените бригади” отвличат бившия министър-председател на Италия Алдо Моро, който на 9 май е открит мъртъв в багажник на кола. Моро е лидер на лявоцентристкото крило на Християндемократическата партия.  \r\n През 1994 г. американската фигуристка Тоня Хардинг е лишена завинаги от състезателни права заради организиране на покушение срещу съперничката си Нанси Керигън.  През 1995 г. Ватикана поднася извиненията си на евреите за бездействието на католическата църква в годините на Холокоста. На 16 март са родени: италианският живописец Джузепе Мария Креспи, автор на пасторални и митологични картини, сред които най-известна е серията “Седемте тайнства”, четвъртият президент на Щатите Джеймс Медисън, руските писатели Максим Горки и Александър Беляев, италианският режисьор Бернардо Бертолучи. На тази дата умират: възрожденецът Никола Пиколо, сър Джоузеф Остин Чембърлейн, носител на Нобелова награда за мир през 1925 година, минералогът Алфред Лакроа.  \r\n2018 г.  \r\nПрокуратурата на ЮАР потвърждава, че бившият президент на ЮАР Джейкъб Зума ще бъде съден по 18 обвинения в корупция. Обвиненията срещу Зума са свързани с оръжейна сделка през 90-те години на миналия век. \r\n2018 г.  \r\nАмериканският правосъден министър и главен прокурор Джеф Сешънс уволнява зам.-директора на ФБР в оставка Андрю Маккейб. \r\nГлавният прокурор заявява, че е взел решението, влизащо в сила незабавно, по препоръка на дисциплинарния орган на Бюрото и въз основа на доклад на главния инспектор, според който Маккейб е разрешил изтичането на информация на медиите.  \r\n2015 г. \r\nМинистър-председателят на Абхазия Беслан Бутба подава оставка. \r\n2014 г. \r\nВ Сърбия се провеждат парламентарни избори. \r\n2014 г. \r\nВ Автономна република Крим и в Севастопол се провежда референдум за статуса на Крим, като при 83% гласували 96,6 % от избирателите гласуват за присъединяване към Русия. \r\n2014 г. \r\nВъв Венеция и региона Венето започва шест дневен референдум за отделяне от Италия. Местните жители ще се произнесат и за членството на Венеция в ЕС и НАТО. \r\n2013 г. \r\nВ Непал избухват антиправителствени протести. \r\n2013 г. \r\nВ Зимбабве се провежда референдум за намаляване на президентския мандат. \r\n2013 г. \r\nВ Китай е утвърден състава на новото правителство. \r\n2013 г. \r\nРепублика Кипър въвежда данък върху банковите депозити. \r\n2012 г. \r\nКандидатът на управляващата партия в Молдова Алианс за европейска интеграция Николай Тимофти е избран за президент на страната. \r\n2012 г. \r\nСтраните членки на Съвета за сътрудничество на държавите от Персийския залив (GCC) - Бахрейн, Катар, Кувейт, Оман, Обединените арабски емирства и Саудитска Арабия взимат решение да закрият посолствата си в Дамаск. \r\n1998 г. \r\nВатикана поднася извиненията си на евреите за бездействието на католическата църква в годините на Холокоста. \r\n1995 г. \r\nВатикана поднася извиненията си на евреите за бездействието на католическата църква в годините на Холокоста. \r\n1994 г. \r\nФигуристката Тоня Хардинг е лишена от състезателни права заради организиране на покушение срещу съперничката си Нанси Керигън. \r\n1994 г. \r\nКенет Хюлет открива поредния, 106-и елемент - \"сиборгиум\". \r\n1986 г. \r\nНа референдум проведен в Швейцария 75% от населението гласува против влизането на страната в ООН. \r\n1980 г. \r\nЗапочва Общото събрание на ООН, което продължава до 11 април. По време на събранието е приета Виенската конвенция относно международните договори за продажба на стоки. Тя регламентира сключването на договори за продажба и определя правата и задълженията на продавача и купувача. Конвенцията е ратифицирана с Указ № 264 от 13 март 1990 г. \r\n1978 г. \r\nТерористи от “Червените бригади” отвличат бившия министър-председател на Италия Алдо Моро, който по-късно е открит мъртъв.  \r\nМоро е лидер на лявоцентристкото крило на Християндемократическата партия. Той е юрист, професор по углавно право. \r\nВ Джорджия (САЩ) неизвестен извършител ранява скандалния американски издател Лари Флинт. Той е улучен с два куршума в стомаха и остава инвалид за цял живот. \r\n1968 г. \r\nАмерикански войници избиват цялото население на с. Сонгми в Южен Виетнам. Убити са 567 човека, в това число жени и деца. \r\n1962 г. \r\nСССР пуска в космоса спътника “Космос – 1”. \r\n1960 г. \r\nВ Ню Йорк е представен първия автомобил на слънчеви батерии. \r\n1936 г. \r\nВ Горковския автозавод е произведен първия съветски лек автомобил “М-1”. \r\nЗаводът е открит на 1 януари 1932 г. Още същата година е произведен и първият 1,5-тонен камион ГАЗ-АА. В довоенните години са създадени и два модела на леките автомобили ГАЗ-М1. \r\n1923 г. \r\nПолицията в Рим забранява освиркването и всички други прояви на недоволство от играта на актьорите в театрите. \r\n1919 г. \r\nВ САЩ за първи път е изпробван безжичен телефон за свързване със самолет. \r\n1917 г. \r\nВеликият княз Михаил Александрович, брат на Николай ІІ, се отказва от престола в полза на Учредителното събрание. \r\n1870 г. \r\nВ Москва се състои премиерата на увертюрата “Ромео и Жулиета”, на Пьотр Чайковски. Пьотр Илич Чайковски е роден през 1840 г. във Воткинск. Учи право в Петербург, след което следва в консерватория при видния руски композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество. Завършва оперите “Войвода” и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония №4 и операта “Евгений Онегин”. С това започва световната слава на Чайковски. Той прави големи концертни обиколки в целия свят. Произведенията му звучат на концертните подиуми на най-големите музикални центрове. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много др. Чайковски умира през 1893 в Санкт Петербург. \r\n1851 г. \r\nИспания и Ватикана сключват конкордат, според който католическата църква получава пълен контрол над образованието и цензурата в Испания. \r\n1792 г. \r\nПо време на бал с маски в Стокхолм кралят на Швеция Густав ІІІ е смъртоносно ранен. Той става жертва на заговор на шведската аристокрация. Густав ІІІ е роден през 1746 г. Става крал на Швеция през 1771 г. Въвежда либерални реформи в държавата. Открива Музикалната академия, Стокхолмската опера и Кралския балет. \r\n1527 г. \r\nВеликият могол Бабур покорява Северна Индия, след като разбива индийците в битката при Кхануа в района Агре. Захирудин Мухамад Бабур е владетел на Фергана (държава в Средна Азия). Той е потомък на Тимур. Основава династията на Великите Моголи. Бабур наследява властта над Фергана през 1494 г. Ранният му живот е белязан от борбата за утвърждаване на властта и възвръщане на владението на Самарканд (столицата на Тимур) от узбеките. През 1504 г. Бабур завзема Кабул и създава държава в Афганистан. След провала на последния му опит за възвръщане на Самарканд от 1512 г., Бабур започва набези на юг в Индия. През 1525 г., отговаряйки на покана от губернатора на Пунджаб да свали от власт султана на Делхи, Бабур започва инвазия. Въпреки че армията му е малка, той успява да победи султана при Панипат през 1526 г. и завзема Делхи и Агра. Бабур завзема почти цяла Северна Индия. Автобиографията му, “Бабурнама”, е най-значимият му труд. Бабур е наследен от сина си Хумаюн. \r\n1521 г. \r\nПо време на първото околосветско пътешествие португалският мореплавател Фернандо Магелан достига бреговете на Филипините. Карл V дава на Магелан средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка и навлиза в Тихия океан през протока, който е наречен на негово име. След като пресича Тихия океан стига до Филипинските острови. Там покръства местния владетел и го прави васал на Испания. Магелан загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни. По този начин е установено единството на световния океан, както и кълбовидната форма на Земята. На тази дата са родени: \r\n1953 г. \r\nРодена е Изабел Юпер – френска актриса. Завършва Парижката консерватория. В киното е от 1971 г., дебютира с “Фаустин и прекрасното лято”. Филмографията й включва “Валсиращите” (1974 г.), “Розовата пъпка” (1975 г.), “Дюпон” (1975 г.), “Съдията и убиецът” (1976 г.), “Доктор Франсоаз Гаян” (1976 г.), “Изтърваните деца” (1977 г.), “Плетачката на дантели” (1977 г.), “Виолет Нозиер” (1978 г.), “Сестрите Бронте” (1979 г.), “Лулу” (1979 г.), “Крилете на гълъба” (1980 г.), “Наследството” (1980 г.), “Истинската история на дамата с камелиите” (1980 г.), “Да се спасява, който може” (1980 г.), “Чистка” (1981 г.), “Дълбоки води” (1981 г.), “Вратите на рая” (1981 г.), “Форел” (1982 г.), “Страст” (1982 г.), “Историята на Пиера” (1983 г.), “Подписано Шарлот” (тв, 1986 г.), “Кактус” (1987 г.), “Бесове” (1987 г.), “Историята на една жена” (1988 г.), “Мадам Бовари” (1991 г.), “След любовта” (1992 г.), “Наводнение” (1994 г.), “Церемонията” (1995 г.; награда за най-добра женска роля от Венеция), “Брак по сметка” (1996 г.), “Училище за страсти” (1998 г.), “Прислужникът” (2000 г.), “Пианистката” (2001 г.), “8 жени” (2002 г.), “Двама” (2002 г.), “Обещаният живот” (2002 г.), “Вълчи времена” (2003 г.). \r\n1940 г. \r\nРоден е Бернардо Бертолучи – италиански режисьор и сценарист. Негови филми са \"Преди революцията\" (1964 г.), \"Конформистът\" (1969 г.), \"Стратегията на паяка\" (1970 г.), \"Последно танго в Париж\" (1972 г.), \"ХХ век\" (1976 г.), \"Луната\" (1979 г.), \"Трагедията на смешния човек\" (1981 г.), \"Последният император\" (1987 г.), \"Чай в пустинята\" (1990 г.), \"Малкият Буда\" (1993 г.), \"Открадната красота\" (1996 г.). \r\n1920 г. \r\nРоден е Михаил Швейцер - руски режисьор. През 1944 г. завършва ВГИК. Дебютира в игралното кино с “Пътят към славата” (1949 г.). След това се снима в “Ножът” (1954 г.), “Чужда кръв” (1956 г.), “Стегнат възел” (1957 г.), “Мичманът Панин” (1960 г.), “Възкресение” (1962 г.), “Време, напред!” (1966 г.), “Златният телец” (1968 г.), “Въртележка” (1970 г.), “Бягството на мистър Маккинли” (1975 г.), “Смешни хора” (1978 г.), “Малки трагедии” (тв, 1980 г.), “Мъртви души” (тв, 1984 г.), “Кройцерова соната” (1987 г.), “Маяковски” (1990 г.). \r\n1920 г. \r\nРоден е Джон Адисън - британски филмов композитор. Автор е на музиката за филмите: \"Човекът помежду ни\" (1953 г.), \"Комедиантът\" (1960 г.), \"Самотният бегач на дълги разстояния\" (1962 г.), \"Том Джоунс\" (1963 г.), \"Обичаният\" (1964 г.), \"Атаката на леката бригада\" (1968 г.) и др. \r\n1920 г. \r\nРоден е Тонино Гуера - италиански сценарист, поет и прозаик. В киното работи от 1953 г. Сътрудничи при написването на сценариите на най-големите италиански и френски режисьори. Подпомага и Тарковски при снимането на \"Носталгия\" (1983 г.). Сценарист е на филмите: \"Хора и вълци\" (1956 г.), \"Приключението\" (1960 г.), \"Нощта\" (1960 г.), \"Затъмнението\" (1962 г.), \"Червената пустиня\" (1964 г.), \"Брак по италиански\" (1964 г.) \"Фотоувеличение\" (1966 г.), \"Имало едно време\" (1967 г.), \"Слънчогледи\" (1969 г.), \"Хора против\" (1970 г.), \"Забриски пойнт\" (1970 г.), \"Делото “Матей\" (1972 г.), \"Амаркорд\" (1974 г.), \"Лъки Лучано\" (1974 г.), \"Височайшите трупове\" (1976 г.), \"Дивите легла\" (1978 г.), \"Пеперуда на рамото\" (1978 г.), \"Христос се спря в Еболи\" (1979 г.), \"Тайната на Обервалд\" (1980 г.), \"Тримата братя\" (1981 г.), \"Идентификацията на една жена\" (1982 г.), \"И корабът пътува\" (1983 г.), \"Хаос\" (1983 г.), \"Кармен\" (1984 г.), \"Пътуване до Китира\" (1984 г.), \"Джинджър и Фред\" (1985 г.), \"Пчеларят\" (1986 г.), \"Хроника на една предизвестена смърт\" (1987 г.), \"Пейзаж в мъглата\" (1987 г.), \"Да забравиш Палермо\" (1990 г.), \"Щъркел на един крак\" (1990 г.), \"Всички са добре\" (1990 г.), \"Събота, неделя, понеделник\" (проект), \"Отвъд облаците\" (1995 г.- сценарий). Сценарист и режисьор е на \"Моменти на любовта\" (1989 г.). \r\n1884 г. \r\nРоден е Александър Романович Беляев - руски писател, преводач и публицист. Той е един от основоположниците на руската научнофантастична литература. Автор е на \"Главата на професор Доуел\" (1925 г., нова редакция 1937 г.), \"Островът на загиналите кораби\" (1926-1927 г.), \"Над бездната\" (1928 г.), \"Човекът амфибия\" (1928 г.), \"Борба в ефира\" (1928 г.), \"Скок в нищото\" (1933 г.), \"Въздушният кораб\" (1934-1935 г.), \"Звезда КЕЦ\" (1936 г.), \"Небесен гост\" (1937-1938 г.), \"Лаборатория W” (1938 г.), \"Под небето на Арктика\" (1938 г.), \"Ариел\" (1941 г.), \"Когато светлината угасне\" (публикувано 1960 г.) и др. Беляев е автор на статии и преводи. \r\n1868 г. \r\nРоден е Максим Горки (псевдоним на Алексей Михайлович Пешков) - руски писател. Започва да пише през 1892 г. и бързо става известен. През 1910 г. участва в революционните движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.). Повечето от произведенията на Горки са преведени на български език. \r\n1751 г. \r\nРоден е Джеймс Медисън - американски политик. Той е четвърти президент на САЩ (1807-1817 г.), от партията на републиканците. Медисън завършва колежа в Ню Джърси, днешния Принстънски университет. Участва във Войната за независимост на Северна Америка, довела до създаването на САЩ. Той е един от авторите на проекта за Конституцията на САЩ. Заедно с Т. Джеферсън основава Републиканската партия. В периода 1801-1809 г. е държавен секретар. По време на президентския му мандат избухва войната с Англия (1812-1815 г.). \r\n1665 г. \r\nРоден е Джузепе Мария Креспи - италиански живописец. Автор е на пасторални, митологични, религиозни и жанрови картини. Известна е серията “Седемте тайнства”, 1708-1712 г. Използва светлинни ефекти и богата на оттенъци землиста гама, които придават на битовите мотиви романтична емоционалност. \r\n1581 г. \r\nРоден е Питър Корнелис Хофт - холандски писател. От 1598 г. до 1601 г. учи във Франция и Италия. През 1606-1607 г. следва правни науки в Лайденския университет. От 1609 г. Хофт е бургмистър в Майден. Оглавява т. нар. Майденски кръжок, изиграл важна роля в развитието на хуманистичната мисъл. Особено влияние върху неговия светоглед оказват античността и Италианският ренесанс. Автор е на пиесите “Ахил и Поликсена”, “Тезей и Ариадна” (1614 г.). Автор е на трагедиите със сюжети от националната история - “Герард ван Велзен” (1613 г.) и “Бато, или Произход на холандците” (1626 г.). Неговият пасторал “Гранида” (1615 г.) е образец в този жанр. Като поет Хофт усъвършенства формата на сонета (сборника “Емблеми на любовта”, 1611 г.). В последното десетилетие от живота си той пише историческа проза и превежда съчиненията на Тацит. Произведението му “Нидерландски истории” (кн. 1-20, 1642 г. ) обхваща историята на холандската провинция от 1555 г. до 1587 г. На тази дата умират: \r\n1948 г. \r\nУмира Алфред Франсоа Лакроа - френски минералог, член на Френската АН. През 1887 г. завършва Фармацевтичния институт в Париж. От 1893 г. е професор в Националния музей за естествена история, където работи до края на живота си. От 1914 г. е несменяем секретар на Френската академия на науките. Автор е на трудове по теоретична и регионална минералогия и по вулканология. През 1902 г. Лакроа описва изригването на вулкана Мон Пеле на остров Мартиника. През 1930 г. му е присъден медала \"Пенроуз\" на Американското геологическо дружество. В негова чест е наречен минерала лакруит (Na4Ca2Al3 [PO4] (OH,F)8. \r\n1937 г. \r\nУмира Сър Джоузеф Остин Чембърлейн - английски общественик, политик и държавник. Той завършва елитарно училище в Ръгби и Кеймбриджкия университет. От 1892 г. е член на Парламента. От 1902 г. до 1929 г. заема поста министър в много министерства. Води борба за утвърждаване ръководната роля на Великобритания в Европа. Стреми се към икономическо и политическо укрепване на Германия, за да балансира положението в Европа против Франция и да служи като бариера срещу Съветска Русия. Значителен успех за тази политика е сключването на Локарнските договори (1925 г.). В последните години от живота си в Парламента той изказва тревога от агресивните стремежи на Германия. Носител е на Нобелова награда за мир през 1925 г. \r\n1935 г. \r\nУмира Джон Джеймс Рикард Маклауд - английски физиолог, шотландец по произход. Учи в университетите в Абърдийн и Лайпциг. От 1918 г. живее в Канада. Изучава диабета. През 1922 г., заедно с Ф. Бантингъм и други, Маклауд открива инсулина. Той е лауреат на Нобелова награда за физиология и медицина за 1923 г. (съвместно с Ф. Бантингъм). \r\n1925 г. \r\nУмира Август фон Васерман - германски микробиолог. През 1906 г., заедно с А. Найсер и К. Брук, предлага серологичен метод за установяване на сифилиса в човешкия организъм. \r\n1919 г. \r\nУмира Яков Михайлович Свердлов (истинска фамилия Янкел) - руски политик, член на РСДРП от 1901 г. Участва в революцията (1905-1907 г.) в Урал. През 1906 г. е арестуван и осъден (1907 г.) на 2 години затвор. След излизане от затвора продължава да работи като професионален функционер на болшевишката партия. Няколко пъти е арестуван и заточаван. След Февруарска революция се завръща в Петроград и се включва в дейността на болшевишката партия, член и секретар на нейния ЦК. Председател е на ВЦИК (1917 г.). Секретар на ЦК на РСДРП (б), председател на комисията по създаване на първата съветската конституция. Като председател на ВЦИК Открива законно избраното в демократичните избори Учредително събрание (6 януари 1918 г.) и след като то отказва да признае законността на болшевишкото правителство, заповядва то да бъде разпуснато, а депутатите му са изгонени от Петроград. През юли 1918 г. нарежда да бъдат ликвидирани императорът и всички членове на фамилията Романови, останали в Русия след Октомврийската революция. \r\n1880 г. \r\nПо подозрение в революционна агитация е арестуван украинският поет Иван Франко. Иван Франко е роден на 27 август 1856 г. Завършва гимназията в Дрогобич. През 1875 г. постъпва във Философския факултет при Лвовския университет. От 1878 г. заедно с М. Павлик издава сп. “Громадски приятел” (нееднократно спирано от властта). През 1890 г. след излизането си от затвора, заедно с Павлик и О. Терлецки основава Руско-украинската радикална партия, която защитава интересите на украинските селяни и занаятчии. През 1894-1897 г. издава сп. “Живот и слово”. През 1893 г. защитава докторска дисертация във Виенския университет. Става доцент в катедрата по украинска литература и етнография в Лвовския университет и почетен д-р на Харковския университет (1906 г.). Превежда от руски, полски, немски, английски, чешки, френски език. Занимава се с научна дейност. Има трудове в областта на етнографията, историята, икономиката, фолклористиката и литературознанието. Автор е на сборника със стихове “От върховете и низините” (1887 г.), сборника със стихове и поеми - “Увяхнали листа” (1896 г.), “От печалните дни” (1900 г.), “Sempertiro” (1906 г.); социално-философските поеми “Смъртта на Каин” (1889 г.), “Иван Вишенски” (1900 г.), “Мойсей” (1905 г.) и др. Франко полага основата на нов етап в развитието на украинската литература. В неговите очерци, разкази, повести и романи е изобразен животът на различни съсловия. Автор е на повестите: “Boa constrictor” (1878 г.), “Борислав се смее” (1881-1882 г.), “Захар Беркут” (1883 г.); романите “Лел и Полел” (1887 г.), “Кръстопътища” (1900 г.); драмата “Откраднатото щастие” (1891 г.) и др. В литературната критика и естетика е последовател и продължител на идеите на руските революционни демократи. Неговото име носят Лвовският университет и Киевският държавен театър. \r\n1865 г. \r\nУмира Никола Пиколо (Никола Савов Хаджиилиев) - просветен деец и лекар. Първоначално той учи в родния си град, след което продължава образованието си в гръцко училище в Букурещ. Негов учител е К. Вардалах. Известно време учителства в Букурещ и на о. Хиос, после се установява в Одеса, където се занимава с театрална дейност. Участва в гръцкото националноосвободително движение. За целта пътува до Лондон, за да спечели английското обществено мнение за гръцката кауза. През 1829 г. Пиколо завършва медицина в Пиза и работи като лекар в Париж. През 1830 г. се премества в Букурещ и в продължение на едно десетилетие е лекар при ген. П. Д. Кисельов. В следващите години, без да се отказва от лекарската си професия, той започва усилено да се занимава с научна дейност. Интересите му са насочени в областта на старогръцката литература. Пише и стихове, превежда от гръцки и други езици. Пиколо подготвя за издаване древногръцки съчинения: \"Допълнение към гръцката антология\", \"История на животните\" от Аристотел, \"Дафнис и Хлоя\" от Лонг, превежда и \"Реч за метода\" от Р. Декарт и др. Той подпомага с материални средства образователното дело в Търново. \r\n1823 г. \r\nУмира Григорий Иванович Угрюмов - руски живописец. През 1785 г. той завършва Петербургската художествена академия, а през 1790 г. и Художествената академия в Рим. Угрюмов преподава в Художествената академия в Санкт Петербург от 1791 г. Оказва влияние върху руската живопис, в която основна тема става историческото минало на руския народ. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.16", "title": "Денят 16 март в световната история"}
{"url": "http://www.focus-news.net/news/2019/03/16/2635212/burgas-filmat-zelena-kniga-shte-ima-izvanredna-prozhektsiya-na-sofiya-film-fest-na-brega.html", "text": "Носителят на три награди „Оскар“, включително и за най-добър филм – „Зелена книга“, ще има извънредна прожекция по време на „София филм фест на брега“ в Бургас. Това съобщиха от пресцентъра на  Община Бургас . Организаторите са взели това решение в отговор на големия интерес от страна на почитателите на седмото изкуство, провокиран най-вече от играта на българския актьор в продукцията Димитър Маринов. Прожекцията ще се състои от 13.30 часа в Общинско кино АБ в Драматичен театър „Адриана Будевска“. Билети може да откриете на касата на театъра. Филмът „Зелена книга“ е „вдъхновен от истинско приятелство“ и връща зрителите в началото на 60-те години, когато трио музиканти и доста отракан, цапнат в устата шофьор-бодигард обикалят „дълбокия Юг“ на Съединените щати в опит да променят трупаните с векове предразсъдъци към хората с цвят на кожата, различен от белия. Начело на триото е виртуозният пианист Дон Шърли, а „Зелена книга“ е специален сборник с хотели и места за хранене и забавление, които са безопасни за афроамериканци. По време на това турне пред очите на зрителите се ражда една сърдечна дружба между Дон (удивително превъплъщение на Махершала Али) и шофьора му Тони (прекрасен Виго Мортенсен), която продължава в реалния живот за прототипите на главните герои до 2013 година, когато Дон и Тони си отиват от този свят в рамките на няколко месеца.", "date": "2019.03.16", "title": "Бургас: Филмът „Зелена книга“ ще има извънредна прожекция на „София филм фест на брега“"}
{"url": "http://www.focus-news.net/news/2019/03/16/2635201/vratsa-mitropolit-grigoriy-shte-oglavi-arhiereyska-sveta-liturgiya-v-mitropolitskiya-hram-sv-nikolay-po-povod-todorovden.html", "text": "На Тодоровден Негово високопреосвещенство Врачанският митрополит Григорий ще оглави Архиерейска света Литургия в митрополитския храм „Св. Николай“ в град Враца, предаде репортер на  Агенция „Фокус“ . Божествената света литургия ще започне в 9.00 часа в митрополитския храм „Св. Николай Мирликийски Чудотворец“.  \r\nНикола ПЕТКОВ", "date": "2019.03.16", "title": "Враца: Митрополит Григорий ще оглави Архиерейска света Литургия в митрополитския храм „Св. Николай“ по повод Тодоровден"}
{"url": "http://www.focus-news.net/news/2019/03/16/2635213/blagoevgrad-500-pluvtsi-shte-uchastvat-v-tretiya-mezhdunaroden-turnir-po-pluvane-pirin.html", "text": "Трети международен турнир по плуване „Пирин“ – Благоевград ще се проведе в закрития басейн при спортен комплекс „Пирин“. Това съобщиха от пресцентъра на  Община Благоевград . Състезанието ще бъде в рамките на два дни – 16 и 17 март. В традиционното издание участие ще вземат над 500 участници от различни държави. Ще има представители на плувни клубове от 6 възрастови групи от родени 2010 година до мъже и жени. Подготвени са награди за постигналите най-добри резултати във всички групи. Турнирът се организира от ПК „Пирин“, със съдействието БФПС, Община Благоевград и Спортен комплекс „Пирин“.  \r\nПлувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от кмета на Община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока.", "date": "2019.03.16", "title": "Благоевград: 500 плувци ще участват в Третия международен турнир по плуване „Пирин“"}
{"url": "http://www.focus-news.net/news/2019/03/16/2635211/vav-veliko-tarnovo-shte-se-provede-desetoto-izdanie-na-trabant-fest.html", "text": "Състезание по майсторско каране на трабант ще се проведе на площада пред крепостта Царевец във Велико Търново. Мероприятието е част от традиционния Трабант фест, който се провежда в града в навечерието на празника на Велико Търново – 22 март. През настоящата година изданието му е юбилейно – 10-то. Програмата започва в 10.00 часа с регистрация на участниците – на паркинга до парк „Марно поле“. В 11.00 часа започва изложението на автомобилите пред Община Велико Търново. От 12.00 часа започва дефиле на участниците, което ще премине по улиците „Васил Левски“, „България“ до Беляковско шосе, през „Краков“ и „Габровски“ ще се върнат до центъра. Шествието ще продължи в старата част и ще приключи на Царевец. Там ще се проведе заключителното събитие – състезание по майсторско кормуване.  \r\nФестът се провежда със съдействието на Община Велико Търново и местни фирми. Първият трабант е произведен през далечната 1957 година, а последният модел е от 1991 година.", "date": "2019.03.16", "title": "Във Велико Търново ще се проведе десетото издание на „Трабант фест“"}
{"url": "http://www.focus-news.net/news/2019/03/16/2635204/v-shumen-shte-se-provede-konno-shestvie-po-povod-todorovden.html", "text": "На Тодоровден на закрития манеж на Хиподрума в Шумен ще се проведат традиционните конни надбягвания. Това съобщиха от  Община Шумен . От 09.30 часа започват състезанията по гладко надпрепускване, а от 10.30 часа ще се състои и тържественото откриване. Програмата ще продължи с турнир по прескачане на препятствия, който започва в 10.40 часа. Организатори на празника са Община Шумен, ДП „Кабиюк“, ККС „Кабиюк“, ККС „Шумен“ и ЕК „Шумен 2010“.", "date": "2019.03.16", "title": "В Шумен ще се проведе конно шествие по повод Тодоровден"}
{"url": "http://www.focus-news.net/news/2019/03/16/2635215/kyustendil-mgerb-organizirat-blagotvoritelen-bazar-za-knigi-v-pomosht-na-toni-kostov.html", "text": "Младежката организация на ГЕРБ – Кюстендил организира благотворителен базар за книги, който ще се проведе в подкрепа на Тони Костов – 20-годишно момче, страдащо от остра лимфобластна левкемия. Това съобщиха от пресцентъра на  ПП ГЕРБ . \r\nТони е родом от град Кюстендил, в момента е студент втори курс в Софийски университет, специалност „Компютърни науки“. За лечението на младото момче са необходими приблизително 555 000 лв., включващи два курса химиотерапия, търсене на донор, трансплантация и болничен престой. „Сумата е непосилна за семейството на Тони, а левкемията не е присъда, ако заедно обединим усилия!“, апелират младите хора от ГЕРБ.  \r\nБлаготворителният базар ще премине под мотото: „Да бъдем по-добри! Купи книга – дари надежда!“ Желаещите да се включат и помогнат могат да го направят на пл. „Велбъжд“ от 11.00 часа, когато ще се проведе базарът.  \r\n„Може да се включите в благотворителната кауза за Тони като дарите книга за продажба или закупите такава от търга. Средствата от реализираните продажби ще се събират в запечатана за тази цел кутия и ще бъдат преведени по дарителската сметка на Тони Костов“, казаха още организаторите.  \r\nДруги начини, чрез които може да се помогне: \r\nДарителска сметка: IBAN BG25 SOMB 9130 1066 1562 01, BIC SOMBBGSF, Общинска Банка, титуляр: Тони Тончев Костов. PayPal: anatoli.kostov@gmail.com", "date": "2019.03.16", "title": "Кюстендил: МГЕРБ организират благотворителен базар за книги в помощ на Тони Костов"}
{"url": "http://www.focus-news.net/news/2019/03/16/2635210/24-info-makedoniya-reaktsiite-v-sarbiya-na-sabitiyata-v-nova-zelandiya.html", "text": "Сръбският президент Александър Вучич е изпратил съболезнователна телеграма до властите в Уелингтън по повод терористичния атентат в двете джамии в Крайсчърч, Нова Зеландия, информира скопската електронна медия  „24 Инфо“  и добавя, че дипломат номер едно на Белград Ивица Дачич осъди нападението, но и поясни, че въпреки различните медийни съобщения, \"Сърбия няма никаква връзка с терориста и ги обяви за злоупотреба \". Той е заявил категорично, че подобни твърдения „вредят на сръбските интереси и ние ще арестуваме всеки, за когото имаме съмнения“.  \r\nВ сръбските медии се посочват подробности за убиеца Брентън Тарант, който западните медии свързват със Сърбия и за когото смятат, че има \"сръбски корени\".  \r\nБелградското държавно радио и телевизия, РТС, предават текст от британския вестник \"Дейли Мейл\", в който се анализира \"Манифест\"-ът на Тарант. В него изтъква, че се  е вдъхновил от норвежеца Андрес Брайвик, който през 2011 година уби 77 души в Осло, както и от десните движения и личности в целия свят, сред които има и от Русия, България, Сърбия.  \r\nНа оръжието, което е използвал по време на нападението, са изписани дати на битки срещу Османската империя, каквато е битката за Виена (1683), както и имена на повечето исторически сръбски личности, изписани на кирилица. Сред тях са княз Стефан Лазар Милош Обилич, Марко Милан. Освен това, в \"Манифест\"-а си Тарант споменава участието на САЩ и НАТО в събитията в Косово, като го определя като \"балканизация\". Австралиецът е подчертал, че \"никога няма да позволи САЩ и НАТО отново да са на страната на мюсюлманите и да убиват християни в Европа\".  \r\nСръбските медии показаха и кадри от колата на Тарант преди атентатите. Чуват се звуци от песента \"От Бихач, до Петрово село\", посветена на Радован Караджич.  \r\nБелградската телевизия H1, информира, че анализаторите са разделени в мненията си за \"опасността за Сърбия, заради сръбската музика\", и предава изказване на професор Зоран Драгишич от Факултета по сигурност. Според него терористичното нападение в Нова Зеландия поставя сърбите и Сърбия в неблагоприятна светлина, тъй като има опасност от терористични нападения както в Сърбия, така и в Република Сръбска. Военният анализатор Александър Радич успокои аудиторията, като обясни, че едва ли сръбска музика може да стане повод за подобно нападение в Сърбия.  \r\nСпоред коментатора на вестник \"Политика\" Бошко Якшич на Сърбия \"само това й трябва\", но е убеден, че ще има някакъв опит за отмъщение. Тогава обаче цялата тази история ще с тълкува твърде политизирано.   Ивелина Ватова", "date": "2019.03.16", "title": "„24 Инфо“ (Македония): Реакциите в Сърбия на събитията в Нова Зеландия"}
{"url": "http://www.focus-news.net/news/2019/03/16/2635214/veliko-tarnovo-vavezhda-se-vremenna-organizatsiya-v-dvizhenieto-v-grada-vav-vrazka-s-provezhdaneto-na-10-iya-trabant-fest.html", "text": "Въвежда се временна организация в движението в града във връзка с провеждането на 10-ия „Трабант фест“. Това съобщиха от пресцентъра на  Община Велико Търново . Затваря се за движение за времето от 09.45 до 11.00 часа пространството южно от Военен дом до централен вход на парк „Марно поле“. Затваря се за движение за времето от 10.45 до 12.00 ч. ул. „Васил Левски“ в участъка от сградата на Община Велико Търново до  кръстовището с ул. „Цар Освободител“.  \r\nСлед 12.00 часа за парада на участващите автомобили ще бъдат затваряни улици по маршрут: ул. „Васил Левски“, ул. „България“, ул. „Краков“, кръгово кръстовище „Качица“ 1, ул. „Никола Габровски“, ул. „Васил Левски“, ул. „Независимост“, ул. „Стефан Стамболов“, ул. „Читалищна“, ул. „Михаил Кефалов“, паркинг на ул. „Крайбрежна“. \r\nОсвобождаване на улични площи от паркирали пътни превозни средства: \r\n- от 09.00 до 11.00 часа южно от Военен дом до централен вход на парк „Марно поле“; \r\n- от 10.30 до 12.00 часа ул. „Васил Левски“ в участъка от  сградата на Община Велико Търново до  кръстовището с ул. „Цар Освободител“.", "date": "2019.03.16", "title": "Велико Търново: Въвежда се временна организация в движението в града във връзка с провеждането на 10-ия „Трабант фест“"}
{"url": "http://www.focus-news.net/news/2019/03/16/2635205/pernik-selata-divotino-dragichevo-i-bogdanov-dol-otbelyazvat-todorovden-s-konni-sastezaniya.html", "text": "Селата Дивотино, Драгичево и Богданов дол отбелязват Тодоровден с конни състезания. Това съобщиха от пресцентъра на  Община Перник . В село Дивотино празникът ще бъде отбелязан за втора поредна година от 11.00 часа в местността „Поляна“. Очаква се в надпреварата да се включат гости от други общини с много породисти коне. За доброто настроение на всички ще пее фолклорната изпълнителка Анна Мария. \r\nСтопаните на коне и любители на конните надбягвания от няколко селища в Пернишко пък се събират на Тодоровден в Драгичево. Празникът ще започне в 10 часа в центъра на селото, където детски самодейни състави ще поздравят участниците и публиката. След това от 11.00 часа ще има водосвет в черквата, а стартът на конните надбягвания ще бъде даден в 12.00 часа в местността „Старо село“. \r\nВ Богданов дол празникът ще започне също в 10.00 часа в центъра на селото и ще бъде направен водосвет за здраве. На всички участващи коне ще бъде закачен здравец и българския трикольор, след което ще започнат състезанията в местност в края на селото.", "date": "2019.03.16", "title": "Перник: Селата Дивотино, Драгичево и Богданов дол отбелязват Тодоровден с конни състезания"}
{"url": "http://www.focus-news.net/news/2019/03/16/2635218/obshtogradski-praznik-za-todorovden-organizirat-v-targovishte.html", "text": "Общоградски празник за Тодоровден ще се проведе  в Търговище. Това съобщиха  организаторите  - Обединен детски комплекс (ОДК), именици от града и Община Търговище. В 11.00 часа на площад „Свобода“ ще бъде отслужен водосвет от ставрофорен иконом Славчо Проданов. В рамките на празничната програма художниците от ОДК ще разположат кътове за детска творческа работилница на площада пред Общината. Най-малките ще могат сами да изработят тематични за празника картички, с подкова и детелина. Всички дами ще могат да се включат в конкурса за най-дълга коса, който е традиционен за Тодоровден. Те ще бъдат разпределени в 3 възрастови групи: до 7 години, от 8 до 14 години и над 14 години. Първите три във всяка възрастова група ще получат и награди – торти. В програмата ще вземат участие и възпитаниците на Детска фолклорна школа „Търговище“ с художествен ръководител Орфета Хараланова.", "date": "2019.03.16", "title": "Общоградски празник за Тодоровден организират в Търговище"}
{"url": "http://www.focus-news.net/news/2019/03/16/2635207/plovdiv-i-tazi-godina-todorovden-shte-bade-otbelyazan-v-asenovgrad-s-kushii.html", "text": "И тази година Тодоровден ще бъде отбелязан в Асеновград с кушии. Това съобщиха от  Община Асеновград . Празникът ще започне по традиция с шествие до параклиса „Свети Тодор” в местността Параколово, където бъдат извършени водосвет и служба за здраве. Началният час на тръгване е в 09.00 часаот изравнителния басейн в квартал „Изток”. След това, в 10.00 часа на свободния терен, намиращ се на 500 м в ляво от бензиностанцията на изхода на Асеновград по пътя за Кърджали започва веселието и атракциите. Стартът на традиционните кушии е в 11.00 часа. Ще се проведе и конкурс за най-атрактивен кон и ездач. \r\nИзисквания към участниците в кушиите са да имат навършени 18 г. и конят да бъде оседлан с юзда и седло. Състезателите ще трябва да преминат разстоянието от 800 м. Предвиден е и награден фонд. \r\nОрганизатори са Община Асеновград, Общинско предприятие „Туризъм”, Сдружение по коневъдство и конен спорт „Цар Иван Асен II” и Архиерейското наместничество.", "date": "2019.03.16", "title": "Пловдив: И тази година Тодоровден ще бъде отбелязан в Асеновград с кушии"}
{"url": "http://www.focus-news.net/news/2019/03/16/2635220/smolyan-selata-momchilovtsi-i-smilyan-shte-otpraznuvat-todorovden.html", "text": "Селата Момчиловци и Смилян ще отпразнуват по традиция Тодоровден, известен още като Конски Великден. Това съобщиха от пресцентъра на  Община Смолян . В Момчиловци началото му ще постави Светата литургия в църквата „Св. Св. Константин и Елена“, а официалното откриване е в 11 ч. на площада в селото. Зрелищни конни надпревари в различни дисциплини ще радват гостите на събитието. Тази година те ще се проведат под почетния патронаж на Н. Пр. Закиа Ел Мидауи, извънреден и пълномощен посланик на Кралство Мароко, известно с берберските коне. Организаторите припомнят, че дрескодът е народна носия. Дефиле ще представи и красивите женски национални костюми на Мароко – кафтани. Организатори на празника, който се провежда за 24-ти пореден път, са Община Смолян, Кметство Момчиловци, местното читалище, Дружеството на конярите и др. \r\nТодоровден в Смилян ще започне от 10.00 часа на „Трошачката” в местността Балабаньо. Теглене на тежести от животните разпределени по категории, провеждане на състезание, теглене на шейна с тежести от трупи са част от атракциите на празника. Победителите от надпреварите ще бъдат наградени. Организатори на събитието са Община Смолян и Кметство Смилян.", "date": "2019.03.16", "title": "Смолян: Селата Момчиловци и Смилян ще отпразнуват Тодоровден"}
{"url": "http://www.focus-news.net/news/2019/03/16/2635222/vav-veliko-tarnovo-shte-se-provede-kravodaritelska-kampaniya-pod-nadslov-v-kravta-ti-e-da-spasyavash-zhivoti.html", "text": "Доброволна кръводарителска кампания под надслов „В кръвта ти е да спасяваш животи“ ще се проведе във Велико Търново. Организатори са младежите от Ротаракт клуб със съдействието на Отделението по трансфуционна хематология при МОБАЛ „Д-р Стефан Черкезов“. Акцията се провежда за трета поредна година, като инициаторите отчитат завишен интерес с всяко следващо издание. Акцията ще се проведе от 09.00 до 12.00 часа, в Mall Veliko Turnovo. До края на месеца предстои и още една кампания – за набиране на книги за деца до 14-годишна възраст, които ще бъдат дарени на читалище „Надежда“. \r\nЛуиза ТРАНЧЕВА", "date": "2019.03.16", "title": "Във Велико Търново ще се проведе кръводарителска кампания под надслов „В кръвта ти е да спасяваш животи“"}
{"url": "http://www.focus-news.net/news/2019/03/16/2635217/v-chepelare-shte-otbelezhat-todorovden-sas-konni-sastezaniya-v-tri-kategorii.html", "text": "Община Чепеларе и Сдружението на коневъдите и тази година организират Тодоровден в града. Това съобщиха от пресцентъра на  Община Чепеларе . Празникът ще се проведе от 10.00 часа март в района на старата автогара. Участниците ще се състезават в три категории. Тодоровден е голям празник както в църковната, така и в българската народна традиция, за която са характерни популярните Тодоровденски кушии и  обичаите, свързани с отглеждането на конете, поради което денят е известен още и като Конски Великден.", "date": "2019.03.16", "title": "В Чепеларе ще отбележат Тодоровден със конни състезания в три категории"}
{"url": "http://www.focus-news.net/news/2019/03/16/2635221/vav-varna-shte-se-provede-damsko-avtomobilno-sastezanie-za-maystorsko-upravlenie.html", "text": "Дамско автомобилно състезание за майсторско управление ще се проведе за първи път във Варна. Събитието ще се проведе на паркинга до един от големите магазини на ул. „Атанас Москов“. Записването ще бъде на място от 9.00 до 10.00 часа в деня на състезанието. Стартът ще бъде даден в 10.00 часа. Състезанието е отворено за жени от всички възрасти, които имат шофьорски книжки. Класирането ще бъде в 4 класа. Ще има и генерално подреждане от първо до шесто място, както и класация на паралелен слалом. За всички участнички са предвидени много награди и изненади. Идеята на надпреварата е да се наблегне на колегиалността на пътя и приемането на предизвикателствата с усмивка. Събитието е част от календара на титлата „Варна – европейски град на спорта 2019“. \r\nДиана СТОЕВА", "date": "2019.03.16", "title": "Във Варна ще се проведе дамско автомобилно състезание за майсторско управление"}
{"url": "http://www.focus-news.net/news/2019/03/16/2635225/afp-v-slovakiya-glasuvat-na-prezidentski-izbori.html", "text": "Словаците гласуват в събота в първия тур на президентските избори, предава  AFP \r\nВодещ в социологическите проучвания е критикът на правителството  45-годишната Зузана Чапутова, която бе сред десетките хиляди протестиращи, които миналата година излязоха в страната, след убийството на журналист и неговата приятелка, което предизвика опасения за свободата на медиите и политическата корупция. \r\nПроучванията на общественото мнение дават на Чапутова двуцифрена преднина пред  вицепрезидента на Европейската комисия Марош Шефчович, 52-годишен кариерен дипломат, подкрепен от управляващата партия \"Смер-СД\". \r\nЧапутова може да се възползва от факта, че прокурорите повдигнаха обвинение срещу бизнесмен, за когото се смята, че има връзки със \"Смер-СД\", за поръчителство  на убийството на журналиста.  Юлиян Марков", "date": "2019.03.16", "title": "AFP: В Словакия гласуват на президентски избори"}
{"url": "http://www.focus-news.net/news/2019/03/16/2635219/lovchanskiyat-mitropolit-gavriil-shte-oglavi-arhiereyska-sveta-liturgiya-v-praveshkiya-manastir-sv-teodor-tiron.html", "text": "На Тодоровден Негово високопреосвещенство  Ловчанският митрополит Гавриил ще оглави Архиерейска света Литургия в Правешкия манастир „Св. Теодор Тирон“, предаде репортер на  Агенция „Фокус“ . Литургията ще започне в 9.00 часа.  \r\nНикола ПЕТКОВ", "date": "2019.03.16", "title": "Ловчанският митрополит Гавриил ще оглави Архиерейска света Литургия в Правешкия манастир  „Св. Теодор Тирон“"}
{"url": "http://www.focus-news.net/news/2019/03/16/2635216/sofiya-belogradchishkiyat-episkop-polikarp-shte-otsluzhi-bozhestvenata-sveta-liturgiya-v-katedralata-sv-vmtsa-nedelya-po-povod-todorovden.html", "text": "Божествената света Литургия ще бъде отслужена в катедралата „Св. вмца Неделя“ по повод Тодорова събота, предаде репортер на  Агенция „Фокус“ . Денят е посветен на св. великомъченик Теодор Тирон (стрелец) - войник, изгорен жив заради вярата си в Христа в края на 3 век. По този повод във всички епархии на Българската православна църква се отслужва света Златоустова Литургия. \r\nВ митрополитската катедрала „Св. вмца Неделя“в София Божествената света Литургия ще започне в 9.00 часа. С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.03.16", "title": "София: Белоградчишкият епископ Поликарп ще отслужи Божествената света Литургия в катедралата „Св. вмца Неделя“ по повод Тодоровден"}
{"url": "http://www.focus-news.net/news/2019/03/16/2635223/smolyan-arhimandrit-visarion-shte-sluzhi-v-grada-na-todorova-sabota-i-nedelya-pravoslavna.html", "text": "На Тодорова събота от 9.00 часа архиерейският наместник на Смолянска духовна околия Архимандрит Висарион ще отслужи св. Златоустова Литургия за празника в храм „Св. великомъченица Неделя“, а на 17 март /Неделя Православна/ от 9.00 часа ще възглави св. Василиева Литургия в катедрален храм „Св. Висарион Смоленски“ в Смолян. Това съобщиха от  Архиерейско наместничество – Смолян . Първата събота на Великия пост Църквата е посветила на св. Теодор Тирон, един от най-почитаните светци, който предпазил християните по онова време от оскверняване. Гонителят на християните император Юлиан Отстъпник (332 – 363) „наредил на градоначалника в Цариград да напръска тайно с кръв от идолски жертви всички постни храни на пазара и християните, като ядат, макар и без да знаят, да се осквернят и тъй да бъдат подиграни и обявени за езичници. Св. Теодор Тирон се явил на Цариградския Архиепископ Евдоксий, известил му наредбата на Юлиан Отстъпник и му заръчал да съобщи това на верните – да предупреди християните през тази седмица да не вземат никаква храна от пазара“. Вместо храна от пазара християните варили само жито. Затова на първата Великопостна събота /Тодоровден/ в  Църквата се приготвя за спомен от това предпазване на християните варено жито и се раздава на богомолците. \r\nПървата неделя на Великия пост е посветена на Тържеството на Православието, тоест на Истината. С евангелските четива ясно се разграничават Истината от лъжеученията. Утвърждава се верността към Божия Син, чистотата на вярата, пренесена до наши дни от светите апостоли и техните последователи светите отци. Евангелието на св. апостол Йоан припомня: „Тогава Исус каза на повярвалите в Него юдеи: Ако пребъдвате в Моето учение, наистина сте Мои ученици; и ще познаете истината и истината ще ви направи свободни.“ Какво се изисква от вярващият човек? Да слуша, да чете и практикува в живота си вярата Христова. Дълбоко в себе си да носи Неговите добродетели.  Да пази сърцето си чисто. Божието слово да бъде единственият ориентир за добро и зло.", "date": "2019.03.16", "title": "Смолян: Архимандрит Висарион ще служи в града на Тодорова събота и Неделя Православна"}
{"url": "http://www.focus-news.net/news/2019/03/16/2635226/v-parvata-nedelya-na-velikiya-post-vav-vsichki-eparhii-se-otsluzhva-vasilieva-sveta-liturgiya.html", "text": "Първата неделя на Великия пост е Неделя Православна. Денят е посветен на тържеството на Светото Православие над иконоборческата ерес. По този повод във всички епархии на Българската православна църква се отслужва Василиева света Литургия, предаде репортер на  Агенция „Фокус“ . В патриаршеската катедрала „Св Александър Невски“ в град София Литургията ще започне в 9.30 часа. \r\nВечерта от 17.00 часа в митрополитската катедрала „Св. вмца Неделя“, с благословението на Негово светейшество Българския патриарх и Софийски митрополит Неофит, ще започне архиерейска вечерня, оглавена от Негово преосвещенство Белоградчишки епископ Поликарп - викарий на Софийския митрополит. Духовна беседа ще изнесе ик. Ангел Ангелов - духовен надзорник на Софийска епархия.  \r\nОт 09.00 часа Пловдивският митрополит Николай ще оглави богослуженията в митрополитския храм „Св.вмчца Марина” в град Пловдив. От 11.00 часа ще бъде отслужен Молебен за Неделя Православна с изнасяне за поклонение на свети мощи и чудотворни икони, с литийно шествие около храма.  \r\nЛовчанският митрополит Гавриил ще оглави Архиерейска света Литургия в катедралния храм „Св. св. Кирил и Методий“ в Ловеч. Василиевата света Литургия ще започне в 9.00 часа.  \r\nНикола ПЕТКОВ", "date": "2019.03.16", "title": "В първата неделя на Великия пост във всички епархии се отслужва Василиева света Литургия"}
{"url": "http://www.focus-news.net/news/2019/03/16/2635228/burgas-patishtata-na-teritoriyata-na-oblastta-sa-suhi-i-prohodimi.html", "text": "Пътищата на територията на областта са сухи и проходими. Това съобщиха за  Радио „Фокус“ – Бургас  от Областно пътно управление. Няма затворени пътни участъци, проходите на територията на областта са отворени за движение на всички моторни превозни средства. До 3 април т.г. е въведено ограничение по пътя Слънчев Бряг – Бургас в участъка при обхода на гр. на Ахелой от км 207+726 до км 212+233, където движението се осъществява в една лента поради изпълнение на строително-монтажни работи. Те се изпълнят на няколко етапа, при които са в сила следните ограничения: максималната скорост е намалена на 40 км/ч. в кръстовищата и на 70 км/ч. в останалите участъци.  \r\nБез затруднения се осъществява движението по пътищата в областта и по основните пътни артерии на град Бургас. Няма образувани колони от автомобили в районите на възловите градски кръстовища. \r\nМария ПОПЧЕВА", "date": "2019.03.16", "title": "Бургас: Пътищата на територията на областта са сухи и проходими"}
{"url": "http://www.focus-news.net/news/2019/03/16/2635227/sport-kalyari-pobedi-fiorentia-s-21-v-mach-ot-28-iya-krag-na-italianskata-seria-a.html", "text": "Футбол:  Каляри победи Фиорентиа с 2:1 в мач от 28-ия кръг на италианската Сериа „А“. Трите попадения паднаха през второто полувреме. За домакините точни бяха Жозе Педро и Кепители, а за гостите гола отбеляза Киеза. Кирил Деспотов не бе в групата за мача на домакините заради контузия. Каляри запази 14-то място с 30 точки. Фиорентина остава на десетото място с 37 точки. \r\nДнес играят: \r\nСасуоло – Сампдория от 16:00 часа \r\nСПАЛ – Рома от 19:00 часа \r\nТорино – Болоня от 21:30 часа", "date": "2019.03.16", "title": "Спорт: Каляри победи Фиорентиа с 2:1 в мач от 28-ия кръг на италианската Сериа „А“"}
{"url": "http://www.focus-news.net/news/2019/03/16/2635224/veliko-tarnovo-v-selo-arbanasi-shte-bade-otbelyazan-todorovden.html", "text": "За 29-ти път в село Арбанаси ще бъде отбелязан Тодоровден. По традиция празникът се организира от кметство Арбанаси, Клуба по конен спорт „Калоян 92“ и читалищното настоятелство. Той ще започне с дефиле на участниците по улиците на Арбанаси. В 11.30 часа Негово Високопреосвещенство Великотърновският митрополит Григорий ще отслужи водосвет, след което ще се проведе конкурс за най-гиздав кон и ездач. В 13.00 часа при хубаво време ще се проведат демонстрации на конно-спортна база „Калоян“. След награждаването ще има демонстрации на Конната база в селото, като всички присъстващи ще имат възможност да се снимат с конете.  \r\nОколо 30 коня и жокея ще вземат участие в конкурса и в демонстрациите. В прескачането на препятствия ще участват деца и юноши и мъже и жени. Гостите ще могат да видят различни  породи коне, сред които български спортен кон, който е кръстоска между вносни жребци и български кобили майки, Хановер, Холщайнер и Олденбург. Атракции на празника ще бъдат отново красивият файтон, както и понито Джина. За гостите са осигурени 350 кебапчета и 40 литра червено вино. Ще свири Духовият оркестър при  Община Велико Търново с диригент Владимир Бошнаков, а за доброто настроение ще се погрижат възпитаниците на Детско вокално студио „Румина“ с ръководител Румяна Начева. \r\nНадежда КРЪСТЕВА", "date": "2019.03.16", "title": "Велико Търново: В село Арбанаси ще бъде отбелязан Тодоровден"}
{"url": "http://www.focus-news.net/news/2019/03/16/2635229/ikonata-s-chudotvornite-moshti-na-sveti-efrem-novi-shte-bade-izlozhena-za-poklonenie-v-gabrovo.html", "text": "С благословението на Великотърновския митрополит Григорий иконата с чудотворните мощи на свети Ефрем Нови ще бъде посрещната тържествено  и изложена за поклонение Габрово и Велико Търново. В Габрово светинята ще пристигне в 09.00 часа в храм „Успение Богородично“ и ще престои през целия ден, като в 17.00 часа ще бъде отслужен молебен за здраве. В 17.30 часа отново в храма ще бъдат представени и книгите за свети Ефрем Нови - „Свети великомъченик и чудотворец Ефрем Нови“ и детската „Светецът светкавица“. Във Велико Търново светата икона ще  бъде посрещната на 17 март (неделя) в 09.00 часа в Катедралния храм „Рождество Богородично“ и отново в 17.00 часа ще бъде отслужен молебен за здраве и душевно спасение, и от 17.30 ще бъдат представени книгите за светията. И на двете места специален гост на представянето на книгите ще бъде гръцкият певец Никос Месогитис, който освен музикалната си кариера е представител и на Месогийската митрополия в Гърция. Самият той е и много свързан със свети Ефрем. През 2011-а година Никос е един от тримата души, присъствали на отваряне раклата с мощите на свети Ефрем в гръцкия град Неа Макри, малко преди канонизацията на светията. Той ще разкаже на присъстващите за обичта и уважението на гърците към свети Ефрем Нови и някои от чудесата, които са му се случили по молитвите на свети Ефрем, като последното е от месец януари. \r\nСвети Ефрем Нови е роден в гръцкия град Трикала през 1384 г. 14-годишен бяга оттам, за да не го направят мюсюлманин. Озовава се пред портите на манастира „Благовещение“ в днешния град Неа Макри, където остава 27 години. Тогава обаче е заловен от турците и измъчван 8 месеца и половина. Умира обесен на дърво с главата надолу, със забита в корема факла. Мощите му са открити от монахиня Макария след 524 години забвение през 1950 г. Паметта му се почита на 5 май. Гърците наричат Ефрем Нови светец-светкавица, защото светкавично отговаря на просбите на призоваващите го.", "date": "2019.03.16", "title": "Иконата с чудотворните мощи на свети Ефрем Нови ще бъде изложена за поклонение в Габрово"}
{"url": "http://www.focus-news.net/news/2019/03/16/2635231/veliko-tarnovo-ogranicheno-e-dvizhenieto-na-motorni-prevozni-sredstva-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Сухи са пътните настилки в областта, трафикът е спокоен, предаде репортер на  Радио „Фокус“ – Велико Търново . Времето е предимно облачно. Температурата на въздуха е 8 градуса. Интензивно е движението в района на пътен възел „Качица“ и Южен пътен възел, както и по ул. „Магистрална“. Нормално се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.03.16", "title": "Велико Търново: Ограничено е движението на моторни превозни средства над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/03/16/2635235/gabrovo-dvizhenieto-mezhdu-selata-selishte-i-stokite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Температурата е 1 градус. На прохода Шипка остава в сила ограничение за МПС над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка. Срокът е до 31 март. Поставена е необходимата сигнализация. \r\nНадежда КРЪСТЕВА", "date": "2019.03.16", "title": "Габрово: Движението между селата Селище и Стоките трябва да се осъществява с повишено внимание поради пропаднал участък"}
{"url": "http://www.focus-news.net/news/2019/03/16/2635232/plovdiv-zabraneno-e-preminavaneto-na-kamioni-po-visoki-ot-4-metra-prez-tunelite-po-patya-asenovgrad-narechenski-bani.html", "text": "Забранено е преминаването на камиони по-високи от 4 метра през тунелите по пътя Асеновград - Нареченски бани. Това съобщиха за  Радио „Фокус“ - Пловдив  от Областно пътно управление. Обходният маршрут за водачите е по пътя Кричим - Девин. Ограничено е движението на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Ограничено е преминаването на камиони над 5 тона при км 6 по пътя Плодовитово - Първомай в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. Остава забранено движението на камиони над 12 тона през прохода Троян - Кърнаре. Повишена опасност от падащи камъни има в района на проходите Козница и Стражата, също по пътищата Бачково - Нареченски бани, Троян - Кърнаре, Кричим - Стамболийски и Юговско ханче - Югово - Лъки - Здравец. \r\nДвижението в Пловдив и областта се извършва нормално. Пътищата навсякъде са сухи. Няма ремонтни дейности в областта. \r\nМария РУСЕВА", "date": "2019.03.16", "title": "Пловдив: Забранено е преминаването на камиони по-високи от 4 метра през тунелите по пътя Асеновград - Нареченски бани"}
{"url": "http://www.focus-news.net/news/2019/03/16/2635230/sofiya-vremenno-dvizhenieto-se-osashtestvyava-dvuposochno-v-edna-lenta-po-pat-i-1-botevgrad-mezdra-v-rayona-na-skravena-poradi-patnotransportno-proizshestvie.html", "text": "Временно движението се осъществява двупосочно в една лента по път I-1 Ботевград – Мездра в района на Скравена поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки указанията на „Пътна полиция\".", "date": "2019.03.16", "title": "София: Временно движението се осъществява двупосочно в една лента по път I-1 Ботевград – Мездра в района на Скравена поради пътнотранспортно произшествие"}
{"url": "http://www.focus-news.net/news/2019/03/16/2635238/smolyan-vazpomenatelen-miting-posveten-na-zhertvite-ot-vazroditelniya-protses-shte-se-provede-v-dospatskoto-selo-barutin.html", "text": "Възпоменателен митинг, посветен на 47-годишнината от жертвите от Възродителния процес, ще се проведе в доспатското село Барутин. Програмата ще започне в 09.30 часа с обща молитва в джамията в селото. Възпоменателният митинг ще започне в 10.30 часа, а в 12.00 часа ще бъдат поднесени венци и цветя пред паметника на загиналите в събитията през 1972 година. Организатор на честванията ПП ДПС. \r\nНа събитието се очаква да присъства централното ръководство на партията.", "date": "2019.03.16", "title": "Смолян: Възпоменателен митинг, посветен на жертвите от Възродителния процес, ще се проведе в доспатското село Барутин"}
{"url": "http://www.focus-news.net/news/2019/03/16/2635240/pazardzhik-dvizhenieto-po-avtomagistrala-trakiya-pri-paten-vazel-pazardzhik-se-osashtestvyava-dvuposochno-v-platnoto-v-posoka-za-sofiya.html", "text": "Движението в участъка от км 88 до км 89 по автомагистрала „Тракия“ в района на пътен възел „Пазарджик“ се осъществява двупосочно в платното в посока за София поради ремонтни дейности на платното в посока Бургас. Това съобщи за  Радио „Фокус“ – Пазарджик  дежурният в Областно пътно управление. Той уточни, че за улеснение на трафика от 13.00 часа всеки петък до 17.00 часа в събота в района на ремонтирания участък ще има две ленти в посока Пловдив и една за София. От 17.00 часа всяка събота до 10.00 часа в понеделник ще има две ленти за София и една лента за Пловдив. \r\nВаня НИКОЛОВА", "date": "2019.03.16", "title": "Пазарджик: Движението по автомагистрала „Тракия“ при пътен възел „Пазарджик“ се осъществява двупосочно в платното в посока за София"}
{"url": "http://www.focus-news.net/news/2019/03/16/2635241/makfaks-slovenskoto-pravitelstvo-izgoni-trima-grazhdani-na-bosna-i-hertsegovina.html", "text": "Словенското вътрешно министерство обяви, че е разпоредило експулсирането на трима граждани на Босна и Херцеговина , които поради връзки с ислямистки кръгове представляват заплаха за сигурността, предава македонската информационна агенция  “Макфакс“ . \r\n\"В този момент можем да кажем, че според предложението на Любляна правото на пребиваване на трима граждани на БиХ с постоянно пребиваване в Словения е било отказано , защото тримата застрашават  сигурността на държавата, обществената сигурност и обществения ред\", казват от вътрешното министерство. \r\nСпоред телевизия POP-TV става дума за трима мъже, които са били в контакт с джихадиста Билал Боснич, който е набирал бойци за войната в Сирия. \r\nСпоред законодателството на Словения те няма да могат да влизат в страната за срок от пет години.  Юлиян Марков", "date": "2019.03.16", "title": "Макфакс: Словенското правителство изгони трима граждани на Босна и Херцеговина"}
{"url": "http://www.focus-news.net/news/2019/03/16/2635239/varna-patnite-nastilki-na-teritoriyata-na-oblastta-sa-suhi-vidimostta-e-dobra.html", "text": "Условията за пътуване по пътната мрежа в областта са добри, предаде репортер на  Радио „Фокус“ – Варна . Пътните настилки са сухи, видимостта е добра. Трафикът по републиканската пътна мрежа се осъществява нормално. Водачите трябва да се движат с повишено внимание по автомагистрала „Черно море“ от км 0 до км 8, където движението се осъществява двупосочно в платното за Бургас поради ремонтни дейности. Преминаването в участъка Кранево – Варна по път I-9 при км 83 е ограничено за движение на моторни превозни средства над 10 тона. Обходният маршрут е през Кичево и Оброчище. Въведено скоростно ограничение до 30 км/час има по път III-2902 „Панорама“ - Куманово при км 11. Ограничението се налага заради неравности на асфалтовата настилка. Очаква се то да отпадне до края на месец май 2019 г. \r\nБояна АТАНАСОВА", "date": "2019.03.16", "title": "Варна: Пътните настилки на територията на областта са сухи, видимостта е добра"}
{"url": "http://www.focus-news.net/news/2019/03/16/2635242/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Без проблеми се осъществява преминаването на автомобили през ГКПП „Кулата“ и ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.03.16", "title": "Благоевград: Без проблеми се осъществява преминаването на автомобили през ГКПП „Кулата“ и ГКПП „Илинден“"}
{"url": "http://www.focus-news.net/news/2019/03/16/2635244/kathimerini-darzhavniyat-departament-potvardi-uchastieto-na-maykal-pompeo-v-tristrannata-energiyna-sreshta-v-izrael.html", "text": "Американският държавен секретар Майкъл Помпео ще пътува в Израел, Ливан и Кувейт следващата седмица, включително на срещата между Гърция, Кипър и Изрел в Ерусалим за енергийната сигурност в Средиземно море, съобщи Държавният департамент в петък. \r\nВ Кувейт Сити Помпео ще се стреми към засилване на сътрудничеството в областта на отбраната, киберсигурността и търговията, заяви в изявление говорителят Робърт Паладино. \r\nВ Израел, който се подготвя за ключови избори следващия месец, той ще се срещне с кипърските и гръцките лидери, за да обсъди износа на природен газ за Европа, добави Паладино.   Юлиян Марков", "date": "2019.03.16", "title": "Каthimerini: Държавният департамент потвърди участието на Майкъл Помпео в тристранната енергийна среща в Израел"}
{"url": "http://www.focus-news.net/news/2019/03/16/2635234/", "text": "МВнР на Русия призова Европа да обърне внимание на положението на сърбите в Косово, пише руското електронно издание  “Российская газета“ . \r\nКризисната ситуация в северната част на Косово е резултат от многогодишни снизхождения спрямо  Прищина на „външните куратори“ - САЩ и ЕС. Това обяснява настоящите прекомерни “апетити” на косовските албанци, тяхната непримирима линия в диалога с Белград. Вашингтон и Брюксел са задължени да ограничат радикалите в Прищина, отглеждани под егидата на Запада. Това заяви официалният представител на руското външно министерство Мария Захарова. \r\n„Насилието в северната част на Косово, която е населена със сърби, нараства”, каза тя. „Властите в Косово засилват контрола по административната линия, като се позовават на необходимостта от премахване на незаконните доставки на стоки от Сърбия, заради стопроцентовите мита, наложени от Прищина през ноември 2018 година. Липсват определени ресурси за поддържане на живота, преди всичко на определени храни. Прищина постави в списъка за издирване няколко важни фигури от сръбската общност. сръбските региони са притиснати от силите за сигурност на Прищина“, заяви специалният представител на руското външно министерство. \r\nМария Захарова обърна внимание и на факта, че „заедно с ултимативната„ платформа ”, приета от Косовския парламент на 7 март, обезсмисляща по-нататъшния диалог между Белград и Прищина, както и неотдавнашен опит за установяване на контрол над сръбската част на металургичния комплекс „Трепча“ и лишаване от работа  на няколко хиляди служители, тези мерки на косовските власти не са нищо повече от затягане на примката, методично изтласкване на сърбите от провинцията чрез създаване на непоносими условия за тях, заплахи в духа на етнически чистки. \" \"Къде са всички европейски структури за правата на човека, къде са хората, които се занимават с човешките права и като цяло разбират проблемите на региона?\" - пита дипломатът. \r\nСпоред представителя на руското външно министерство международните сили за Косово са задължени да изпълнят съществуващия си мандат на Съвета за сигурност на ООН и да предотвратят насилието срещу косовските сърби. \"Отбелязваме, че КФОР по никакъв начин не са възпрепятствали предишните агресивни действия на косоварите на север, те остават безразлични дори и сега\", подчерта тя. \r\nМария Захарова припомни рекламното мото, което активно се показва няколко години непосредствено след т.нар. признаване на независимостта на Косово по американските канали: \"Косово е земя на възможности\". \"Сега виждаме на какви възможности\", отбелязва дипломатът. \"Радикалите в Прищина целенасочено подкопават мира и сигурността в Косово и са източник на конфликти в Балканския регион като цяло.\"  Юлиян Марков", "date": "2019.03.16", "title": "„Российская газета“: МВнР на Русия призова Европа да обърне внимание на положението на сърбите в Косово"}
{"url": "http://www.focus-news.net/news/2019/03/16/2635243/api-dvizhenieto-na-vsichki-avtomobili-po-pat-i-1-botevgrad-mezdra-v-rayona-na-skravena-v-posoka-sofiya-se-prenasochvat-po-pat-ii-16-rebarkovo-svoge-sofiya.html", "text": "Движението на всички автомобили по път I-1 Ботевград – Мездра в района на Скравена в посока София се пренасочват по обходен маршрут по път II-16 Ребърково – Своге – София. Това съобщиха от пресцентъра на  Агенция „Пътна инфраструктура“ . Временно е ограничено движението по път I-1 Ботевград – Мездра в района на Скравена поради катастрофа. Автомобилите до 12 тона, движещи се в посока Враца, се пропускат през банкета на пътя при Скравена. Шофьорите на тежкотоварни автомобили над 12 тона в посока Враца е необходимо да изчакват на място.", "date": "2019.03.16", "title": "АПИ: Движението на всички автомобили по път I-1 Ботевград – Мездра в района на Скравена в посока София се пренасочват по път II-16 Ребърково – Своге – София"}
{"url": "http://www.focus-news.net/news/2019/03/16/2635233/shumen-nad-1-400-sa-imenitsite-v-obshtinata-na-todorovden.html", "text": "1 460 са имениците в община Шумен, които празнуват на Тодоровден. Това съобщиха от  Общината . Най-много са жителите, носещи името Тодор – 494. Сред тях най-възрастният Тодор е роден през 1926 г., а най-младият – през 2019 година. На второ място по популярност при мъжете е името Теодор, което носят 177 души. Най-възрастният е роден през 1944 г., а най-младият – през 2018 година. 172-ма са жителите на община Шумен, които се казват Божидар. Сред тях най-възрастният е роден през 1932 г., а най-младият – през 2018 година. При жените най-много са именичките, които носят името Теодора – 287. Най-възрастната е родена през 1932 г., а най-младата – през 2019 година. 244 са жителките на общината, кръстени Тодорка, а 40 са жените, които се казват Божидара. Имената Тодора и Дора пък носят 23 жени.", "date": "2019.03.16", "title": "Шумен: Над 1 400 са имениците в общината на Тодоровден"}
{"url": "http://www.focus-news.net/news/2019/03/16/2635246/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за  Агенция „Фокус“  от  Планинската спасителна служба (ПСС)  при БЧК. По билата духа силен вятър, като на повечето места има и разкъсана облачност. В ниските части на планините времето е подходящо за туризъм. Температурите са от -5 до 5 градуса. Лифтовите съоръжения в курортите към този момента работят нормално, но има вероятност във високите части движението им да се преустанови заради силния вятър. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.16", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2019/03/16/2635248/predsedatelyat-na-parlamentarnata-komisiya-po-kulturata-i-mediite-vezhdi-rashidov-e-pokanen-kato-pocheten-gost-na-izlozhbata-s-pogled-kam-balgariya-v-istanbulskiya-universitet.html", "text": "Председателят на парламентарната Комисия по културата и медиите Вежди Рашидов е поканен като почетен гост на изложбата „С поглед към България“ в салона на Ректората на Истанбулския университет. Това съобщиха от  Комисията по културата и медиите . Експозицията се открива на 19 март 2019 г. и е част от културната програма в рамките на Българското ротационно председателство на Организацията за Черноморско сътрудничество в периода януари – юни 2019 година. Организатор на проявата е Генералното консулство на България в Истанбул в партньорство с Ректората на Истанбулския университет. В изложбата са представени изявени творци от двете страни, получили образованието си и творческия си опит в България.", "date": "2019.03.16", "title": "Председателят на парламентарната Комисия по културата и медиите Вежди Рашидов е поканен като почетен гост на изложбата „С поглед към България“ в Истанбулския университет"}
{"url": "http://www.focus-news.net/news/2019/03/16/2635247/sofiya-108-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "108 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на центъра Йорданка Темелкова. По думите ѝ нощта е преминала спокойно и без проблеми и извънредни ситуации. \r\nЦветилена СИМЕОНОВА", "date": "2019.03.16", "title": "София: 108 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/03/16/2635236/burgas-zlatoustova-sveta-liturgiya-shte-bade-otsluzhena-v-hram-sv-sv-kiril-i-metodiy-po-povod-todorovden.html", "text": "Златоустова света Литургия ще бъде отслужена в храм „Св. св. Кирил и Методий“ по повод Тодоровден. Това съобщиха за  Радио „Фокус“ – Бургас  от храма. Тя предстои да бъде отслужена от отец Игнатий. В храм „Света Богородица“ Литургия ще отслужи отец Радослав.  \r\nДнешният ден е познат още като Тодорова събота и е първата от Светата Четиридесетница, на която православните християни почитат паметта на свети великомъченик Теодор Тирон. \r\nМария ПОПЧЕВА", "date": "2019.03.16", "title": "Бургас: Златоустова света Литургия ще бъде отслужена в храм „Св. св. Кирил и Методий“ по повод Тодоровден"}
{"url": "http://www.focus-news.net/news/2019/03/16/2635237/veliko-tarnovo-v-pravoslavnite-hramove-v-grada-se-otsluzhva-sveta-liturgiya-v-pamet-na-sv-teodor-tiron.html", "text": "В православните храмове в града се отслужва света Литургия  в памет на св. Теодор Тирон, предаде репортер на  Радио „Фокус’’ – Велико Търново . Рано тази сутрин църковните камбани в града възвестиха началото на църковната служба. \r\nСв. Теодор Тирон се почита от Православната църква в съботният ден от първата седмица на Великия пост – Тодоровден. По време на гоненията на християните император Юлиан Отстъпник (332 – 363) продължавал да иска връщането на езичеството. Знаейки, че 40 дни преди Великден християните спазват строг пост, той решил да се подиграе с тях и да ги застави да ядат идоложертвена храна. Юлиан наредил на градоначалника на Константинопол да напръска тайно с кръв от езически жертвоприношения всички постни храни на пазара, така че християните, макар и без да знаят това, да се осквернят и да бъдат подиграни. \r\nСв. Теодор Тирон се явил на патриарх Евдоксий и му известил наредбата на Юлиан Отстъпник. Заръчал му също да предупреди християните да не вземат храна от пазара през тази седмица. Архиепископ Евдоксий попитал кой е този, с когото говори, и св. Теодор му известил името си. Предупредени за наредбата, християните не взимали никакви храни от пазара. На запитването на архиепископа: какво да ядат през тия дни, св. Теодор отговорил: „да си приготвят коливо – жито, то да им бъде храната\". \r\nТодоровден се нарича още Тудорица или Конски Великден. Отбелязва се с тържествено почитане на коня и с бурните български кушии (надбягване с коне). При изгрев слънце мъжете сплитат опашките и гривите на конете, украсяват ги с мъниста, с пискюли и цветя и ги отвеждат на водопой. Жените размесват и раздават помежду си обредни хлябове, като дават от тях и на конете. Варят и жито, което се благославя в църковния храм. После идва ред на атрактивното конно състезание – кушията. Победителят в нея се награждава – конят получава обикновено юзда, а неговият стопанин – риза или кърпа. Спечелилият надбягването обикаля с коня си всички домове, за да честити празника. Навсякъде го посрещат радушно и поят коня му с вода. Обредната трапеза за празника включва пита с мая, супа от гъби и „тудоровска леща”. \r\nНа Тодоровден празнуват хората с имена: Тодор, Тодорка, Теодор, Теодора, Божидар, Юлиян, Юлияна. \r\nНадежда КРЪСТЕВА", "date": "2019.03.16", "title": "Велико Търново: В православните храмове в града се отслужва света Литургия  в памет на св. Теодор Тирон"}
{"url": "http://www.focus-news.net/news/2019/03/16/2635245/sergey-stanishev-pes-premierat-pravilno-sabra-sluzhbite-kogato-ima-trevozhna-informatsiya-horata-tryabva-da-znayat-che-darzhavata-predpriema-deystviya.html", "text": "Премиерът правилно събра службите, защото когато има тревожна информация, хората трябва да знаят, че държавата предприема действия. Това каза Сергей Станишев, евродепутат, лидер на Партията на европейските социалисти (ПЕС) и министър-председател на България в периода 2005 – 2009 г., в предаването „Събуди се“ по  Нова телевизия  във връзка с реакцията на властите по случая с терористичното нападение в Нова Зеландия и българската следа. „Правилно са събрани службите, защото когато има каквато и да е информация, която е тревожна, хората трябва да знаят, че държавата предприема действия да се направи анализ“, заяви Станишев. „Аз нямам информация за същността на анализа, но предполагам, че този терорист по-скоро случайно е преминавал през България, отколкото свързано с това ужасно нападение“, добави той.", "date": "2019.03.16", "title": "Сергей Станишев, ПЕС: Премиерът правилно събра службите - когато има тревожна информация, хората трябва да знаят, че държавата предприема действия"}
{"url": "http://www.focus-news.net/news/2019/03/16/2635253/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-pri-km-402-poradi-remontni-deynosti-na-mosta-na-zhp-liniya-sofiya-kulata.html", "text": "Ограничено е движението на главен път Е-79 в участъка Кресна – Долна Градешница в района на км 402+365 поради извършване на ремонтни дейности на моста на жп линия София - Кулата. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. На места пътните настилки са мокри и хлъзгави. Интензивен е трафикът по автомагистрала „Струма“ и главен път Е-79. Натоварен трафик се наблюдава и по второкласен път Симитли – Гоце Делчев. \r\nДенис НИКИФОРОВ", "date": "2019.03.16", "title": "Благоевград: Ограничено е движението по главен път Е-79 в участъка Кресна – Долна Градешница при км 402 поради ремонтни дейности на моста на жп линия София - Кулата"}
{"url": "http://www.focus-news.net/news/2019/03/16/2635255/varna-narodna-astronomicheska-observatoriya-i-planetarium-nikolay-kopernik-shte-raboti-s-bezplaten-vhod-po-povod-mezhdunarodniya-den-na-planetariumite.html", "text": "По повод Международния ден на планетариумите – 16 март, Народна астрономическа обсерватория и планетариум „Николай Коперник“ – Варна ще бъде с вход свободен. Това каза за  Радио „Фокус“ – Варна  Свежина Димитрова, директор на НАОП „Николай Коперник“ във Варна. По повод празника вратите на обсерваторията ще бъдат отворени за посетители в следобедните часове, като е предвидена и празнична програма. В 15.00 часа ще има „Космическо пътешествие“, специално за деца от 5 до 11 години. В 17.00 часа ще се проведе лекция на тема „Слънчева система“. \r\nБояна АТАНАСОВА", "date": "2019.03.16", "title": "Варна: Народна астрономическа обсерватория и планетариум „Николай Коперник“ ще работи с безплатен вход по повод Международния ден на планетариумите"}
{"url": "http://www.focus-news.net/news/2019/03/16/2635251/eadaily-rusiya-malka-chast-ot-severen-potok-popada-pod-yurisdiktsiyata-na-gazovata-direktiva-na-es.html", "text": "Малка част от „Северен поток“ попада под юрисдикцията на газовата директива на ЕС, пише руската медия  EAdaily . \r\nВестник The Financial Times съобщи, че ръководството на проекта \"Северен поток-2\" обмисля как да премахне голяма част от газопровода от газовата директива на ЕС. Става дума за създаване на отделна компания, която ще притежава и управлява участъка „Северен поток-2“ в териториалните води на Германия. Aмериканското бизнес издание се позовава на три източника. \"Това ще превърне дискусията от юридическа и техническа  в чисто политическа\", заяви високопоставен европейски дипломат пред американското издание. \r\nМного медии възприемат публикацията на американското финансово издание като опит да се предпази проектът за балтийски газопровод от измененията на газовата директива на ЕС, която сега е одобрена в Европейския съюз. Припомня се, че  изискванията на Третия енергиен пакет се отнасят и за газопроводи от трети държави: операторът на газопровода трябва да бъде независим от доставчика, а независимите доставчици трябва да имат достъп до газопровода. \r\nОт компанията изграждаща газопровода не са отговорили директно на въпроса дали е планирано да се създаде отделно дружество, което ще притежава и управлява участъка „Северен поток-2“ в териториалните води на Германия. Операторът на проекта обаче се фокусира върху окончателния вариант на измененията в газовата директива. „Въпреки че се въздържаме от предположения за евентуално законодателство, което все още не е официално одобрено, отбелязваме, че договореният текст има много по-ограничено разпространение от първоначалното предложение на Европейската комисия, направено през ноември 2017 г.”, е писменият отговор до EADaily, предоставен на  пресата. Секретарят на компанията Йенс Мюлер подчерта, че за офшорни газопроводи от трети страни новото законодателство предполага разширяване на правилата на вътрешния пазар на ЕС за частта в териториалните води на държавата-членка на ЕС, където се намира първата точка за свързване с газопреносната мрежа на ЕС. В случая със „Северен поток-2“ това би означавало териториалните води на Германия. „В същото време първоначалното предложение на Европейската комисия беше насочено към разширяване на правилата към изключителните икономически зони на държавите-членки на ЕС. Правната служба на Съвета на ЕС обаче заключи, че това би нарушило Конвенцията на ООН по морско право “, пише Йенс Мюлер. \r\nПо този начин ефектът от приетите изменения на газовата директива на ЕС ще обхване малко повече от 40 километра от новия газопровод, чиято обща дължина ще бъде 1200 километра. Създаването на отделна компания би било логичен ход, за да се изпълни едно от изискванията на газовата директива, че независимите оператори трябва да управляват газопровода. 100% от акциите на компанията, изграждаща газопровода са собственост на Газпром. В същото време, възможността за създаване на отделен оператор не премахва най-болезнения за проекта въпрос за достъпа до газопровода на независими доставчици, което може да доведе до факта, че поне през първите години на експлоатация, „Северен поток-2“ трябва да работи само с половината от капацитета си.  По аналогия със сухопътното  продължението на газопровода „Северен поток“ в Германия – газопровода  „Опал“, операторът на проекта ще трябва да остави до 50% от капацитета на газопровода при евентуални искания от независими доставчици. Така „Опал“ работи 7 години - до пролетта на миналата година, докато Европейската комисия даде разрешение на германския регулатор да вдигне ограниченията поради липса на заявления, а полската жалба  е отхвърлена от съда. \r\nЗаместник-директорът на Националния фонд за енергийна сигурност (ФНЕС) Алексей Гривач смята, че публикацията в The Financial Times може да бъде игра на проактивност. „Когато се приемат шизофренни регулации само с цел да се създадат пречки за реализацията на проекта, трябва да се търсят законово допустими варианти за неговото прилагане, без да се вреди на функционирането на газопровода. Но публикуването в британския вестник може да бъде опит да се играе активно, за да се предотврати това, ”- каза експертът.  Юлиян Марков", "date": "2019.03.16", "title": "ЕАDaily (Русия): Малка част от „Северен поток“ попада под юрисдикцията на газовата директива на ЕС"}
{"url": "http://www.focus-news.net/news/2019/03/16/2635257/voennoe-obozrenie-rusiya-v-pentagona-schitat-che-ruskata-armiya-shte-bade-razgromena-v-sluchay-na-napadenie-v-baltika-ili-na-balkanite.html", "text": "В Пентагона считат, че руската армия ще бъде разгромена в случай на нападение в Балтика или на Балканите, пише руското издание  “Военное Обозрение“ .  \r\nГенерал Къртис Скапароти, който оглавява европейското командване на САЩ, в доклад до Конгреса заяви, че влиянието на Русия на Балканите непрекъснато се увеличава през последните месеци. В същото време Скапароти увери политическите лидери на Съединените щати, че американските въоръжени сили в региона са на \"най-високо ниво на готовност\", откакто той пое командването преди три години. \r\nСпоред командира готовността на американските сили е \"значително по-висока\" от преди три години: той обяснява това както с увеличеното финансиране, така и с променения фокус на Министерството на отбраната, тъй като сега готовността на силите в европейския регион е основен приоритет. \r\nГенералът отбеляза, че е загрижен за руската програма за военна модернизация. В същото време той вярва, че силите на САЩ и НАТО на източната граница на Европа значително надхвърлят руската армия и последните могат бързо да бъдат победени, ако Москва предприеме агресивна атака срещу балтийските или балканските региони. \r\nСлужбата в близост до руските войски край източната граница означава, че войските под командването на генерал Скапароти често се сблъскват с „много агресивните” стъпки на руските си колеги. \r\n„Понякога това ме притеснява много“- каза той. \r\nГенералът не уточнява конкретни руски стъпки, освен да потвърди дейността на Русия в Черно море, в хода на която е била  демонстрирана най-голямата група от руски кораби през последните 15 години. \r\nЩо се отнася до оръжейните системи, Скапароти повтори предишните си забележки, че артилерийските и залпови системи на далечни разстояния, както и системите за противовъздушна отбрана и противоракетна отбрана в региона, са „фундаментални“ за сигурността в Европа. \r\nВъпреки че миналата година мащабните руски военни учения в Балтийския регион и в близост до него разтревожиха САЩ, лидерите на ЕС и техните съюзници, шефът на европейското командване заяви пред Конгреса, че е по-загрижен за \"намесата на Русия на Балканите\". \r\nОттогава неговото мнение не се е променило. \r\n„Аз съм притеснен за Балканите и за засилването на вредното руско влияние през изминалата година“ – казва Скапароти \r\nВсъщност, според генерала, руските \"кампании за дезинформация и подкрепа за маргинални, антиправителствени и антинатовски групи в някои балкански страни\" са се засилили през последните шест до осем месеца. \r\nСпоред генерала на САЩ руското правителство се опитва да използва подобна тактика, за да разубеди Черна гора да не се присъедини към НАТО или да го предотврати, но опитът е неуспешен. Същите стъпки, уверени са в Пентагона, Русия предприема и в Северна Македония (променила  името си под натиск от Гърция), която скоро може да се присъедини към Северноатлантическия блок. \r\nВисш военен представител обясни, че стабилността на Балканите е един вид външен слой, който винаги е под заплаха. Но намесата на Русия може да доведе до факта, че \"хората ще загубят надежда\" и желанието за членство в НАТО ще намалее. \r\nПо време на доклада за състоянието на отбраната в Европа, Скапароти също отбеляза, че е отчетен значителен напредък в обучението на украинските военни: те са в състояние да провеждат бригадно и по-високо обучение, което, в сравнение с предишни постижения, когато работата е била провеждана на ниво батальон и по-надолу, е значителна промяна .  Юлиян Марков", "date": "2019.03.16", "title": "„Военное обозрение“ (Русия) : В Пентагона считат, че руската армия ще бъде разгромена в случай на нападение в Балтика или на Балканите"}
{"url": "http://www.focus-news.net/news/2019/03/16/2635259/mrrb-burgas-i-kameno-poluchavat-nad-43-mln-lv-ot-fond-solidarnost.html", "text": "Над 4.3 млн. лв. от Фонд „Солидарност“ получават Бургас и Камено по решение на Националния координатор на безвъзмездната финансова помощ – заместник-министъра на регионалното развитие и благоустройството Деница Николова. Средствата са предназначени за справяне с последствията от наводненията в област Бургас през месец октомври 2017 г. Това съобщиха от пресцентъра на  Министерство на регионалното развитие и благоустройството . \r\nПо проекта на Община Бургас на обща стойност над 2.57 млн. лв. е одобрено финансирането на общо 5 обекта. Два от тях са изпълнени аварийно непосредствено след бедствието. Те са за частично възстановяване на улиците „Амур” и „Дружба” в кв. „Горно Езерово” и на улици в местността Върли бряг. Останалите обекти на местната администрация, които предстои да бъдат реализирани, са за аварийно възстановяване на улици в село Равнец, улици, отводнителни и укрепителни съоръжения в жк. „Меден рудник” - частично по ул. „Захари Стоянов”, както и аварийно възстановяване на улица „Владимир Вазов” в кв. „Победа”. \r\nОбщина Камено ще получи финансова помощ от фонд „Солидарност” в размер на 1.73 млн. лв. Средствата са предназначени за аварийно укрепване на местния път между селата Полски извор и Черни връх, частичен ремонт и аварийно възстановяване на пътя село Константиново - село Тръстиково - село Ливада и аварийно възстановяване на главната улица в село Ливада. \r\nПредоставеният финансов ресурс на Бургас и Камено ще допринесе за намаляване на разходите на държавата за възстановяване на основна обществена инфраструктура.", "date": "2019.03.16", "title": "МРРБ: Бургас и Камено получават над 4.3 млн. лв. от фонд „Солидарност”"}
{"url": "http://www.focus-news.net/news/2019/03/16/2635252/sergey-stanishev-pes-ne-mi-e-na-vsyaka-tsena-da-sam-vodach-na-listata-na-bsp-za-evropeyskite-izbori.html", "text": "Не ми е на всяка цена да съм водач на листата на БСП за европейските избори. Това каза Сергей Станишев, евродепутат и лидер на Партията на европейските социалисти (ПЕС), в предаването „Събуди се“ по  Нова телевизия  във връзка с предстоящия пленум на БСП, на който партията ще обяви водача на листата си за европейските избори през май тази година. БСП е демократична партия и това е наше силно предимство. Повече от месец в страната върви процес на номинации на кандидати. Не всички конференции са приключили. По моя информация и това, което чета в медиите аз имам номинации от може би 85% от общините, но официална информация не съм видял. Няма как да събера информация от всяка община. Очевиден е един факт - аз и Елена (Йончева) имаме най-много номинации в сравнение с всички останали, коментира Станишев. \r\n„Ако някой си мисли, че ще ни сблъска с Елена и ние ще се скараме и ще направим някакви скандали, няма да се получи. Ние сме приятели, взаимно се уважаваме, помагаме си“, добави той.  \r\nСтанишев заяви, че номинациите показват голямо лично доверие към него, което той оценява като голяма отговорност.  \r\n„Нека съм ясен - на мен не ми е на всяка цена да съм водач на листата на БСП, но аз имам няколко каузи и няколко принципни разбирания“, заяви той. На първо място лидерът на ПЕС заяви, че БСП трябва да се яви с ясна политическа физиономия като партия на тези избори и то европейска. „Второ смятам, че трябва да имаме хора в ЕП, които могат ясно да защитят българския интерес и смята, че аз умея да печеля приятели и да защитавам интереса на България и съм го доказал с действия и резултати. Трето смятам, че трябва да покажем, че БСП може да бъде силно достоверна не само опозиция, а алтернатива на ГЕРБ във вътрешен план“, посочи Станишев. \r\n„Залогът на евроизборите не е само кой ще има 5, кой ще има 6 депутати, а това дали ще има предсрочни парламентарни избори и как ще се отиде към местните избори”, заяви още Станишев.", "date": "2019.03.16", "title": "Сергей Станишев, ПЕС: Не ми е на всяка цена да съм водач на листата на БСП за европейските избори"}
{"url": "http://www.focus-news.net/news/2019/03/16/2635258/gergana-apostolova-kostova-organizator-na-damskoto-rali-vav-varna-zhenite-ne-sa-po-loshi-shofyori-a-sa-po-striktni-i-razumni-v-upravlenieto.html", "text": "Жените не са по-лоши шофьори, а са по-стриктни и разумни в управлението. Това каза за  Радио „Фокус“ – Варна , организатор на първото изцяло дамско автомобилно рали във Варна. Състезанието ще започне в 10.00 часа. Всяка жена може да участва с личния си автомобил. Гергана Апостолова – Костова обясни, че жените имат същите автомобилни умения като противоположния пол. „Искам да акцентирам на това, че не сме по-лоши шофьори, а просто сме по-стриктни, по-прецизни и най-вече по-разумни. Затова по някой път някоя дама е малко по-бавна в реакцията, но мисля, че жената се е доказала в много направления, които се описват основно и присъщо за мъжете“, обясни тя. По думите ѝ целта на състезанието е жените да изпитат здравословна доза спортна злоба и да докажат, че могат майсторски да контролират автомобила си. „Наблягаме на колегиалността т.е. идеята е да изпитват спортна злоба и хъс по време на състезанието, но и същевременно да покажат, че майсторски могат да контролират автомобила и да бъдат достатъчно приятелски настроени“, каза още тя. Според нея жените трябва да демонстрират, че могат да приемат такива предизвикателства с усмивка. \r\nБояна АТАНАСОВА", "date": "2019.03.16", "title": "Гергана Апостолова – Костова, организатор на дамското рали във Варна: Жените не са по-лоши шофьори, а са по-стриктни и разумни в управлението"}
{"url": "http://www.focus-news.net/news/2019/03/16/2635249/icgb-finalizira-uspeshno-obshtestvenata-porachka-za-izbor-na-inzhener-konsultant-za-gazovata-vrazka-s-gartsiya.html", "text": "Проектната компания ICGB финализира успешно обществената поръчка за избор на инженер-консултант за изграждане на междусистемната газова връзка Гърция – България. Това съобщиха от пресцентъра на  компанията . След провеждане на открита процедура комисията, сформирана от възложителя, излъчи консорциум „ТИБЕИ“ за изпълнител на проекта.  \r\nРолята на инженер-консултанта е ключова за управлението и контрола на реализацията на проекта IGB във фазата на подготовката и изпълнението на строителния процес. Ангажиментът включва оказване на съдействие на възложителя за реализацията на проекта по време на строителството до момента на пускане на газопровода в експлоатация, както и управление на всички свързани с проекта основни договори - включително договора за доставка на линейни тръби и договора за възлагане на работното проектиране, строителството и доставки.   \r\nИзборът на инженер-консултант е осъществен чрез прилагане на показателите и методиката за оценка, зададени от ICGB, като спечелилият консорциум е предложил икономически най-изгодната оферта по критерия най-добро съотношение качество/цена.  \r\nПредложението на „ТИБЕИ“ включва най-икономичната цена за основния пакет услуги - 5 670 000,00 евро. Консорциумът е обединение от чужди и български компании, като негови членове са: ТРАКТEБЕЛ ИНЖЕНЕРИНГ С.А (Белгия), ТРАКТEБЕЛ ИНЖЕНЕРИНГ С.р.л. (Италия), ИНТБЕР ГМБХ (регистрирана в Австрия), ИПСИЛОН КОНСУЛТ ЕООД (България) и БЪЛГАРИЯ ИНЖЕНЕРИНГ ЕАД (България). \r\nИзпълнителният директор на ICGB от българска страна Теодора Георгиева изрази удовлетвореност от успеха с финализирането на ключовия търг, който обезпечава управлението на строителството по възможно най-професионалния и ефективен начин.  \r\n„Това е една от най-важните стъпки, които обезпечават реализацията на проекта IGB. Изборът беше изключително важен, защото инженер-консултантът е ключова фигура за проекта. Успешното приключване на тази процедура ни доближава до начало на строителните дейности по газопровода“, посочи Георгиева.  \r\nИзпълнителният директор от гръцка страна Константинос Караянакос заяви увереност, че в лицето на избрания подизпълнител проектната компания ще има възможност да прилага най-добрите инженерни практики при управление на проекта чрез външен консултант, избран по обективен и прозрачен начин. „Това несъмнено ще допринесе за успешното финализиране на интерконектора съобразно прогнозирания график и спазвайки предвидения бюджет“, допълни той.  \r\nОткритата процедура беше обявена още в края на 2017 г., но поради обжалвания беше спряна за период от около 10 месеца.  \r\nПрез септември 2018 г. дванадесет фирми и обединения подадоха оферти за участие в процедурата. \r\nОферти подадоха следните участници: \r\n- МГВ Консултант  \r\n- TECHINT – COMPAGNIA TECNICA INTERNAZIONALE S.p.A. & TECHFEM S.p.A.  \r\n- Enereco S.p.A.  \r\n- TECHNIP ITALY DIREZIONE LAVORI S.p.A. \r\n- C&M-Asprofos-S Energy-Miks \r\n- Консорциум Consult Eurogas \r\n- Консорциум „РИНА“  \r\n- ILF Beratende Ingenieure GmbH  \r\n- Консорциум „ТИБЕИ“  \r\n- T&T SISTEMI SRL \r\n- VN  gazoprovod Greece-Bulgaria \r\n- Association JV Interconnector 2018 \r\nВ резултат на прегледа на съответствието на участниците с изисквания на документацията за обществената поръчка и критериите за подбор, до оценка на офертите бяха допуснати: \r\n- Enereco S.p.A. \r\n- TECHNIP ITALY DIREZIONE LAVORI S.p.A.  \r\n- C&M-Asprofos-S Energy-Miks \r\n- Консорциум „ТИБЕИ“ \r\nНа сайта на проектната компания са обществено достъпни решението, протоколите и докладите на комисията, с което е осигурена пълна прозрачност на действията по допускане, оценка и класиране.  \r\nПрогнозната стойност на обществената поръчка се определя на обща сума от 8,45 млн. евро без ДДС.  \r\nПроектната компания изказва благодарност на всички участници за участието в процедурата, за подадените оферти, изразения търговски интерес и постигнатото добро ниво на конкуренция.", "date": "2019.03.16", "title": "ICGB финализира успешно обществената поръчка за избор на инженер-консултант за газовата връзка с Гърция"}
{"url": "http://www.focus-news.net/news/2019/03/16/2635262/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при 18 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 38 леки пътни инцидента, при които са пострадали двама души.  \r\nОт началото на годината са станали 1056 катастрофи, при които са загинали 82 души, а 1330 са пострадали. Данните за 2019 г. са дниамични и не са окончателни. При сравнение с реалните данни за загиналите (93) през същия период на 2018 г. се отчитат 11 (единадесет) по-малко загинали участници в движението по пътищата през 2019 г.", "date": "2019.03.16", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2019/03/16/2635264/ginche-karaminova-e-noviyat-oblasten-sekretar-na-gerb-pazardzhik.html", "text": "Гинче Караминова e новият областен секретар на ГЕРБ - Пазарджик, съобщиха от офиса на  партията  в Пазарджик. С решение на Изпълнителната комисия на ПП ГЕРБ Гинче Караминова става областен секретар на партията в област Пазарджик. Досега тя заемаше длъжността общински ръководител на организацията на ГЕРБ в Пазарджик. На нейно място е утвърден Илиян Вулянов, който бе досегашен общински ръководител на ГЕРБ - Лесичово. Изпълнителната комисия утвърди още за общински председател в Лесичово Васил Дамянов. В Ракитово новият общински ръководител е Росица Рускова.", "date": "2019.03.16", "title": "Гинче Караминова e новият областен секретар на ГЕРБ - Пазарджик"}
{"url": "http://www.focus-news.net/news/2019/03/16/2635254/kmetat-na-strelcha-stoyno-chachov-aktsiyata-sreshtu-men-e-edna-demonstratsiya-za-da-mozhe-da-bada-omaskaren-za-predstoyashtite-izbori-prez-oktomvri.html", "text": "Акцията срещу мен е една демонстрация, за да може да бъда омаскарен за предстоящите избори през октомври. Това заяви кметът на Стрелча Стойно Чачов в предаването „Тази събота” по  бТВ  във връзка с акцията на „Икономическа полиция” в сградата на Община Стрелча по сигнал, че когато е стъпил в длъжност, той е накарал цялата общинска администрация да подпише молби за напускане без вписана дата. \r\n„Не може да се правят такива показни неща заради това, че един служител е преценил, че е уволнен неправомерно”, заяви Чачов. \r\nТой попита защо, след като от три години, както твърди въпросният служител, има натиск от негова страна, чак сега, няколко месеца преди изборите, всичко излиза наяве. \r\nЧачов заяви, че няма спомен да е освобождавал главния инженер на общината заради неподчинение. \r\n„Той дойде и си подаде молбата за напускане по взаимно съгласие, а аз я приех”, каза кметът на Стрелча, допълвайки, че политиката му към служителите винаги е била „либерална и коректна, граничеща с приятелство”. \r\n„След като видях, че има някаква напрежение и няма ефективност, направих най-коректното нещо към моите служители, за да не ги уволнявам. Предложих тези от тях, които нямат желание, не искат да работят в този екип и не се чувстват добре, просто да си подадат молба за напускане и да дойдат други хора”, поясни Чачов. \r\nТой обясни, че още няколко души са си подали молбите за напускане, а той им е казал да си помислят преди да го направят. Част от тях са си тръгнали, а други – не. „Не съм уволнил нито един човек, откакто съм кмет”, категоричен бе Стойно Чачов, допълвайки, че не се притеснява от проверката, защото съвестта му е чиста. \r\n„Това не е първата проверка срещу мен. Много преписки са приключили без основание. Гледам хората с чиста съвест в очите, защото знам как работя. Аз съм честен и отговорен човек. Въпрос на време е да се докаже, че всичко е нормално. Не очаквам да ми бъдат повдигнати никакви обвинения”, допълни кметът на Стрелча.", "date": "2019.03.16", "title": "Кметът на Стрелча Стойно Чачов: Акцията срещу мен е една демонстрация, за да може да бъда омаскарен за предстоящите избори през октомври"}
{"url": "http://www.focus-news.net/news/2019/03/16/2635250/pazardzhik-konstantiyskiyat-episkop-yakov-otsluzhva-sveta-liturgiya-v-hram-sv-troitsa-v-selo-bratanitsa.html", "text": "Православната църква отбелязва първата седмица на великия пост – Тодорова събота. По този повод в храмовете в областта се отслужва празнична света Литургия, предаде репортер на  Радио „Фокус” – Пазарджик . Негово Преосвещенство Константийският епископ Яков – викарий на Пловдивския митрополит и архиерейски наместник на Пазарджишка духовна околия, отслужва архиерейска света Литургия в храм „Св. Троица“ в село Братаница.  \r\nТодоровден е познат още като „Конски Великден“, защото се празнува най-вече за здравето на конете. Според народните представи на този ден свети Тодор обхожда на своя кон пролетното поле да провери растат ли посевите, след това забива копието си в земята, връзва за него коня, съблича девет кожуха и отива при Бога, за да моли за лято. Затова народът свързва Тодоровден с надеждата за плодородие. Централно място на празника заемат кушиите, които се организират в много населени места в страната. \r\nВаня НИКОЛОВА", "date": "2019.03.16", "title": "Пазарджик: Константийският епископ Яков отслужва света Литургия в храм „Св. Троица“ в село Братаница"}
{"url": "http://www.focus-news.net/news/2019/03/16/2635267/sport-hamiltan-otnovo-s-polpozishan-v-gran-pri-na-avstraliya.html", "text": "Формула 1: За шести пореден сезон във Формула 1 Люис Хамилтън започва с полпозишън в Гран При на Австралия. Британецът не остави никакъв шанс на конкурентите си, като бе най-бърз в трите тренировки, а днес си гарантира първата позиция на стартовата решетка утре.   \r\nЗа Мерцедес това е 185-и полпозишън във Формула 1, а допълнителната добра новина за тима е, че първата редица ще бъде изцяло тяхна. Валтери Ботас бе с по-слабо темпо в тренировките, но в квалификацията за място бе единственият, който се доближи до съотборника си, завършвайки на 112 хилядни от световния шампион.   \r\nФетел бе най-бърз от останалите, заемайки третото място, но между него и второто Ферари на Шарл Льоклер се намести Макс Верстапен. Хаас затвърди прекрасното впечатление от уикенда с шесто и седмо място съответно за Грожан и Магнусен.", "date": "2019.03.16", "title": "Спорт: Хамилтън отново с полпозишън в Гран При на Австралия"}
{"url": "http://www.focus-news.net/news/2019/03/16/2635266/zam-ministar-georg-georgiev-obsadi-borbata-s-antisemitizma-s-predstaviteli-na-evreyski-organizatsii-v-sasht.html", "text": "Заместник-министърът на външните работи и национален координатор за борбата с антисемитизма Георг Георгиев се срещна във Вашингтон с Томас Яздегерди, специален пратеник на Държавния департамент по въпросите на Холокоста. Това съобщиха от пресцентъра на  Министерството на външните работи . \r\nДвамата обсъдиха мерките за противодействие на нарастващия антисемитизъм в световен план, важността от изучаване и възпоменаване на историята на Холокоста. Дискутирана бе и ролята на България за спасяването на българските евреи по време на Холокоста. \r\nТомас Яздегерди поздрави страната ни за приемането ѝ за пълноправен член на Международния алианс за възпоменание на Холокоста (МАВХ). \r\nЗаместник-министър Георгиев заяви, че българското правителство има твърд ангажимент за противодействие на всякакви прояви с антисемитски характер. „България ще продължи да работи в рамките на международните организации и в сътрудничество със своите партньори от международната общност за спазването на правата на човека, борба с насилието и разпространение на културата на мира“, допълни Георг Георгиев. \r\nЗаместник-министър Георгиев се срещна и с представители на водещи американски еврейски организации. Той ги запозна с мерките на България за противодействие на антисемитизма, ксенофобията и езика на омраза и усилията, свързани с изучаване и възпоменание на Холокоста. „Българското общество е изключително толерантно, а страната ни е с доказан модел на етническа и религиозна толерантност. България ще продължи да бъде в „първите редици“ на борбата срещу тероризма и всички прояви на нетолерантност, ксенофобия, екстремизъм и омраза“, заяви Георг Георгиев. \r\nПредставителите на еврейските организации изразиха висока оценка от ползотворния диалог с българското правителство, който допринася за задълбочаване на българо-американското стратегическо партньорство и за практическото сътрудничество на България със САЩ и Израел. \r\n„България е модел за подражание за начина, по който практически прилага приетата от МАВХ работна дефиниция за антисемитизъм. Високо оценяване силната ангажираност на българските власти за борба с всички съвременни форми на дискриминация“, посочиха домакините. \r\nВ дискусията участваха представители на Американския еврейски комитет, Б’най Б‘рит, Лигата срещу поругаването, Националната коалиция в подкрепа на евразийското еврейство и Световния еврейски конгрес.", "date": "2019.03.16", "title": "Зам.-министър Георг Георгиев обсъди борбата с антисемитизма с представители на еврейски организации в САЩ"}
{"url": "http://www.focus-news.net/news/2019/03/16/2635260/napadenieto-v-kraystcharch-obzor-ii.html", "text": "Множество хора бяха убити, а други ранени, след като въоръжен нападател откри огън в джамия по време на следобедни молитви в новозеландския град Крайстчърч. По-късно стана ясно, че е извършена атака и в друга джамия.  \r\n„Ясно е, че сега това може да бъде описано само като терористично нападение. От това, което знаем, изглежда, че е добре планирано\", обяви министър-председателят на Нова Зеландия Джасинда Ардърн, която направи обръщение към шокираната нацията за случващото се, като подчерта, че то е вкарало страната в „едни от най-мрачните й дни“. \r\nВъв връзка с нападенията бяха задържани четирима души.„Четирима са в ареста, трима от тях са мъже, има една жена“, поясни представител на правоохранителните органи. Съгласно думите му, полицията е открила и обезопасила експлозиви, прикрепени към превозното средство на нападателя. Разследването показа, че той е екстремист с австралийско гражданство.  \r\nМинистър-председателят на Австралия Скот Морисън подчерта, че атаката е извършена от „екстремист, крайнодесен, терорист“. Той обаче отказа да разкрие допълнителна информация за самоличността му, като подчерта, че разследването се води от полицията в Нова Зеландия. Впоследствие новозеландските власти поясниха, че той е мъж на възраст под 30 г. Срещу него са повдигнати обвинения за убийство, а изслушването в съда е насрочено за събота, 16 март.  \r\nМеждувременно новозеландските власти повишиха нивото на заплаха за сигурността до „високо\". Разследването по случая продължава. \r\nНяма данни за пострадали или загинали българи, съобщиха от МВнР. Оръжието, използвано за нападението в Нова Зеландия, има надписи за България \r\nБританският таблоид Daily Mail публикува снимки на оръжието, с което 28-годишният австралиец Брентън Тарант извърши нападение в две джамии в новозеландския град Крайстчърч. На тях се виждат надписи на различни езици, включително на сръбски, част от които засягат и България. \r\nСпоред изданието надписите на оръжието може да разкрият много за източника на вдъхновение на нападателя за извършване на атаката. \r\nНа снимките се виждат няколко пълнителя на автоматично оръжие, на които са написани имена на терористи, както и на ключови сражения от Руско-турската и Балканската война. Единият от тях гласи „Битка при Булаир 1913\". Става въпрос за Битката при Булаир от 8 февруари 1913 г. между българската Седма пехотна рилска дивизия под командването на генерал-майор Георги Тодоров, и османските дивизии „Мюретеби“ и 27-а пехотна под командването на Али Фетхи Окяр, образуващи 10-и турски корпус.  \r\n„Това е най-голямата битка на Втората балканска война, в която България нападна бившите си съюзници Сърбия и Гърция. Османците експлоатираха ситуацията, за да завземат стара територия от българите“, обяснява британският вестник.  \r\nНа оръжието и пълнителите се четат още името на принц Фружин – синът на цар Иван Шишман (1371-1395),  който се бори срещу османците преди падането на Втората българска държава. Спомената е и битката на връх Шипка от Руско-турската война (1877-1878). \r\nВ Сърбия се отнесоха много сериозно към замесването на страната в трагичните събития, като изразиха опасения, че използваната сръбска песен може да насочи радикализирани терористи към цели в Сърбия или свързани със Сърбия. \r\nСръбският президент Александър Вучич е изпратил съболезнователна телеграма до властите в Уелингтън по повод терористичния атентат в двете джамии в Крайсчърч, Нова Зеландия, информира скопската електронна медия  „24 Инфо“  и добавя, че дипломат номер едно на Белград Ивица Дачич осъди нападението, но и поясни, че въпреки различните медийни съобщения, \"Сърбия няма никаква връзка с терориста и ги обяви за злоупотреба \". Той е заявил категорично, че подобни твърдения „вредят на сръбските интереси и ние ще арестуваме всеки, за когото имаме съмнения“.  \r\nВ сръбските медии се посочват подробности за убиеца Брентън Тарант, който западните медии свързват със Сърбия и за когото смятат, че има \"сръбски корени\".  \r\nБелградското държавно радио и телевизия, РТС, предават текст от британския вестник \"Дейли Мейл\", в който се анализира \"Манифест\"-ът на Тарант. В него изтъква, че се  е вдъхновил от норвежеца Андрес Брайвик, който през 2011 година уби 77 души в Осло, както и от десните движения и личности в целия свят, сред които има и от Русия, България, Сърбия.  \r\nНа оръжието, което е използвал по време на нападението, са изписани дати на битки срещу Османската империя, каквато е битката за Виена (1683), както и имена на повечето исторически сръбски личности, изписани на кирилица. Сред тях са княз Стефан Лазар Милош Обилич, Марко Милан. Освен това, в \"Манифест\"-а си Тарант споменава участието на САЩ и НАТО в събитията в Косово, като го определя като \"балканизация\". Австралиецът е подчертал, че \"никога няма да позволи САЩ и НАТО отново да са на страната на мюсюлманите и да убиват християни в Европа\".  \r\nСръбските медии показаха и кадри от колата на Тарант преди атентатите. Чуват се звуци от песента \"От Бихач, до Петрово село\", посветена на Радован Караджич.  \r\nБелградската телевизия H1, информира, че анализаторите са разделени в мненията си за \"опасността за Сърбия, заради сръбската музика\", и предава изказване на професор Зоран Драгишич от Факултета по сигурност. Според него терористичното нападение в Нова Зеландия поставя сърбите и Сърбия в неблагоприятна светлина, тъй като има опасност от терористични нападения както в Сърбия, така и в Република Сръбска. Военният анализатор Александър Радич успокои аудиторията, като обясни, че едва ли сръбска музика може да стане повод за подобно нападение в Сърбия.  \r\nСпоред коментатора на вестник \"Политика\" Бошко Якшич на Сърбия \"само това й трябва\", но е убеден, че ще има някакъв опит за отмъщение. Тогава обаче цялата тази история ще се тълкува твърде политизирано. \r\nТурция изрази възмущение от атентатите, както и от споменаването на страната в плановете на терориста \r\nДесният екстремист, който снима с камера как вилнее в две джамии в тихия новозеландски град Крайстчърч и изби 49 богомолци, в събота се яви в съда с повдигнато обвинение за убийство.  \r\n28-годишният австралиец Брентън Тарант се появи с белезници и бяла затворническа риза. Той седеше без да се помръдне, докато съдията четеше обвинителния акт, в който му се повдига едно единствено обвинение. Очаква се да му бъдат отправени и други обвинения.   \r\nТой е бивш фитнес инструктор, самопровъзгласил се като фашист. Понякога се обръщаше да огледа присъстващите в съдебната зала медии. Съдебното заседание, по време на което бяха направени кратки изслушвания, се провеждаше при закрити врати от съображения за сигурност. \r\nТой не пожела да бъде освободен под гаранция и бе отведен в предварителния арест до следващото заседание, насрочено за 5 април.  \r\n42 души все още се намират в болница заради раните си. Сред тях е и дете на четири години. Нападението, извършено в петък, се смята за най-смъртоносното, което е предприемано срещу мюсюлмани в западния свят в наше време.  \r\nИзвън съдебната сграда, която се охранява от тежко въоръжена полиция, синовете на 71-годишният афганистанец Дауд Наби настояваха за справедливост.    \r\n\"Чувството, което изпитваме, е яростно.\", според него. \"Излиза извън границата на въображението. \" \r\nВ събота премиерът Джасинда Ардерн поясни, че жертвите са от целия мюсюлмански свят – Турция, Бангладеш, Индонезия и Малайзия и са им предоставили консулска помощ.  \r\nУбит е един саудитски гражданин, а друг е ранен по собствени сведения на новинарския телевизионен канал Ал-Арабия.   \r\nПоне двама йорданци са сред убитите, по данни, съобщени от външния министър на тази държава. Говорителят на пакистанското МВнР Мохаммед Файсал е заявил, че пет граждани на държавата му се водят изчезнали.   \r\nАрдерн описа убийството, което сравни с пиянство, като терористична атака и каза, че стрелецът, който не присъства в никакви списъци и няма криминално досие, е купил законно две полуавтоматични оръжия, две пушки и винтовка. Тях именно той е използвал. Премиерът е пояснила, че \"нападателят е имал издаден лиценз за притежание на оръжие“, издаден през ноември 2017-та, а оръжията е започнал да купува един месец по-късно. Тя е заявила категорично: „нашите закони за притежаване и ползване на оръжие ще бъдат променени“.   \r\nЗаподозреният е документирал в крайно десен „манифест“ собствената си радикализация и две години на подготовка, която е преминала в продължителна и дълбока потайност. Той е заснел на видео в главната джамия на Крайстчърч как преминава от помещение в помещение, от жертва на жертва, стреляйки по ранените отблизо, докато те се борят да изпълзят навън, за да се спасят.    \r\nОще двама остават в предварителния арест, макар че не са ясни техните връзки с нападението. Трети човек, който е бил по-рано задържан, се оказва, че е бил сред публиката, но е имал огнестрелно оръжие и се е опитвал да помага.  \r\nВ кола са били открити два експлозива и са неутрализирани от военните, докато полицията е нахлула внезапно за обиск в къща в Дънидин, в която се предполага, че е живял заподозреният.   \"Ужасяваща касапница\" \r\nЦелият свят изразява съболезнования за жертвите. \r\nАмериканският президент Доналд Тръмп заклейми „ужасното клане“, при което „невинни хора умряха по такъв чувствителен начин“, но отрече крайно десният екстремизъм да се е превърнал в широко разпространено явление.   \r\nГоворейки в Сидни австралийският премиер Скот Морисън описва стрелеца като \"десен екстремист и опасен терорист \". \r\nСтрелецът е имал две мишени – джамията „Ал Нур“, където загинаха 41 човека, и втора, по-малка джамия в предградие на Линууд, където други седем също не са сред живите. Сред мъртвите има жени и деца.   \r\nСред оцелелите са и 17 членове на отбора по крикет от Бангладеш. Тяхната среща в събота с отбора на Нова Зеландия бе отложена. Има и оцелял палестинец, който се е спасил, след като е видял как някой пред него е бил застрелян в главата: „Чух три бързи изстрела, после имаше десет секунди пауза и всичко почна отново“, казва той, но без да спомене името си. „След това хората започнаха да бягат“, е заявил пред френската телеграфна агенция.  \r\nОт новозеландската полиция обявиха, че видеото, заснето от стрелеца, е „ крайно депресиращо“ и предупредиха уебюзърите, че ще им се повдигнат обвинения до 10 години затвор за споделяне на подобно „противно съдържание“. AFP потвърди достоверността на заснетия филм, който няма да разпространи. \r\nНовозеландците са шокирани от случилото се. Те стават свидетели на не повече от 50 убийства годишно в страна с население от 4.8 млн. души и се гордеят, че живеят н сигурно и спокойно, приветливо място. Полицията предупреди мюсюлманите да не посещават джамиите „никъде в Нова Зеландия“ след нападенията в Крайстчърч. Петък е свещен ден за тях.   \"Навсякъде има тела\" \r\nНападението шокира местното мюсюлманско население. По-голяма част от него е пристигнала в островната държава като бежанци. Свидетел каза, че той е чул изстрелите докато се молел, а след това видял съпругата си мъртва на пътеката пред джамията. Друг човек сподели, че е видял как убиват децата му – „Имаше тела навсякъде“.   \r\nМасовите стрелби са изключително редки в Нова Зеландия, която затегна оръжейните си закони, за да ограничи достъпа до полуавтоматичното оръжие още през 1992 година, две години след като умствено разстроен човек изби 13 души в град Арамоана на Южния остров. В същото време всеки на възраст над 16 години може да кандидатства за стандартен лиценз за притежаване на оръжие, след като изкара курс за сигурност и премине през тест пред полицията.   \r\nКрайстчърч е относително малък новозеландски град, през 2011 година влезе в глобалната комуникация заради смъртоносно земетресение отнело живота на повече от 180 души.   \r\nСлед нападението новозеландските власти обмислят забраната за продажба на полуавтоматично оръжие.  Юлиян Марков", "date": "2019.03.16", "title": "Нападението в Крайстчърч (ОБЗОР II)"}
{"url": "http://www.focus-news.net/news/2019/03/16/2635256/pazardzhik-traditsionniyat-praznik-todorovden-po-nashenski-shte-se-provede-v-selo-banya.html", "text": "На Тодоровден в село Баня ще се проведе традиционният празник „Тодоровден по нашенски“. Това съобщи за  Радио „Фокус“ – Пазарджик  Радка Мутева, секретар на читалището в панагюрското село. Тя обясни, че празникът ще започне в 10.30 часа с карнавално шествие (парад на коне и магарета) от входната арка на селото, водено от Представителния мажоретен състав на СУ „Нешо Бончев“ с ръководител Мария Бензарова. „Официалното откриване на празника ще бъде на площада на селото в 11.00 часа. Традиционно ще бъде издигната конската опашка – първият символ на българската държава. Празникът ще продължи с историческа възстановка. За доброто настроение на гостите на празника ще се погрижат и танцьорите от ФТС „Тангра” от село Попинци с ръководител Мария Терзийска. В 12.30 часа празникът ще се пренесе на стадиона в село Баня, където ще започнат конните състезания в следните дисциплини: надбягване с коне, надбягване с магарета, надбягване с каруци, слалом с каруци (змейка)“, добави Мутева. Тя каза още, че организаторите са подготвили награди за победителите в състезанията и конкурсите за най-гиздав кон, най-гиздаво магаре, най-красив кон, най-елегантна кобила, най-атрактивен участник. \r\nВаня НИКОЛОВА", "date": "2019.03.16", "title": "Пазарджик: Традиционният празник „Тодоровден по нашенски“ ще се проведе в село Баня"}
{"url": "http://www.focus-news.net/news/2019/03/16/2635263/", "text": "Румънският външен министър Теодор Мелешкану призова Германия да подкрепи активно присъединяването на Румъния към Шенгенското пространство, като твърди, че Румъния е по-безопасна от Берлин, Париж или Брюксел, пише румънското англоезично издание  Romania Insider . \r\n„Би било полезно, ако Германия активно подкрепи присъединяването на Румъния към Шенгенската зона. Ще се радваме за това ”, каза Мелешкану в интервю за германското издание Die Welt, цитирано от румънските медии. \r\nРумънският министър подчерта също, че Румъния е отворена за предложение на Германия, според която присъединяването на страната към Шенгенското пространство ще бъде направено на два етапа. „Първоначално да бъдат премахнати граничните проверки на летищата, а на втория етап и на сухопътните гранични пунктове. Това би било много по-добре от нищо“ - каза той. \r\nТеодор Мелешкану даде някои аргументи в полза на присъединяването на Румъния към Шенген. Например, страната вече споделя информация с Шенгенската информационна система и разполага с „най-съвременни технологии“ за наблюдение на границите. \r\n\"И всеки, който се намира незаконно в Румъния, който не се държи правилно или извършва радикална ислямистка пропаганда, бива изгонен от страната ни в рамките на 24 часа\", каза Мелешкану, добавяйки, че в Румъния \"се живее по-безопасно, отколкото в Берлин, Париж или Брюксел\". \r\nЕвропейският парламент (ЕП) прие на 11 декември 2018 г. незаконодателен доклад, призоваващ за приемане на Румъния и България като пълноправни членове в шенгенското пространство. След това в средата на януари тази година председателят на Европейската комисия Жан-Клод Юнкер изрази надежда, че Румъния ще стане член на Шенген до края на мандата на Комисията, пише изданието.  Юлиян Марков", "date": "2019.03.16", "title": "Румънският външен министър: Румъния е по-сигурна от Берлин или Париж"}
{"url": "http://www.focus-news.net/news/2019/03/16/2635261/galin-georgiev-etnolog-v-narodnite-poveriya-se-smyata-che-sedmitsata-okolo-todorovden-e-edin-ot-nay-opasnite-periodi-v-godinata.html", "text": "В народните поверия се смята, че седмицата около Тодоровден е един от най-опасните периоди в годината. Това каза етнологът от Института по етнология и фолклористика към Българската академия на науките (БАН) Галин Георгиев във връзка с отбелязването на Тодоровден. Според етнолога Тодоровден е един от най-интересните празници у нас. „Интересен е, защото много от вярванията и представите на българите в миналото са свързани с цялата Тодорова седмица, която е един много важен и интересен период от календарната обредност“, обясни той, като уточни, че на различни места в страната се нарича по различен начин, като Тудоришка неделя или Тудорица. „Освен това има и други названия като Черната неделя и Лошата неделя, защото в народните представи се смята, че това е един от опасните периоди в годината. ТКогато природата и целият свят върви към обновление, заедно с това настъпва опасен период от време, в който хората са вярвали, че се сблъскват сезоните и времената“, обясни той. Галин Георгиев припомни, че в миналото в седмицата около Тодоровден не е трябвало да се работи, за да си предпазят предпазят реколтата и нивите от гръмотевици.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.03.16", "title": "Галин Георгиев, етнолог: В народните поверия се смята, че седмицата около Тодоровден е един от най-опасните периоди в годината"}
{"url": "http://www.focus-news.net/news/2019/03/16/2635269/mladi-sotsialisti-organizirat-aktsiya-v-podkrepa-na-petitsiyata-sreshtu-lipsata-na-mesta-v-detskite-gradini-v-sofiya.html", "text": "На 17 март млади социалисти от столичния район „Триадица“ организират акция в подкрепа на петицията „Срещу липсата на места в детските градини в София“. Това съобщиха от пресцентъра на  БСП - София . До момента инициативата е подкрепена от 387 души. Събитието ще се състои от 10.00 часа на входа на Южния парк от страната на бул. „Витоша“. \r\nОрганизаторите, които са млади родители от района, поставят следните въпроси на институциите и кмета на район „Триадица“ Николай Терзиев:  \r\n- Защо за миналата година на територията на района имаше само 50 свободни места в детските ясли?  \r\n- Защо за поредна година се обещава, че ще се строят така нужните за жителите на района детски градини и ясли, но това така и не се случва, а общинските терени си стоят обрасли и запустели?  \r\n- Ще започне ли изобщо в близко бъдеще строеж на нови детски градини и ясли или те ще останат мираж?  \r\n- До кога в България да имаш дете, което да отгледаш, обучиш и да израсне в една „нормална“ среда ще бъде привилегия само за избраните?", "date": "2019.03.16", "title": "Млади социалисти организират акция в подкрепа на петицията „Срещу липсата на места в детските градини в София“"}
{"url": "http://www.focus-news.net/news/2019/03/16/2635272/veliko-tarnovo-s-8-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 8 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 338 см, а температурата на водата 8 градуса. Днес по поречието на Дунав облачността ще е променлива. Ще се затопли чувствително и максималните температури ще са между 16° и 21°, в Свищов – 19°.", "date": "2019.03.16", "title": "Велико Търново: С 8 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/16/2635265/predsedatelyat-na-narodnoto-sabranie-tsveta-karayancheva-prez-poslednite-godini-terorizmat-zasili-svoeto-vliyanie-v-tsyala-svyat-i-tova-e-mnogo-pritesnitelno.html", "text": "През последните години тероризмът засили своето влияние в цяла свят и това, което се случва е много притеснително. Това каза председателят на Народното събрание Цвета Караянчева в предаването  „Седмицата“  по  „Дарик радио“  във връзка с терористичното нападение в Нова Зеландия. Тя обясни, че по темата за българската връзка с извършителя на нападението знае толкова, колкото и българските граждани. Очаквам службите да ни разкажат повече. Не мога да давам оценка на работата им, защото не съм запозната в дълбочина с тяхната работа. Надявам се, че си вършат добре работата, защото тя е за сигурността на България, коментира Караянчева. „Наистина ужасно събитие.Където и да се случи такова събитие, е кошмар“, каза още тя.", "date": "2019.03.16", "title": "Председателят на Народното събрание Цвета Караянчева: През последните години тероризмът засили своето влияние в цяла свят и това е много притеснително"}
{"url": "http://www.focus-news.net/news/2019/03/16/2635275/turtsiya-nashite-zakonni-poleti-v-egeysko-more-ne-zaplashvat-gartsiya.html", "text": "Гръцкото определение като „заплаха“ на полетите на Турция над Егейско море, е несъвместима с Алианса и добросъседските отношения, заяви Турция, в отговор на спора на страните от Егейско море, предава  Anadolu Agency . \r\nИзявление на гръцкото външно министерство за военните действия на Турция в Егейско море беше „странно“ както по отношение на времето, така и по отношение на съдържанието му, заяви в изявление Хами Аксой, говорител на турското външно министерство. \r\nТурция смята, че свободното използване на международното въздушно пространство над Егейско море не трябва да представлява спорен въпрос между двете страни, каза Аксой. \r\n\"Гърция, от своя страна, претендира за 10 мили въздушно пространство над шестте мили от териториалните води в явно противоречие с международното право\", добави той. \r\n\"Фактът, че Гърция възприема полетите на Турция - които са в съответствие с международното право - като заплаха и ги представя като нарушения, по никакъв начин не е съвместима със солидарността в рамките на НАТО и добросъседските отношения\", каза Аксой. \r\nВ четвъртък турският президент Реджеп Тайип Ердоган каза, че ако Гърция изпрати изтребители за прехващането на турски F-16 над Егейско море, то не бива да се изненадва, ако Турция отговори на гръцките полети по същия начин. \r\n\"Ако излетите, моят [изтребител] също ще излети\", каза той в телевизионно интервю. \r\nНо гръцкото външно министерство нарече забележките на Ердоган \"напълно неприемливи\", твърдейки, че турските полети нарушават гръцкия суверенитет.  Юлиян Марков", "date": "2019.03.16", "title": "Турция: Нашите законни полети в Егейско море не заплашват Гърция"}
{"url": "http://www.focus-news.net/news/2019/03/16/2635268/", "text": "Първият заместник-председател на Европейската комисия (ЕК) Франс Тимерманс представи  условията на отлагането на Брекзит и прикани британците да останат в митническия съюз на Европейския съюз. Той направи това изявление в интервю, публикувано в събота от германската медийна група Funke, цитирано от  TACC . \r\n\"Ако британците се нуждаят от забавяне, тогава трябва да знаем защо\", каза Тимерманс. \"Докато това не е ясно, Брекзит  може да бъде отложен само за две седмици, с единствената цел да се предотврати хаотичното напускане на 29 март,\" каза той. \r\nКакто подчерта заместник-председателят на ЕК, през това време Лондон трябва да каже какво иска. \"Да се организират нови избори? Да се проведе нов референдум? Само след това можем да говорим за отлагане с няколко месеца\", отбеляза той. \r\nТимерманс смята, че Обединеното кралство може остане  в митническия съюз на ЕС. \"Може би мнозинството в британския парламент ще подкрепи това\", каза той. \"Британците гласуваха за напускането на ЕС, а не на митническия съюз\", каза политикът. По думите му Брекзит \"ще бъде най-голямата трагедия в историята на ЕС\". \r\nПо-рано британският парламент подкрепи предложението на правителството да отложи оттеглянето на Обединеното кралство от Европейския съюз за по-късна дата. По време на гласуването в Камарата на общините в четвъртък 412 депутати подкрепиха отлагане на Брекзит, 202 бяха против. \r\nСега британското правителство трябва да изпрати искане до ЕС за така нареченото техническо отлагане на датата на Брекзит до 30 юни, ако Камарата на общините одобри до 20 март проект на споразумение с ЕС , което премиерът Мей успя да постигне по време на преговорите с Брюксел. Ако това не се случи, кабинетът ще изисква отлагане на Брекзит за по-дълъг период, чиято продължителност ще трябва да бъде съгласувана с ЕС.  Юлиян Марков", "date": "2019.03.16", "title": "ТАСС: Франс Тимерманс  призова Великобритания да остане в митническия съюз след Брекзит"}
{"url": "http://www.focus-news.net/news/2019/03/16/2635276/plovdiv-nad-9-000-dushi-praznuvat-imen-den-na-todorovden.html", "text": "9 270 души празнуват имен ден на Тодоровден в Пловдив, съобщиха за  Радио „Фокус“ - Пловдив  от ТД „Гражданска регистрация и административно обслужване“ - Пловдив. Най-многобройни са мъжете с името Тодор - 3 533, след тях се нареждат тези с името Божидар - 1127. Кръстените с името Теодор, са 925. От жените най-многобройни са с името Теодора - 1756, Тодорка - 940, Дора - 386, Божидара - 281, Тодора - 237,  Доротея - 85. \r\nМария РУСЕВА", "date": "2019.03.16", "title": "Пловдив: Над 9 000 души празнуват имен ден на Тодоровден"}
{"url": "http://www.focus-news.net/news/2019/03/16/2635271/vmro-dpmne-prisadite-za-27-mi-april-byaha-porachani-i-predvaritelno-napisani.html", "text": "ВМРО-ДПМНЕ повдига обвинения, че присъдите за 27-ми април са поръчани и предварително написани, цитира думите на партията македонската агенция  „Макфакс“ . \r\nОпозиционната партия ВМРО-ДПМНЕ един ден след присъдите за събитията от 27-ми април каза, че управляващите извършват политическо  преследване спрямо всички, които мислят по различен начин, а онези, които вдигнаха гласа срещу правителството, станаха първите жертви на неговото управление,. \r\n„Съдията Кацараска и прокурорът Русковска  са символи на войнствеността, символ на неизпълнените обещания за правосъдието в Македония, символи на политически реваншизъм, които не подбират средства и начини да измъчват онези, които мислят различно от правителството. \r\nДоказателство за политическо преследване в Македония са поръчаните и предварително написани, неоснователни драконовски присъди за 27-ми април. Доказателство за политическото преследване е прецедентът с ареста на бившия министър на вътрешните работи Митко Чавков, задържан по мафиотски начин с фиктивна служебна бележка, въпреки дадената парична гаранция, само дни преди присъдата за политически мотивирания случай за 27-ми април ”, реагира ВМРО-ДПМНЕ, след като в петък бяха произнесени присъдите за подсъдимите от събитията в парламента. \r\nВМРО-ДПМНЕ добавя, че законът и правосъдието в Македония трябва да се върнат, което ще започне с победата на Гордана Силяновска Давкова на президентските избори.  Юлиян Марков", "date": "2019.03.16", "title": "ВМРО-ДПМНЕ: Присъдите за 27-ми април бяха поръчани и предварително написани"}
{"url": "http://www.focus-news.net/news/2019/03/16/2635270/krasimira-dubarova-etnografski-muzey-burgas-obichaite-svarzani-s-todorovden-se-izpalnyavat-za-zdraveto-na-konete-i-na-horata.html", "text": "Обичаите, свързани с Тодоровден, се изпълняват за здравето на конете и на хората. Това каза за  Радио „Фокус“ – Бургас  уредник в етнографската експозиция в Регионален исторически музей - Бургас. По думите ѝ в народния календар този ден се чества в първата събота след Сирни Заговезни и е известен още като Конски Великден. „Свети Тодор е познат като покровител на конете и всички обичаи, свързани с днешния ден, се изпълняват за здравето на конете и на хората. Рано сутрин преди изгрев слънце жените подготвят обредни хлябове, често с формата на подкова или конче, украсени с орехови ядки или чесън. Част от тези обредни хлябове се слагат и в храната на конете за тяхно здраве. Наред с обредните хлябове през деня се раздава и варена царевица“, обясни етнографът.  \r\nТя добави, че основният обичай на Тодоровден е надбягването с коне, наречено още „кушии“. „Той се изпълнява заради вярването, че на този ден свети Тодор яхвал коня си, обличал девет кожуха и отивал при Бог, за да измоли от него лятото. Отивайки при него, той слизал от коня, забождал копието си в земята и от нея започвала да излиза пара – знак, че лятото идва“, каза още Дубарова. По думите ѝ в надбягването трябва да участват мъже и ергени, а техните конете да са добре сресани и закичени със звънци. „Малки и големи се събират, за да наблюдават надбягванията. Победителите в състезанието получават награда – конят победител най-често получава юзда, а неговият стопанин – риза или пешкир. След надбягванията ездачът победител със своя кон обикаля всички домове и честити празника. Във всеки дом мома или млада жена запоява коня с ненапита вода или вино. На този ден се извършват и обичайните гостувания у имениците“, каза още етнографът. \r\nМария ПОПЧЕВА", "date": "2019.03.16", "title": "Красимира Дубарова, Етнографски музей – Бургас: Обичаите, свързани с Тодоровден, се изпълняват за здравето на конете и на хората"}
{"url": "http://www.focus-news.net/news/2019/03/16/2635280/predsedatelyat-na-ns-tsveta-karayancheva-za-kmet-na-kardzhali-gerb-shte-izdigne-kandidaturata-na-oblastniya-upravitel-nikola-chanev.html", "text": "За кмет на Кърджали ГЕРБ ще издигне кандидатурата на областния управител Никола Чанев. Това каза председателят на Народното събрание Цвета Караянчева в интервю за предаването „Седмицата“ по  Дарик радио . \r\n„В Кърджалийско ГЕРБ е единствената алтернатива на ДПС. Някои партии се опитват да пришият някакъв ортаклък с ДПС, но няма такова нещо. И примерът за това е Кърджали, защото там сме твърда опозиция“, заяви Караянчева. \r\nТя коментира, че във всичките 12 години, в които ГЕРБ работи на терен, това се вижда. „Още в първите избори през 2007 г. бяхме втора политическа сила и това е и сега. Нашите резултати продължават да набират сила. Не виждам БСП в Кърджали, там те са трета политическа сила“, подчерта Караянчева. Тя посочи, че това е стъпката, с която ГЕРБ показва, че може да работи с всички хора, без да ги разделя по етнически, социален или религиозен принцип.", "date": "2019.03.16", "title": "Председателят на НС Цвета Караянчева: За кмет на Кърджали ГЕРБ ще издигне кандидатурата на областния управител Никола Чанев"}
{"url": "http://www.focus-news.net/news/2019/03/16/2635277/dots-rumyana-kolarova-politolog-s-napuskaneto-na-parlamenta-volya-okarikaturyava-pozitsiyata-na-bsp.html", "text": "С напускането на парламента „Воля“ окарикатурява позицията на БСП. Това каза за обзорното политическо предаване „Метроном“ на  Радио „Фокус“  политологът доц. Румяна Коларова, като обясни, че това са 2 несравними партии, които обаче се придържат към една и съща политическа стратегия. Според нея „Воля“ ще продължи да гарантира конструктивна подкрепа за управляващите. Доц. Коларова добави, че сегашната политическа ситуация е резултат от отдалечаването на БСП от стратегиите и програмните модели на европейската левица. Има голяма разлика между поведението на двете партии, обърна внимание политологът, като поясни, че „Воля“ преди всичко иска да покаже, че гласът им се слуша от управляващите и едва на второ място – че се дистанцират от българския парламент. „При БСП е обратното. Левицата на първо място търси дистанциране от парламента на всяка цена, а едва на второ място искат да покажат, че гласът им се слуша. Защо? Защото БСП търси предсрочни избори за разлика от „Воля“, която сегашната ситуация в парламента я устройва, тъй като по отношение на кворума има ролята на ключова партия и балансьор. Левицата търси радикален изход от сега създалата се ситуация – те искат предсрочни избори“, коментира Румяна Коларова и допълни, че ако ГЕРБ запази преднина на предстоящите европейски избори, било то и с 2%, БСП ще получи сериозен удар. За „Воля“ обаче следващи предсрочни избори биха били рискови, защото не се знае дали ще влязат в следващ парламент, уточни политологът. Партията на Веселин Марешки ще експлоатира до максимум потенциала си за изнудване, който неимоверно нараства с напускането на БСП и неучастието на ДПС за формиране на кворума, каза още доц. Коларова.  \r\nМилослава АНГЕЛОВА", "date": "2019.03.16", "title": "Доц. Румяна Коларова, политолог: С напускането на парламента „Воля“ окарикатурява позицията на БСП"}
{"url": "http://www.focus-news.net/news/2019/03/16/2635273/tass-hayko-maas-dopuska-vazmozhnostta-za-kratka-otsrochka-za-brekzit.html", "text": "Германският външен министър Хайко Маас признава възможността за отлагане на Брекзит, за да се предотврати хаосът при напускане на Обединеното кралство без споразумение с ЕС, цитиран от  TACC . \r\n\"Никой не може да желае хаотичен Брекзит. По-добре е да направи още една обиколка на честта с малко закъснение, преди да стигнем до това\", пише Маас в събота на своята страница в социалната мрежа „Туитър“. \r\n\"Не трябва да пренебрегваме възможността за предотвратяване на излизане без сделка\", каза министърът. В същото време, според него, \"отлагането има смисъл само ако Лондон каже какъв е неговият план\".  Юлиян Марков", "date": "2019.03.16", "title": "ТАСС: Хайко Маас допуска възможността за кратка отсрочка за Брекзит"}
{"url": "http://www.focus-news.net/news/2019/03/16/2635282/sport.html", "text": "Борусия Мьонхенгладбах окончателно се прости с мечтата за титла този сезон. Тимът завърши наравно 1:1 с Фрайбург у дома в мач от 26-ия кръг на Първа Бундеслига. Така Борусия остана на 10 точки зад лидерите Байерн и Борусия (Дортмунд), които имат и мач по-малко. Освен това Гладбах може да загуби дори третото място, ако днес Лайпциг спечели срещу Шалке.  \r\nВинченцо Грифо вкара за гостите още в 10-ата минута. Италианецът не отпразнува гола си от уважение към клуба, за който игра през миналия сезон. Аласане Плеа изравни шест минути по-късно, когато Торган Азар проби отдясно и стигна до аутлинията. Последва перфектен пас към Аласан Плеа и той заби 11-ия си гол от старта на кампанията.  \r\nСлед почивката домакините не направиха нищо, за да се преборят за трите точки. Чак в последните минути имаше стихиен натиск към вратата на Александер Шволов, но на стража на Фрайбург дори не се наложи да се намесва решително.", "date": "2019.03.16", "title": "Спорт: Борусия Мьонхенгладбах се прости с мечтата за титла след равенство у дома"}
{"url": "http://www.focus-news.net/news/2019/03/16/2635283/veliko-tarnovo-nad-100-avtomobila-vzeha-uchastie-v-yubileynoto-deseto-izdanie-na-traditsionniya-trabant-fest.html", "text": "Над 100 автомобила взеха участие в юбилейното десето издание на традиционния „Трабант фест“ във Велико Търново, предаде репортер на  Радио „Фокус“ – Велико Търново . Фестивалът започна с регистрация на участниците на паркинга зад Военния клуб. В 11.00 часа возилата бяха представени и пред сградата на Община Велико Търново. И тази година посетителите имаха възможност да видят лимузина, направена от два „Трабант“-а. Тя пристигна от Раднево. Сред возилата имаше и изцяло обновени с тунинг за офроуд, джипове, пикапи, кабриолети и „Трабант“-и с четиритактови двигатели. Интерес представляваше и представител на марката, участвал в шоуто на Тодор Колев, както и такъв с изображение на хан Крум и конска опашка. Погледите привлече и полицейско возило, оборудвано със сирена и видеокамера. И тази година участие в майсторското кормуване ще вземе 72-годишната баба Марийка, която е най-възрастният участник. Най-младият пък е на 19 години, а „Трабант“ е неговата първа кола.  \r\nНародният представител доц. Милен Михов, който е и част от организаторския екип на събитието, за поредна година представи своя автомобил, който през 2020 година ще навърши 30 години. Салонът на возилото е претапециран, всички части са почистени, а автомобилът е пребоядисан, като е използвана прахова технология. Доц. Михов посочи, че „Трабант“-ът продължава да е атракцията пред Народното събрание. Той добави, че често след парламентарен контрол вози свои колеги народни представители до домовете им. Пътят му от Велико Търново до София с „Трабант“ пък е с около 25 минути по-дълъг отколкото с друг автомобил.  \r\nСред атрактивните участници във феста тази година бе преподавателят по военна история в НВУ „Васил Левски“ доц. Марко Златев. Той посочи, че за първи път се е качил на „Трабант“ през 1979 година. Автомобилът, който шофира в момента, е неговият трети пореден от марката, който вече е на 31-годишна възраст. \r\nТази година фестът събра любители от Румъния, Германия и Англия. От 12.00 часа започна дефиле на участниците, което ще премине по улиците „Васил Левски“, „България“ до Беляковско шосе, през „Краков“ и „Габровски“, след което ще се върнат до центъра на града. Шествието ще продължи в старата част и ще приключи на Царевец. Там ще се проведе заключителното събитие – състезание по майсторско кормуване. Предвидени са грамоти за участие и награди за победители в различни дисциплини. Фестивалът за поредна година се провежда със съдействието на Община Велико Търново и местни фирми. \r\nНадежда КРЪСТЕВА", "date": "2019.03.16", "title": "Велико Търново: Над 100 автомобила взеха участие в юбилейното десето издание на традиционния „Трабант фест“"}
{"url": "http://www.focus-news.net/news/2019/03/16/2635278/teodor-slavev-politolog-parlamentat-se-e-prevarnal-v-uchilishte-za-polititsi-kadeto-sashtestvuva-praven-i-politicheski-haos.html", "text": "Парламентът се е превърнал в училище за политици, където съществува правен и политически хаос. Това каза за обзорното публицистично предаване „Метроном“ на  Радио „Фокус“  политологът Теодор Славев от Българския институт за правни инициативи (БИПИ). „Оценката за законодателния процес е много критична. Управляващото мнозинство както в парламента, така и в правителството реално погледнато не може да вземе нито едно решение и да го докара докрай. Да не говорим, че дебатът за ключови реформи в сектори като здравеопазване, образование и отбрана е спрял. Дребнави неща, извиване на ръце, политически сделки, компромиси - в момента цари абсолютен хаос“, коментира Теодор Славев. По думите му в парламентарния законодателен процес има много дефицити. „Той се характеризира с една явно лобистка основа, правят се опити за удовлетворяване на интересите на различни групи от бизнеса, но неуспешно. Виждате, че през определен период от време има протести на различни сектори“, обърна внимание Теодор Славев. По думите му законодателният процес е в много дълбока криза. „Наблюдавахме задълбочаването й през годините назад, но в този състав на Народното събрание тя стига абсолютното дъно“, каза още Теодор Славев. Той отбеляза, че в демократичния законодателен процес основните промени в законодателството се внасят от изпълнителната власт. В България обаче е обратното - ключови промени се внасят през отделни народни представители или група от депутати, уточни политологът. \r\nМилослава АНГЕЛОВА", "date": "2019.03.16", "title": "Теодор Славев, политолог: Парламентът се е превърнал в училище за политици, където съществува правен и политически хаос"}
{"url": "http://www.focus-news.net/news/2019/03/16/2635284/valentin-radev-gerb-sluzhbite-v-balgariya-rabotyat-dobre-nie-sme-nay-stabilnata-darzhava-na-balkanite.html", "text": "Службите в България работят добре. Ние сме най-стабилната държава на Балканите. Това заяви депутатът от ГЕРБ и бивш министър на вътрешните работи Валентин Радев в предаването „Денят започва с Георги Любенов“ по БНТ. \r\nНяма по-добра защита срещу страховете на хората от казването на истината, без да пречи на разследването, добави Радев. По думите му, добрите отношения между България и Турция трябва да продължават. \r\nРадев призна, че потенциалната опасност от бежанска вълна остава. Европа не може да говори, че кризата с миграцията е свършила. Близо 90% е намалял натискът, но това не означава, че Европа е станала по-притегателно място. \r\n„Кризата не е приключила. Пикът е преминал. Европа работи малко бавно, но взехме правилните решения. Трябва да направим това, което премиерът постоянно говори – там, където се случват нещата, да дадем пари и инвестиции, да опазим границите“, каза Радев.", "date": "2019.03.16", "title": "Валентин Радев, ГЕРБ: Службите в България работят добре, ние сме най-стабилната държава на Балканите"}
{"url": "http://www.focus-news.net/news/2019/03/16/2635286/daniel-manev-sporten-klub-varna-konnata-ezda-e-voyskovi-sport-i-uchi-horata-na-distsiplina.html", "text": "Конната езда е войскови спорт и учи хората на дисциплина. Това каза за  Радио „Фокус“ – Варна  председателят на Спорен клуб – Варна Даниел Манев. Според него любовта към конете и отдадеността към конната езда са предпоставка за изграждането на една силна и дисциплинирана личност. „Учи те на дисциплина, на точност, защото всичко в нашия спорт е свързано с време. Трябва да си подготвен, да знаеш кога да изкараш коня си, да се подготвиш и да стартираш в точно определено време“, посочи Даниел Манев. Той обясни, че ако ездата на състезателите трае 45 минути, то обгрижването на конете трае още толкова. Сред грижите, които Даниел Манев даде като пример, са: почистване на конете преди езда, оседлаване, къпане и сресване на гривата след езда, смазване на копитата и други. Той добави, че задължително на всеки 45 дни копитата на конете трябва да се подковават. Даниел Манев съобщи, че не липсва интерес към конната и спортна езда от страна на младите, но по-голям процент от тях са момичета. „В нашия клуб преобладават момичетата. На 10 момичета едно момче ще се запише. Малко са момчетата“, каза Даниел Манев. Той съобщи, че в момента в конната база в кв. „Виница“ има между 45 и 50 коне, като част от тях се използват за спортна езда, а друга за обучението на малки деца. \r\nБояна АТАНАСОВА", "date": "2019.03.16", "title": "Даниел Манев, Спортен клуб – Варна: Конната езда е войскови спорт и учи хората на дисциплина"}
{"url": "http://www.focus-news.net/news/2019/03/16/2635285/dps-ostro-osazhda-teroristichniya-akt-v-nova-zelandiya.html", "text": "ДПС остро осъжда терористичния акт в Нова Зеландия. Това се посочва в позиция на председателя на ДПС Мустафа Карадйъ, публикувана на сайта на  партията . \"От мое име и от името на Движение за права и свободи изказваме нашите най-искрени съболезнования за жертвите и пострадалите при престрелки в джамии в град Крайстчърч, Нова Зеландия. Категорично осъждаме проявите на тероризъм и омраза във всичките им форми. Терористите нямат народност, нямат религия, нямат оправдание за престъпленията си срещу човечеството и срещу мира. Пожелаваме бързо възстановяване на ранените и пострадалите\", се казва още в съобщението.", "date": "2019.03.16", "title": "ДПС остро осъжда терористичния акт в Нова Зеландия"}
{"url": "http://www.focus-news.net/news/2019/03/16/2635289/teodor-slavev-politolog-lipsata-na-opozitsiya-v-parlamenta-delegitimira-politicheskite-i-zakonovi-resheniya.html", "text": "Липсата на опозиция в парламента делегитимира политическите и законови решения. Това каза за седмичното обзорно публицистично предаване „Метроном“ на  Радио „Фокус“   политологът Теодор Славев от Българския институт за правни инициативи (БИПИ), правейки аналогия с българския и британския парламент. „Демократичният законодателен процес включва опозицията. Присъствието й по време на дебатите придава легитимност на този процес, защото се чува друго мнение. Когато опозицията отсъства, се делегитимират решенията на управляващото мнозинство. С този ход БСП показва, че няма нищо общо с това, което се случва в парламента. Ако е добре изиграно, в хода на предизборната кампания това би могло да даде преднина на левицата“, допълни политологът. По думите му с излизането си от парламента в краткосрочен план БСП предизвиква по-скоро позитивна оценка от избирателите. В дългосрочен план обаче ако едно такова действие не бъде подплатено със същностни политически актове, то би довело до негативи, прогнозира политологът. Според Теодор Славев най-важните избори тази година не са европейските и местните, а изборът на следващ главен прокурор. „ГЕРБ ще се опитат да се задържат на власт поради няколко причини – заради разпределянето на огромни финансови потоци от европейските фондове, сделката за самолетите и на трето място – ще се опитат да окажат въздействие върху избора за следващ главен прокурор, което е най-ключовото за политическата констелация в момента“, обясни политологът. Той коментира и участието на ДПС в политическите процеси, като отбеляза, че номинално управлява ГЕРБ, но властта се консумира от ДПС. „На практика няма законодателна инициатива на ДПС, която да не е изпълнена от управляващото мнозинство, в което влизат и патриотичните националистически формации“, допълни Теодор Славев. \r\nМилослава АНГЕЛОВА", "date": "2019.03.16", "title": "Теодор Славев, политолог: Липсата на опозиция в парламента делегитимира политическите и законови решения"}
{"url": "http://www.focus-news.net/news/2019/03/16/2635274/predsedatelyat-na-ns-tsveta-karayancheva-razsrochvaneto-na-zadalzheniyata-na-glavnoto-myuftiystvo-e-za-da-mogat-myusyulmanskite-duhovnitsi-da-si-poluchat-zaplatite-kakto-drugite-sveshtenosluzhiteli.html", "text": "Основният аргумент за разсрочването на задълженията за вероизповеданията е, за да могат мюсюлманските духовници да си получат заплатите, както другите свещенослужители. Това каза председателят на Народното събрание Цвета Караянчева в интервю за предаването „Седмицата“ по  Дарик радио . \r\n„Темата за разсрочването на вероизповеданията е много тънка. И когато започна да се изпълнява новият Закон за вероизповеданията, се оказа, че всички ще си получат субсидията освен мюфтийството, защото има тези задължения. По каква причина не са ги плащали не мога да кажа“, заяви Караянчева. \r\nПопитана дали мюфтийството има имоти за милиони, председателят на парламента посочи, че това ще кажат данъчните служби. „Оказва се, че втората по големина общност в България ще остане без средства за заплати на духовните лица. Много анализатори казаха, че възможността да се запазим от радикален ислям са именно българските мюсюлмани. И мислейки в тази посока, може би това е стъпката, която предприехме, за да можем да помогнем на това вероизповедание да продължи религиозната си дейност“, подчерта тя. \r\nНа въпрос за това, че и Софийският университет, и Народния театър имат задължения, но на тях дълговете не им се опрощават и така излиза, че за ГЕРБ джамията е по-важна, Караянчева отговори, че това със сигурност не е така. „Всеки един български гражданин е важен за управляващите и Народното събрание. Всеки може да подаде документи по ДОПК и да бъде взето отношения по тази тема. Но според мен причината за случилото се е свързана с невъзможността на мюсюлманските духовни лица да си вземат заплатите, защото те втори-трети месец остават без заплати“, коментира тя. \r\nКараянчева посочи, че лихвите при разсрочването на задълженията на вероизповеданията ще бъдат на общия ред така, както е в ДОПК.", "date": "2019.03.16", "title": "Председателят на НС Цвета Караянчева: Разсрочването на задълженията на Главното мюфтийство е, за да могат мюсюлманските духовници да си получат заплатите, както другите свещенослужители"}
{"url": "http://www.focus-news.net/news/2019/03/16/2635281/", "text": "Мюсюлманите в Крайстчърч се борят с шока и се страхуват за бъдещето, пише  AFP . \r\nПреди няколко месеца джамията в Линууд в Крайстчърч гордо постави нови килими в залите си. \r\nВ петък светлокафявите килими бяха оцветени с кръв, след като стрелецът нахлу в сградата и стреля по богомолците. \r\n\"Навсякъде имаше кръв. Всичко беше извън контрол\", каза Ибрахим АбделХалим, имам от джамията в Линууд. \r\nПодобно на по-широката мюсюлманска общност в Крайстчърч, роденият в Египет АбделХалим се бори да се примири с насилието, докато чака да погребе мъртвите. \r\nРаботейки съвместно с местната ислямска общност, АбделХалим се опита да освежи джамията, след като общността закупи имота през началото на 2018 година. \r\nНякои от седемте поклонници, починали в Линууд, са били сред най-ентусиазираните участници, които са дарили личното си време, за да помогнат в усилията за набиране на средства. \r\n\"Никога не сме си мислели, че в Нова Зеландия това може да се случи. Нова Зеландия е толкова приятелско място, можете да оставите вратата си отворена. Но не сега\", добави той. \r\n„Мисля си какво ще се случи следващия път… може да има повече хора, …някъде другаде“. \r\nТова е чувство, споделяно от Сахра Ахмед, новозеландец от сомалийски произход и медицинска сестра, която е активна в местна мюсюлманска общност. \r\nСахра заяви, че нападенията показват, че островната нация от южния Пасифик не може да избегне глобалната вълна на десния екстремизъм. \r\n\"Това е глобално явление, за добро или най-лошо, то се случва във всички части на света. И някои хора обичат да внасят идеи отвън. Така че не сме имунизирани от това, което се случва по света\", каза тя. \r\n\"Няма значение къде отиваш, светът е много малък\", допълва Сахра.  Юлиян Марков", "date": "2019.03.16", "title": "AFP: Мюсюлманите в Крайстчърч се борят с шока и се страхуват за бъдещето"}
{"url": "http://www.focus-news.net/news/2019/03/16/2635292/afp-protestat-na-zhaltite-zhiletki-v-parizh-e-saprovoden-s-nasilie.html", "text": "След седмици на намаляване на участието, протестното движение на \"жълтите жилетки\" във Франция се опита да се възстанови в събота с голям митинг в Париж, който бързо прерасна в насилие, предава  AFP . \r\nМножество протестиращи  се събраха на булевард \"Шанз-Елизе\" за 18-та поредна седмица на антиправителствени протести, които първоначално разтърсиха администрацията на президента Еманюел Макрон, принуждавайки го да приеме повече мерки за борба с бедността, но през последните седмици протестът изглежда затихваше. \r\nПолицията използва сълзотворен газ, за да разпръсне протестиращите, които издигнаха барикади близо до Шанз-Елизе в сцени, напомнящи някои от най-напрегнатите протести на „жълтите жилетки“. \r\nОпитът за рестартиране на протеста в събота съвпада с края на двумесечните публични дебати, обявени от Макрон, за да се намери решение за протестите, които многократно завършваха с насилие през декември и януари. \r\nНивото на участие ще бъде разглеждано като знак на подкрепата за движението, което започна през ноември срещу повишаване на данъците върху горивата, но бързо се превърна в анти-правителствен бунт. \r\nМиналата седмица само около 28 000 души взеха участие в протестите в цялата страна, според властите, една десета от броя на участниците в първия протест на 17 ноември. \r\nОрганизаторите на съботния протест го представиха като \"ултиматум\" към Макрон, предизвиквайки опасения от завръщане към насилието, което характеризира предишни митинги. \r\nЗа охраната на Париж са ангажирани над 5000 полицаи.  Юлиян Марков", "date": "2019.03.16", "title": "AFP: Протестът на „жълтите жилетки“ в Париж е съпроводен с насилие"}
{"url": "http://www.focus-news.net/news/2019/03/16/2635291/sofiya-edin-chovek-zagina-pri-chelen-udar-mezhdu-tir-i-lek-avtomobil-na-e-79-v-rayona-mezhdu-botevgrad-i-selo-skravena.html", "text": "Тежка катастрофа взе жертва на главния път Е-79, съобщава  бТВ . Инцидентът е станал тази сутрин около 8.00 часа между Ботевград и село Скравена. Ударили са се тежкотоварен камион и лека кола. По неизяснени засега причини шофьорът на автомобила е навлязъл в насрещното платно и се ударил челно в идващия ТИР. Загинал е на място. Шофьорът на камиона е с отрицателна проба за алкохол.  \r\nДвижението в участъка е затворено. Откъм Ботевград се е образувала колона от камиони.", "date": "2019.03.16", "title": "София: Един човек загина при челен удар между ТИР и лек автомобил на Е-79 в района между Ботевград и село Скравена"}
{"url": "http://www.focus-news.net/news/2019/03/16/2635279/glavniyat-sekretar-na-mvr-ivaylo-ivanov-tarant-e-patuval-v-balgariya-kato-turist-nyama-danni-za-teroristichna-deynost.html", "text": "Тарант е пътувал в България като турист, няма данни за терористична дейност. Това съобщи главният секретар на МВР Ивайло Иванов, предаде  Нова телевизия . Брентън Тарант е бил в България през 2018 г. Според събраната от службите информация до момента, мъжът е пребивавал на няколко места, докато е обикалял страната ни.  \r\n„През нощта колегите не са спрели да работят. Искам да успокоя всички, че до този момент няма никакви данни за дейност, свързана с тероризъм на територията на България”, заяви Ивайло Иванов. \r\n„Засега данните, които имаме е, че той е бил в България като турист. Няма данни да се е срещал с някого. Сега се проверяват местата, където е преспивал. Продължава работата, все пак е бил една седмица. Да, може да проверим дали се е срещал с български граждани или с чужди граждани на територията на страната”, обясни Иванов. По думите му обаче данните засега сочат, че през цялото време е пътувал сам. \r\n„Исторически обекти е посещавал. Пак казвам няма никакви данни за извършване на някаква дейност, свързана с тероризъм на територията на страната”, заяви главният секретар на МВР. \r\nТой съобщи, че Тарант е спал в Плевен, но отказа да даде повече информация за това, къде точно. „Имаме я тази информация, но не мога да ви я кажа. На няколко места е спал, установени са, знаем населените места. Няма как да ви кажа, докато не извършим необходимите проверки”, допълни Иванов. \r\nТой заяви, че все още няма информация как Тарант е плащал у нас – кеш или с карта. \r\n„Всичко това се проверява, имаме добра връзка с колегите от ДАНС, контратерористичният център работи, там има колеги от всички служби, отделно държим интензивен обмен с партньорските служби”, допълни Иванов. „Това е най-важното според мен, че нямаме никакви данни за терористична дейност на територията на страната”, обясни Иванов.", "date": "2019.03.16", "title": "Главният секретар на МВР Ивайло Иванов: Тарант е пътувал в България като турист, няма данни за терористична дейност"}
{"url": "http://www.focus-news.net/news/2019/03/16/2635295/pregled-na-mezhdunarodnite-novini-do-13-chasa-agentsiya-fokus.html", "text": "Словаците гласуват в събота в първия тур на президентските избори, предава  AFP \r\nВодещ в социологическите проучвания е критикът на правителството  45-годишната Зузана Чапутова, която бе сред десетките хиляди протестиращи, които миналата година излязоха в страната, след убийството на журналист и неговата приятелка, което предизвика опасения за свободата на медиите и политическата корупция. \r\nПроучванията на общественото мнение дават на Чапутова двуцифрена преднина пред  вицепрезидента на Европейската комисия Марош Шефчович, 52-годишен кариерен дипломат, подкрепен от управляващата партия \"Смер-СД\". \r\nЧапутова може да се възползва от факта, че прокурорите повдигнаха обвинение срещу бизнесмен, за когото се смята, че има връзки със \"Смер-СД\", за поръчителство  на убийството на журналиста. \r\n*** Словенското вътрешно министерство обяви, че е разпоредило експулсирането на трима граждани на Босна и Херцеговина , които поради връзки с ислямистки кръгове представляват заплаха за сигурността, предава македонската информационна агенция  “Макфакс“ . \r\n\"В този момент можем да кажем, че според предложението на Любляна правото на пребиваване на трима граждани на БиХ с постоянно пребиваване в Словения е било отказано , защото тримата застрашават  сигурността на държавата, обществената сигурност и обществения ред\", казват от вътрешното министерство. \r\nСпоред телевизия POP-TV става дума за трима мъже, които са били в контакт с джихадиста Билал Боснич, който е набирал бойци за войната в Сирия. \r\nСпоред законодателството на Словения те няма да могат да влизат в страната за срок от пет години. \r\n*** Американският държавен секретар Майкъл Помпео ще пътува в Израел, Ливан и Кувейт следващата седмица, включително на срещата между Гърция, Кипър и Изрел в Ерусалим за енергийната сигурност в Средиземно море, съобщи Държавният департамент в петък. \r\nВ Кувейт Сити Помпео ще се стреми към засилване на сътрудничеството в областта на отбраната, киберсигурността и търговията, заяви в изявление говорителят Робърт Паладино. \r\nВ Израел, който се подготвя за ключови избори следващия месец, той ще се срещне с кипърските и гръцките лидери, за да обсъди износа на природен газ за Европа, добави Паладино.  \r\n*** Първият заместник-председател на Европейската комисия (ЕК) Франс Тимерманс представи  условията на отлагането на Брекзит и прикани британците да останат в митническия съюз на Европейския съюз. Той направи това изявление в интервю, публикувано в събота от германската медийна група Funke, цитирано от  TACC . \r\n\"Ако британците се нуждаят от забавяне, тогава трябва да знаем защо\", каза Тимерманс. \"Докато това не е ясно, Брекзит  може да бъде отложен само за две седмици, с единствената цел да се предотврати хаотичното напускане на 29 март,\" каза той. \r\nКакто подчерта заместник-председателят на ЕК, през това време Лондон трябва да каже какво иска. \"Да се организират нови избори? Да се проведе нов референдум? Само след това можем да говорим за отлагане с няколко месеца\", отбеляза той. \r\nТимерманс смята, че Обединеното кралство може остане  в митническия съюз на ЕС. \"Може би мнозинството в британския парламент ще подкрепи това\", каза той. \"Британците гласуваха за напускането на ЕС, а не на митническия съюз\", каза политикът. По думите му Брекзит \"ще бъде най-голямата трагедия в историята на ЕС\". \r\nПо-рано британският парламент подкрепи предложението на правителството да отложи оттеглянето на Обединеното кралство от Европейския съюз за по-късна дата. По време на гласуването в Камарата на общините в четвъртък 412 депутати подкрепиха отлагане на Брекзит, 202 бяха против. \r\nСега британското правителство трябва да изпрати искане до ЕС за така нареченото техническо отлагане на датата на Брекзит до 30 юни, ако Камарата на общините одобри до 20 март проект на споразумение с ЕС , което премиерът Мей успя да постигне по време на преговорите с Брюксел. Ако това не се случи, кабинетът ще изисква отлагане на Брекзит за по-дълъг период, чиято продължителност ще трябва да бъде съгласувана с ЕС. \r\n*** След седмици на намаляване на участието, протестното движение на \"жълтите жилетки\" във Франция се опита да се възстанови в събота с голям митинг в Париж, който бързо прерасна в насилие, предава  AFP . \r\nМножество протестиращи  се събраха на булевард \"Шанз-Елизе\" за 18-та поредна седмица на антиправителствени протести, които първоначално разтърсиха администрацията на президента Еманюел Макрон, принуждавайки го да приеме повече мерки за борба с бедността, но през последните седмици протестът изглежда затихваше. \r\nПолицията използва сълзотворен газ, за да разпръсне протестиращите, които издигнаха барикади близо до Шанз-Елизе в сцени, напомнящи някои от най-напрегнатите протести на „жълтите жилетки“. \r\nОпитът за рестартиране на протеста в събота съвпада с края на двумесечните публични дебати, обявени от Макрон, за да се намери решение за протестите, които многократно завършваха с насилие през декември и януари. \r\nНивото на участие ще бъде разглеждано знак на подкрепата за движението, което започна през ноември срещу повишаване на данъците върху горивата, но бързо се превърна в анти-правителствен бунт. \r\nМиналата седмица само около 28 000 души взеха участие в протестите в цялата страна, според властите, една десета от броя на участниците в първия протест на 17 ноември. \r\nОрганизаторите на съботния протест го представиха като \"ултиматум\" към Макрон, предизвиквайки опасения от завръщане към насилието, което характеризира предишни митинги. \r\nЗа охраната на Париж са ангажирани над 5000 полицаи.", "date": "2019.03.16", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/16/2635288/iglika-mishkova-etnolog-todorovden-ni-izmakva-ot-chernata-sedmitsa-na-dni-na-zabrani-todorovata-nedelya.html", "text": "Тодоровден ни измъква от черната седмица на дни на забрани – Тодоровата неделя. Това каза за седмичното публицистично предаване „Метроном“ на  Радио „Фокус“   Иглика Мишкова, етнолог от Института за етнография и фолклористика към Българската академия на науките (БАН). Тя уточни, че седмицата след Сирни заговезни е съпътствана с редица предизвикателства към начина на хранене, общуване и работа сред хората. „Тодоровата седмица е като сестра на Поганата неделя и на Русалия. Разметеният понеделник поставя началото на задължителния строг тридневен пост, когато всичко трябва да се измие с пепел и пясък. В лошия, черен дух вторникът, наречен още Устрел или Усовски по аналогия с една от болестите по домашния добитък, не се работи. Ако по време на лудата сряда, известна още като черна, куца и крива, някой понечи да свърши прекомерно много работа, се вярва, че ще полудее. Според народните поверия на Въртоглав четвъртък не се впряга добитък. Най-опасен е Черният петък, когато не трябва да се подхваща никаква домашна работа, за да се предпазят хората от градушки или суша. Последният ден от тази черна седмица, който ни измъква от тежката поредица, е Тодоровден или Конският Великден“, обясни етнологът. Конят е едно от най-преданите на човека животни от най-древни времена и това се вижда ясно в наследството на различни култури, живели по българските земи, обърна внимание Иглика Мишкова. Тя разказа, че върху тракийските оброчни релефи обикновено е изобразен тракийски конник. „А при погребение на тракийски вожд конят му се принася в жертва. Славяните и прабългарите свързват това предано животно със своите върховни божества Перун и Тангра, а в приказките именно конят предпазва своя ездач и го предупреждава за наближаващи заплахи“, каза още етнологът.  \r\nМилослава АНГЕЛОВА", "date": "2019.03.16", "title": "Иглика Мишкова, етнолог: Тодоровден ни измъква от черната седмица на дни на забрани – Тодоровата неделя"}
{"url": "http://www.focus-news.net/news/2019/03/16/2635297/", "text": "Липсата на нравственост води до агресия в обществото. Това каза за седмичното обзорно публицистично предаване „Метроном“ на  Радио „Фокус“  криминалният психолог проф. Калин Гайдаров и бивш директор на Института по психология на МВР. “Хората трябва да са наясно, че взаимоотношенията не могат да почиват на принципа на своеволието, каприза и доминацията на някого за сметка на другиго. Обществото е организъм, който иска много фина настройка и в който всеки един елемент има своето специфично място“, отбеляза криминалният психолог. Проф. Гайдаров допълни, че агресията не е вродено състояние на човешкия индивид. „Нещата се решават в съвсем друго пространство и това са взаимоотношенията между хората, това е колективната отговорност и взаимодействието между гражданите в рамките на публичните взаимоотношения на организациите и семейната общност. Това са конкретните проявления на процеси, които в българското общество текат повече от десетилетия и очевидно бележат посока на нравствен и личностен разпад. Въпрос на индивидуален избор е какви правила ще спазваш и докъде ще се простира твоят егоизъм“, допълни проф. Калин Гайдаров. Според него е важно да се обръща внимание на възпитанието на децата. „Училището не е само преподаване на знания и усвояване на различни предмети. То формира личността, нравствеността и отговорността ни към обществото. В училище човекът, който трябва да бъде в центъра на вниманието и обществената грижа, е учителят. Той трябва да има професионална компетентност, морална изграденост и отговорност за нещата, които се случват в това пространство. Нека учителите да бъдат уважавани и да им се дава възможност да вършат своите ангажименти по един подобаващ начин“, отбеляза криминалният психолог. Проф. Калин Гайдаров открои като форми на насилие агресията в училище, както и домашното насилие, което също се превърна в огромен проблем.  „Това е интелектуално, морално и нравствено насилие и няма как да не се отразява върху психиката на нормалния човек. Той свиква с враждебно и непредвидимо обкръжение и правила, които са извънсоциални и безнравствени. Това не е подобаващо на модерното общество и е далеч от идеалите, към които ние вървим. Що се отнася до тези взаимни обвинения или претенции на различните страни, те ще бъдат безкрайни, когато няма обща платформа, върху която да бъдат разрешени“, каза експертът. Проф. Калин Гайдаров обърна внимание, че взаимоотношенията в семейството са лично пространство. „Хубаво е да има инструменти за въздействие, но няма как ние да следим непрекъснато какво точно се случва в семейството, за да реагираме, а и на какво основание да го правим. Решението е отново хората да бъдат отговорни и нравствени, това се възпитава и в семейството“, добави проф. Калин Гайдаров.  \r\nМилослава АНГЕЛОВА", "date": "2019.03.16", "title": "Проф. Калин Гайдаров, криминален психолог: Липсата на нравственост води до агресия в обществото"}
{"url": "http://www.focus-news.net/news/2019/03/16/2635294/api-vazstanoveno-e-dvizhenieto-po-pat-i-1-botevgrad-mezdra-v-rayona-na-skravena.html", "text": "Възстановено е движението по път I-1 Ботевград - Мездра в района на Скравена. Това съобщиха от пресцентъра на  Агенция „Пътна инфраструктура“ .", "date": "2019.03.16", "title": "АПИ: Възстановено е движението по път I-1 Ботевград - Мездра в района на Скравена"}
{"url": "http://www.focus-news.net/news/2019/03/16/2635300/dimitar-margaritov-kzp-usiliyata-ni-sa-nasocheni-kam-nedopuskaneto-na-opasni-stoki-na-pazara.html", "text": "„Има определени изисквания и стандарти за безопасност. Съпоставянето на конкретните стоки с тези изисквания – най-често това се извършва в специални изпитвателни лаборатории, посочва недостатъците и несъответствията им. Отделно от това има изисквания при внос и при продажба продуктите да бъдат придружавани от сертификати и документи с информация за вида и произхода на материалите, асемблирането на дадените стоки и т.н. Ако нашите проверки установят липса на тези документи, имаме основание да се съмняваме, че това са опасни стоки\". Това обясни председателят на Комисията за защита на потребителите (КЗП) Димитър Маргаритов в предаването „Директно” по телевизия Bulgaria ON Air, поканен да разясни и коментира основните права на гражданите при покупки на различен тип стоки, съобщиха от пресцентъра на  КЗП . \r\nТой подчерта, че Комисията поставя акцент върху превенцията и нейните усилия са насочени към предотвратяване разпространението на пазара на опасни стоки, като целта е те да бъдат задържани още на границите. По думите му благодарение на двустранно подписана инструкция за взаимодействие с Агенция „Митници” контролният орган успява да не допусне изобщо навлизането на пазара на огромната част от стоките, за които се установява, че са опасни. „Такива, които все пак са стигнали до търговската мрежа, ги изтегляме, забраняваме тяхната продажба и се налагат санкции”, допълни Маргаритов.  \r\n„Дрехите за деца може да имат дълги връзки, които при закачане за предмети или превозни средства да предизвикат опасности от задушаване или други травми. Може да имат дребни частици, които лесно да се откъснат и да бъдат погълнати. Т.нар. стоки, имитиращи храни от пластмаса или стиропор също могат да се срещнат на пазара и при определени условия да доведат до рискове за инциденти, най-вече по отношение на децата”, даде примери председателят на КЗП.  \r\nВ студиото на „Директно” Димитър Маргаритов посочи, че има европейска система за оповестяване наличието на опасни стоки, която се нарича RAPEX. По нея институциите обменят информация за всички открити на пазарите на различните държави членки рискови продукти, а България е една от най-активните страни по системата.  \r\nНа въпрос на водещия могат ли потребителите да познаят опасните стоки, Маргаритов отговори, че те по-скоро биха могли да се усъмнят и да подадат сигнал към КЗП, което обаче не се случва особено често. Когато Комисията установява наличието на опасни стоки, обикновено е при планираните проверки по това направление или по обменената информация от Агенция „Митници” и по системата RAPEX. „Всеки потребител, който желае да повиши информираността си относно това кои са най-често срещаните опасни стоки, какви са рисковете при тях, може да посети поддържания на сайта ни специален регистър на забранените продукти у нас и в Европа”, допълни председателят на КЗП.      \r\nПонякога става дума не за опасни стоки, а за дефектни. В тези случаи сред по-често срещаните нарушения е търговците да препращат потребителите към сервизите, с които директно да осъществяват комуникация. „Това не може да бъде така, тъй като законодателят на първо място е дал – тъй като сделката се осъществява между потребителя и търговеца – търговецът да поеме отговорността за дефектите, които са настъпили в гаранционния срок. Той вече какви взаимоотношения има с тези, които поправят стоката – това е негов въпрос”, направи важно уточнение Маргаритов. Той добави също, че предявяването на рекламация пред търговец с верига от обекти, може да стане навсякъде, а не непременно там, откъдето е била закупена стоката.", "date": "2019.03.16", "title": "Димитър Маргаритов, КЗП: Усилията ни са насочени към недопускането на опасни стоки на пазара"}
{"url": "http://www.focus-news.net/news/2019/03/16/2635299/pernik-stotitsi-detsa-se-vklyuchiha-v-lekoatleticheskiya-turnir-detsata-na-pernik.html", "text": "Стотици деца събра третият лекоатлетически турнир „Децата на Перник“ под надслов „Бягай с усмивка“. Това съобщиха от пресцентъра на  Община Перник . Състезанието се организира от най-голямото пернишко кметство „Изток“ и националната състезателка по лека атлетика Милка Михайлова. Младите спортисти бяха подкрепени от кмета на Община Перник Вяра Церовска, народният представител от ГЕРБ Красимир Велчев и кмета на кв. „Изток“ Емил Костадинов, а най-добрите бяха удостоени с награди. Целта на инициативата е да популяризира леката атлетика, представяйки бягането като начин на забавление, насочена към откриване на нови таланти в този спорт. Всички участници бяха поздравени от кмета Вяра Церовска с лекота да покоряват високите върхове.  \r\n„Толкова много деца, толкова много енергия и усмивки, са събрани в този хубав спортен празник“, посочи Вяра Церовска. \r\nКметът на „Изток“ напомни на младите хора, че спортът учи на дисциплина и да не забравят училището.  \r\n„Щастлив съм, защото всяка година лекоатлетическият турнир събира все повече деца. Както подсказва и мотото ни „Бягай с усмивка“, не е важно да си първи. Важно е участието. За нас всички вие сте победители“, каза Костадинов.  \r\nВ зависимост от възрастовите групи момичетата и момчетата пробягваха разстояние от 100, 200, 300, 500 и 1 000 метра. Трасето е асфалт и една обиколка беше 500 метра. В надпреварата се включиха момичета и момчета с увреждания на възраст от 5 до 13 години. Те се състезаваха в дисциплината 100 метра с и без придружител, като всички завършили получиха награди. В индивидуалното класиране заелите първите три места получиха медали, а до шесто място - грамоти и предметни награди. Най-добре представилите се училищни отбори пък бяха удостоени с купи.", "date": "2019.03.16", "title": "Перник: Стотици деца се включиха в лекоатлетическия турнир „Децата на Перник“"}
{"url": "http://www.focus-news.net/news/2019/03/16/2635293/adelina-stefanova-hram-vavedenie-bogorodichno-blagoevgrad-gratskiyat-prevod-na-imeto-teodor-oznachava-bozhiy-dar.html", "text": "Гръцкият превод на името Теодор означава Божий дар. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. Тя посочи, че днес празнуват всички, които носят имената Тодор, Тодора, Теодор, Теодора, Божанка, Даринка, Божидара и Божидар. По думите ѝ в църковната история става ясно защо свети Теодор е заслужил уважение и почит.  „През четвърти век в Римската империя е живял млад войник на име Теодор и като добър християнин той запалил езически храм като затова дело го подложили на мъчение, а накрая го изгорили жив на клада. След 50 години Византийският император наредил на търговците по време на Великия пост на всички християни да бъдат поръсени таблите, където се хранят, с жертвена кръв. Свети Теодор се явил на сън на епископа и предложил християните на този ден да ядат само сварена пшеница или мед“, посочи Стефанова. Тя каза още, че това се е случило в първата събота от Великия пост и от тогава до днес християните почитат паметта на светеца с ядене на жито. \r\nДенис НИКИФОРОВ", "date": "2019.03.16", "title": "Аделина Стефанова, храм „Въведение Богородично“ - Благоевград: Гръцкият превод на името Теодор означава Божий дар"}
{"url": "http://www.focus-news.net/news/2019/03/16/2635303/blagoevgrad-trafikat-na-granichnite-punktove-kulata-i-ilinden-se-izvarshva-bez-zabavyaniya.html", "text": "Трафикът на граничните пунктове „Кулата“ и „Илинден“ се извършва без забавяния. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония трафикът се осъществява нормално. \r\nДенис НИКИФОРОВ", "date": "2019.03.16", "title": "Благоевград: Трафикът на граничните пунктове „Кулата“ и „Илинден“ се извършва без забавяния"}
{"url": "http://www.focus-news.net/news/2019/03/16/2635302/sport-kanadska-tiyneydzharka-na-final-v-indian-uels.html", "text": "Участващата с \"уайлд кард\" Бианка Андрееску от Канада постигна труден успех срещу шестата поставена Елина Свитолина от Украйна с 6:3, 2:6 , 6:4 и се класира за финала на силния турнир по тенис за жени в Индиън Уелс, Съединените щати, с награден фонд 8 милиона 360 хиляди долара. 18-годишната Андрееску стартира сезона на 152-а позиция в класацията при жените, но след като стигна до финала на турнира в Калифорния, вече си гарантира място в „Топ 40“. \r\nТийнейджърката Андрееску ще играе за титлата срещу номер 8 в схемата,  германката Анджелик Кербер, която победи с 6:4, 6:2 Белинда Бенчич от Швейцария.", "date": "2019.03.16", "title": "Спорт: Канадска тийнейджърка на финал в Индиън Уелс"}
{"url": "http://www.focus-news.net/news/2019/03/16/2635304/burgas-bez-problemi-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образувани големи колони от автомобили на българо-турската граница, преминаването се осъществява без забавяне. \r\nМария ПОПЧЕВА", "date": "2019.03.16", "title": "Бургас: Без проблеми се осъществява преминаването през ГКПП „Малко Търново“"}
{"url": "http://www.focus-news.net/news/2019/03/16/2635306/plovdiv-nyakolko-rayona-na-grada-sa-bez-piteyna-voda-zaradi-avarii.html", "text": "Няколко района на града са без питейна вода заради аварии. Това съобщиха за  Радио „Фокус“ - Пловдив  от водоснабдителното дружество, обслужващо областта. До отстраняването на авариите на водопроводи е спряна питейната вода на живеещите в района на  ул. „Kaпитан Райчо“ 70, кв. „Коматево“, на кръстовището на бул. „Коматевско шосе“ с ул. „Захаридово“, ул. „Оборище“ 45, ул. „Иларион Макариополски“ 9, както и в  град Карлово в района на улиците „Люляк“ 8 и „Иванка Пашкулева“. Водоподаването е спряно и в село Ситово. \r\nМария РУСЕВА", "date": "2019.03.16", "title": "Пловдив: Няколко района на града са без питейна вода заради аварии"}
{"url": "http://www.focus-news.net/news/2019/03/16/2635298/prof-anna-krasteva-politolog-pregovorite-za-brekzit-se-vodyat-ne-mezhdu-london-i-bryuksel-a-sred-politicheskiya-elit-v-obedinenoto-kralstvo.html", "text": "Преговорите за Брекзит се водят не между Лондон и Брюксел, а сред политическия елит в Обединеното кралство. Това каза за обзорното публицистично предаване „Метроном“ на  Радио „Фокус“  политологът проф. Анна Кръстева, като обърна внимание, че именно в родината на парламентаризма – Великобритания, парламентаризмът е в задънена улица. Тя припомни, че европейските лидери винаги са били по-толерантни към британския премиер Тереза Мей, но този път са категорични, че топката е в ръцете на Лондон, който трябва да излезе с конкретно предложение. Не е възможен печеливш за всички сценарий, уточни проф. Кръстева. Според нея има немалка вероятност Великобритания да ни изненада с тотално обръщане на вота и подкрепа на сделката на Тереза Мей на третото гласуване, за да не се отложи Брекзит за още по-дълго. „Два са възможните сценарии, като и двата са обединени около това, че трябва да има солиден аргумент – и за кратко, и за дълго продължение. Що се касае до краткото продължение – до 30 юни и края на европейските избори британският парламент трябва да излезе с подкрепа на сделката между Тереза Мей и ЕС. Това е лесният и най-работещ сценарий, за който вече е получена подкрепата на Общността – чака се единствено тази на Уестминстър. Вторият възможен сценарий е искане на по-дълго продължение, когато ще се говори за нов тип споразумение, по-близко до Норвежкия сценарий на отношения с ЕС. Той включва участие в Митническия съюз и в Европейското икономическо пространство, но не в институциите и в процеса на взимане на решение“, обясни проф. Анна Кръстева и уточни, че институционалните и юридически въпросителни пред втория сценарий са много сериозни. За момента първият – кратко техническо отлагане до 30 юни – е ясен и работещ, но чака своята развръзка на 20 март, когато ще стане ясно дали отхвърлилите вече плана за Брекзит консерватори ще обърнат вота си, обясни политологът. Според нея оставането в Митническия съюз би било добре за границата между двете части на Ирландия, но ще изисква специална разновидност на Норвежкия сценарий в отношенията му с ЕС, а такъв не е обсъждан и подкрепен до момента. \r\nМилослава АНГЕЛОВА", "date": "2019.03.16", "title": "Проф. Анна Кръстева, политолог: Преговорите за Брекзит се водят не между Лондон и Брюксел, а сред политическия елит в Обединеното кралство"}
{"url": "http://www.focus-news.net/news/2019/03/16/2635309/vesela-lecheva-bsp-trevozhno-e-sluchvashtoto-se-v-parlamenta-doverieto-v-nego-kloni-kam-nula.html", "text": "\"Фокусът на вниманието трябва да е насочен към парламента като най-висш орган в държавата. Тревожно е това, което се случва там. Доверието в него клони към нула. Той е загуба и на време, и на ресурси\". Това заяви по БНТ зам.-председателят на ПГ на \"БСП за България\" Весела Лечева, съобщиха от пресцентъра на  НС на БСП . Според нея за БСП са най-важни проблемите на хората, а депутатите от левицата изпълняват обещаното към гражданите. Тя припомни, че редица законопроекти на БСП не са били приети от управляващото мнозинство. \"Ние приложихме всички парламентарни механизми, за да реализираме нашата програма и нашите виждания, въпросите, свързани с дневния ред на българските граждани. Нищо от това не беше възприето. Ето защо се наложи много ясно и категорично да заявим нашата позиция, да бъде разбрана и видяна от всички, от цялото българско общество, че такъв парламент е вреден и безполезен за българските граждани. Всеки ден се приемат поправки на приети предния ден закони\", каза Лечева и добави, че парламентът не е в услуга на българското законодателство. Тя припомни, че излизането на левицата от парламента е следствие на решение на Националния съвет на партията. \r\n\"Националният съвет на БСП ще реши кой да е водачът на листата за предстоящите европейски избори\", каза Весела Лечева. Тя изрази личното си мнение, че Елена Йончева е подходящ европредставител на левицата. \"Изключително подготвен, мотивиран и доказан професионалист, който може да отстоява каузи\", добави Лечева. \"Сергей Станишев беше 13 години лидер на БСП и имаше своята възможност и период да работи, да действа и да се докаже като лидер. Всеки има своя потенциал и пик в живота си. Сега Елена Йончева има своя пик и има възможност да е добър водач на тази листа\", поясни Весела Лечева.", "date": "2019.03.16", "title": "Весела Лечева, БСП: Тревожно е случващото се в парламента, доверието в него клони към нула"}
{"url": "http://www.focus-news.net/news/2019/03/16/2635296/iglika-mishkova-etnolog-v-minaloto-na-todorovden-ergenite-sa-zayavyavali-gotovnostta-si-za-brak-a-momite-sa-gadaeli-za-kogo-shte-se-omazhat.html", "text": "В миналото на Тодоровден ергените са заявявали готовността си за брак, а момите са гадаели за кого ще се омъжат. Това каза за седмичното публицисично предаване „Метроном“ на Радио „Фокус“ Иглика Мишкова, етнолог от Института за етнография и фолклористика към Българската академия на науката (БАН). Тя поясни, че на днешния ден в конните надбягвания са участвали тези, които искат чрез демонстрация на своите умения за яздене да покажат и качествата си за бъдещ семеен живот. Булките на свой ред били обявявани за невести, готови да забременеят и да родят, допълни етнологът. В различни краища на България тези традиции са наричани по различен начин: в Родопите – Обричане, а в Странджа – Пепелница, каза Иглика Мишкова. „В Родопите възрастните жени водят момите до реката, а те минават по мостчета, ръсят зърна наоколо и наричат за кого ще се омъжат. При странджанската Пепелница момите месят обредни пити от пепел, които търкалят към дома на харесания от тях ерген. В различните дни от седмицата момите слагат под възглавницата овесени и царевични зърна, спят върху тях и се вярва, че момъкът, когото сънуват, ще стане техен съпруг. Има и други региони, където пък засаждат стръкчета чесън, наречени на различни ергени. Което стъбълце излезе най-напред – за този момък ще се омъжи момата“, разказа Иглика Мишкова. Етнологът отбеляза, че свети Тодор се почита като покровител на раждаемостта и плодородието, но според традиционните народни представи той се свързва и със света на мъртвите предци. В различни региони на Северна България светецът се приема като страховит нощен ездач на бял кон, който излиза от гробището, обикаля и удря с патерица всяка жена, която не спазва забраната за работа, разказа още етнологът. Според друго вярване обаче свети Тодор забива главата си в земята и по този начин я стопля, допълни Иглика Мишкова.  \r\nМилослава АНГЕЛОВА", "date": "2019.03.16", "title": "Иглика Мишкова, етнолог: В миналото на Тодоровден ергените са заявявали готовността си за брак, а момите са гадаели за кого ще се омъжат"}
{"url": "http://www.focus-news.net/news/2019/03/16/2635287/predsedatelyat-na-ns-tsveta-karayancheva-v-sryada-shte-glasuvame-izbora-za-nov-sastav-na-tsik.html", "text": "В сряда ще гласуваме избора за нов състав на ЦИК. Това каза председателят на Народното събрание Цвета Караянчева в интервю за предаването „Седмицата“ по  Дарик радио . \r\n„Спорът за нов състав на ЦИК беше безумен. ГЕРБ нямаше никакъв проблем с избора. Притеснението ни беше само дали ще я има тази приемственост, която трябва, защото изборите са един динамичен процес“, заяви Караянчева. „И това, което говорят непрекъснато БСП за манипулации, е за да могат след това да оправдаят своята загуба, която ще имат на евроизборите с манипулация. Точно това искахме да избегнем“, посочи тя. „Нямахме никакви притеснения със старата ЦИК, която беше по правилата на Мая Манолова, но щом така искат, за нас няма проблем“, каза още Караянчева.  \r\n„В сряда ще говорим и с „Воля“ и ще разберем какво искат. Засега знаем, че искат да разберат каква е нашата програма занапред“, обясни председателят на парламента.", "date": "2019.03.16", "title": "Председателят на НС Цвета Караянчева: В сряда ще гласуваме избора за нов състав на ЦИК"}
{"url": "http://www.focus-news.net/news/2019/03/16/2635305/anadolu-agency-redzhep-tayip-erdogan-prizova-za-spravedlivost-za-zhertvite-v-nova-zelandiya.html", "text": "Президентът Реджеп Тайип Ердоган призова Нова Зеландия да привлече виновните за нападенията на джамиите в петък, като описва инцидента като \"клане\", предава  Anadolu Agency . \r\nОбръщайки се към митинг в северозападната провинция Текирдаг, Ердоган заклейми стрелеца, убил поклонници и споменал  Истанбул в манифест, който публикува в социалните медии. \r\n„Той е идвал в Истанбул веднъж за три дни и още веднъж за 40 дни. Какви са връзките му? Ще разберем!“ – заяви Ердоган. \r\n„Той говори глупости, като казва: „Ще дойдем в Истанбул и ще унищожим всички джамии и минарета“. Къде е Нова Зеландия и къде е Турция? ” - каза той. \r\n\"Как може един убиец на другия край на света да действа с такава злоба срещу мюсюлманите и турците?\" - запита Ердоган, говорейки за нападателя на Нова Зеландия.  Юлиян Марков", "date": "2019.03.16", "title": "Anadolu Agency: Реджеп Тайип Ердоган призова за справедливост за жертвите  в Нова Зеландия"}
{"url": "http://www.focus-news.net/news/2019/03/16/2635311/dimitar-margaritov-kzp-grazhdanite-se-doveryavat-na-profesionalniya-ni-i-otgovoren-podhod-kam-tehnite-potrebitelski-kazusi.html", "text": "Гражданите все по-активно търсят съдействието на Комисията за защита на потребителите и имат доверието, че тя ще погледне на техния казус професионално и отговорно. Това каза председателят Димитър Маргаритов в „Седмицата” на „Дарик” радио ден след Световния ден на потребителя, съобщиха от пресцентъра на  КЗП .   \r\n23 799 жалби и над 15 000 обаждания на телефона на потребителя 0700 111 22 през 2018 г. показват, че институцията е търсена. „Не непременно, защото навсякъде е пълно с проблеми, а защото хората са разбрали, че когато има някакъв спор с потребителски характер, трябва да се обърнат към нас и да се притечем ние на помощ”, отбеляза Маргаритов. „Приблизително 5000 от тези жалби и сигнали не са от наша компетентност, а на Комисията за регулиране на съобщенията, Държавната агенция по метрологичен и технически надзор и т.н.”, уточни той.  \r\nНа въпрос на водещия Кирил Вълчев каква е ефективността на КЗП Маргаритов изрази мнение, че е донякъде субективно да се направи оценката през призмата на това дали проблемът на даден потребител след намесата на контролния орган е решен по очаквания от него начин. „Той може да е останал недоволен, въпреки че въпросът в някаква степен е решен”, обясни председателят на КЗП. Но конкретизира, че около 65% от разгледаните от КЗП случаи са с успешен край. „Т.е. основателни са, установено е нарушение, санкциониран е нарушителят и – ако е имало такава законова възможност – ние сме помогнали на самия потребител да получи обратно парите си за ремонтирана повече от три пъти дефектна стока или да му я ремонтират, ако все още това е редът за уреждане на рекламацията”, добави Маргаритов.  \r\nВсе още е малък процентът на жалбите в КЗП срещу онлайн търговци. „Колкото и бързо да се увеличава броят на тези, които пазаруват онлайн, все още повечето хора го правят основно от магазините. Близо 4000 от всички жалби през миналата година са за онлайн търговията, което е около 15-20% от постъпилите при нас в този период”, обяви председателят.   \r\nСъщевременно Димитър Маргаритов счита, че това е секторът, който в най-голяма степен се нуждае от оптимизиране на законодателството. „Има един все по-голям сегмент от тези взаимоотношения, който не е регулиран нормативно – общуването и пазаруването през социалните мрежи и електронните платформи, където физически лица предлагат на други физически лица стоки и услуги, но тук няма нормативно покритие. Той подчерта, че при проблем след подобна сделка на този етап институциите нямат възможност да се намесят по реда на действащото законодателство, тъй като продавачът не е търговец.  \r\nСпоред Маргаритов при класическите онлайн магазини правилата са ясни и гарантират необходимия ред. Там най-често срещаните нарушения са липсата на пълна информация за търговеца, на разяснения за правото на отказ и на правилата при провеждането на различен тип промоции и намаления.", "date": "2019.03.16", "title": "Димитър Маргаритов, КЗП: Гражданите се доверяват на професионалния ни и отговорен подход към техните потребителски казуси"}
{"url": "http://www.focus-news.net/news/2019/03/16/2635307/konni-politsai-ot-sdvr-pokazaha-maystorska-ezda-na-traditsionnite-sastezaniya-v-kvartal-benkovski-po-povod-todorovden.html", "text": "С традиционните състезания полицаите от група „Конна полиция“ от столичната дирекция на МВР почетоха Тодоровден. Това съобщиха от пресцентъра на  МВР . Конни полицаи от СДВР показаха майсторска езда на традиционните състезания в квартал „Бенковски“ по повод Тодоровден. За поредна година домакин на кушиите беше стадионът в столичния квартал „Бенковски“  \r\nПред много гости и колеги участниците в празничното честване, организирано от СДВР с подкрепата на Столична община, бяха поздравени от главния секретар на МВР Ивайло Иванов, директора на СДВР старши комисар Георги Хаджиев и кмета на Район „Сердика\" Тодор Кръстев. Тържественото откриване на надпреварата започна на площада в квартал „Бенковски“ с празничен ритуал и водосвет. В състезанията и демонстрациите служителите от група „Конна полиция“ премериха майсторство в ездата и надскачането на препятствия. След оспорвана надпревара бяха отличени най-добрите ездачи.  \r\nГлавният секретар на МВР Ивайло Иванов връчи отличието на първенеца Светлана Търнева с кобила Аида. Второто място зае Димитър Милушев с кон Аркан, който получи наградата си от директора на ГД „Национална полиция“ главен комисар Христо Терзийски. На трето място се класира  Любомир Златанов с кобила Дагда. Наградата му бе връчена от кмета на Район „Сердика\" Тодор Кръстев.  \r\nСлед края на състезанията и демонстрациите деца имаха възможност да се запознаят с полицаите, да пояздят служебните коне, да се снимат с тях и да им се порадват.", "date": "2019.03.16", "title": "Конни полицаи от СДВР показаха майсторска езда на традиционните състезания в квартал „Бенковски“ по повод Тодоровден"}
{"url": "http://www.focus-news.net/news/2019/03/16/2635308/pazardzhik-1-958-dushi-ot-obshtinata-praznuvat-imen-den-na-todorovden.html", "text": "1 958 души от общината празнуват имен ден на Тодоровден, съобщиха от  Общината . Най-много са те в град Пазарджик – 1 336, и в най-голямото село – Мало Конаре, където днес празник имат 70 души. Само един човек ще празнува в село Сбор, а по двама в селата Априлци и Крали Марко. Най-много са мъжете, които носят името Тодор – 1 134, както и жените с името Теодора – 357. След тях са носещите името Теодор – 163, и Тодорка – 250.", "date": "2019.03.16", "title": "Пазарджик: 1 958 души от общината празнуват имен ден на Тодоровден"}
{"url": "http://www.focus-news.net/news/2019/03/16/2635313/d-r-violeta-zhdrapanska-alergolog-uzhilvaneto-ot-pchela-osa-ili-starshel-chesto-vodi-do-tezhki-alergichni-reaktsii.html", "text": "Ужилването от пчела, оса или стършел често води до тежки алергични реакции. Това каза за  Радио „Фокус“ - Пирин  алергологът д-р Виолета Ждрапанска. По думите ѝ със затоплянето на времето се раздвижват летящите насекоми. „Това е причината да зачестяват оплакванията от ужилвания, като съществуват и ухапвания от неуточнени насекоми, които също дават алергични реакции, но по скоро те са от типа на локални алергични реакции, които се проявяват на мястото на самото ухапване“, посочи д-р Виолета Ждрапанска. Тя заяви, че алергичните реакции могат сериозно да застрашат здравето и живота на пациента. „Заплаха крият ужилванията от пчели и оси. За щастие по-рядко се наблюдават ухапвания от стършели“, посочи д-р Виолета Ждрапанска.  \r\nПо думите ѝ алергичната реакция протича при всеки индивидуално. Според нея проявата на алергия зависи най-вече от пациента. „При ужилване от насекомо може да се наблюдава локална реакция, която може да бъде по-малка и по-обширна“, посочи д-р Виолета Ждрапанска. Тя заяви, че генерализираната реакция е с обриви и оток. „Реакцията с обриви, която не обхваща лицето, е с по-благоприятен изход“, каза още д-р Ждрапанска. Тя добави, че проблем се наблюдава най-вече, когато се появи оток на устните, клепачите и дихателните пътища. „Най-тежката форма на алергичната реакция е свързана с анафилактичния шок, където вече се засяга кръвното налягане, дишането и трябва да се реагира бързо и спешно“, добави д-р Виолета Ждрапанска. \r\nДенис НИКИФОРОВ", "date": "2019.03.16", "title": "Д-р Виолета Ждрапанска, алерголог: Ужилването от пчела, оса или стършел често води до тежки алергични реакции"}
{"url": "http://www.focus-news.net/news/2019/03/16/2635310/ministar-ekaterina-zaharieva-i-diplomati-otpraviha-poslanie-za-dialog-i-tolerantnost-po-vreme-na-10-oto-sastezanie-po-ski-za-kupata-na-ministara-na-vanshnite-raboti.html", "text": "“Щастлива съм да участвам в това състезание, защото вече десет години то е пример как може да се прави дипломация със спорт и как независимо от етнос, религия или държава всички заедно можем да правим света по-добро място. Важно е посланието, което отправихме днес с дипломатическия корпус – държавите трябва да решават проблемите си с позитивизъм и диалог, а не чрез оръжие и насилие“. Това заяви вицепремиерът и министър на външните работи Екатерина Захариева по време на 10-ото Състезание по ски за Купата на министъра на външните работи, съобщиха от пресцентъра на  Министерството . \r\nЕкатерина Захариева връчи голямата купа на Мартин Михел от посолството на Швейцария, който спечели състезанието в Банско. Министър Захариева бе и един от 28-те участници, които демонстрираха своите умения в дисциплината гигантски слалом.  \r\nНадпреварата под егидата на министъра на външните работи и съорганизирана от  посланиците на Австрия Андреа Вике и на Румъния Йон Гъля бе разделена в следните категории: дипломати-мъже, дипломати-жени, деца и приятели. \r\nНа оспорваната надпревара под слънчевите лъчи на Шилигарника бяха и посланиците на Италия - Стефано Балди, на Словакия - Мануел Корчек, на Черна гора - Снежана Радович, както и представители на Европейската комисия и УНИЦЕФ. \r\nУменията си да преминат трасето с престой на стрелкови рубеж демонстрираха и ентусиазираните участници във „Весел биатлон“. В него те демонстрираха точността си, като със снежни топки улучваха максимален брой мишени. Победители в оспорваната дисциплина станаха германските дипломати Щефан Жолеске и Милица Тилиц. \r\nВ слаломната категория за дами най-добро време даде Антонела Ренци от посолството на Италия и в двата манша. На почетните второ и трето място се класираха Нина Златева от представителството на Европейската комисия и министър Екатерина Захариева. При мъжете до 50 години след Мартин Михел се наредиха Алексей Андреев от министерството на труда и социалната политика и Ангел Захариев, съпругът на Екатерина Захариева.", "date": "2019.03.16", "title": "Министър Екатерина Захариева и дипломати отправиха послание за диалог и толерантност по време на 10-ото Състезание по ски за Купата на министъра на външните работи"}
{"url": "http://www.focus-news.net/news/2019/03/16/2635312/afp-demonstranti-razgrabvat-magazini-v-parizh.html", "text": "Демонстрантите разграбиха магазини на булевард Шанз-Елизе в Париж в събота, по време на 18-ия протест  на \"жълтите жилетка\", характеризиращи се с насилие, след като в последните седмици участието в тях намаляваше, предава  AFP . \r\nМагазин за мъжки облекла и ресторантът от висок клас бяха сред обектите, в които групите нахлуха маскирани протестиращи, мятайки камъни по полицията, охраняваща военния мемориал на Триумфалната арка. Полицията отговори със сълзотворен газ и водни оръдия.  Юлиян Марков", "date": "2019.03.16", "title": "AFP: Демонстранти разграбват магазини в Париж"}
{"url": "http://www.focus-news.net/news/2019/03/16/2635314/prof-plamen-pavlov-istorik-praznikat-na-starata-stolitsa-tsarevgrad-tarnov-e-parviyat-natsionalen-praznik-v-svobodna-balgariya.html", "text": "Братята освободители Петър, Асен и Калоян носят силно съзнание за приемственост, характерно и за всички търновски царе след тях. Това каза за предаването „За честта и славата на България“ на Радио „Фокус“ историкът проф. Пламен Павлов. Той припомни, че Теодор - Петър е идеологът на въстанието, докато брат му Асен е признат за по-способният военачалник. Докато коронованият цар Петър представлява по-умерените среди на българското болярство и общество, готови на компромиси с Византия, по-малкият му брат поддържа радикалните сили по българските земи, разказа историкът. Проф. Павлов уточни, че между братята няма вътрешна борба, а най-силно ги обединява освен желанието за възстановяване на българските земи – съзнанието, че са потомци на Самуил. „Те намират една чудотворна икона на св. Димитър Солунски. Български войници от солунския гарнизон намират начин и донасят у нас тази икона от Солун. По този начин двамата братя много силно мотивират българите да се бият, но и да не вземат пленници. Един факт, който много често премълчаваме, е, че отначало не са се вземали пленници – дори и в Априлското въстание е имало такива случаи, за да няма връщане назад. Асен и Петър много добре са познавали психологията на своя народ. Те самите стигат до въстание като предизвикват скандал с император Исак Ангел. Техният съвременник и участник в събитията Никита Хониат казва, че скандалът е търсен съзнателно, за да се види, че византийския император се отнася към българите като към втора ръка хора, а не като към всички ромейски поданици на Византия“, коментира историкът. Битката при Клокотница е решаващото сражение, което води до национално обединение на българите, а след 9 март 1230 година в рамките само на 1-2 години Иван Асен II разпростира границите на България на три морета – Черно, Бяло и Адриатическо, припомни проф. Пламен Павлов. Празникът на старата столица Царевград Търнов всъщност е първият български национален празник, обърна внимание историкът. „Той в някакъв смисъл е първият ни национален празник, тъй като на 9 март 1889 г., още преди да се учреди Учредителното събрание, преди да се създаде Третото българско царство – новата ни държава след 5 века чуждо робство, денят е отбелязан в църквата „Свети 40 мъченици“ в присъствието и на руската администрация, която тогава управлява България, и на голяма част от депутатите в свикващото се Учредително събрание, така че този празник има национални измерения, той не е само търновски празник, отбеляза историкът. \r\nЕвелина БРАНИМИРОВА", "date": "2019.03.16", "title": "Проф. Пламен Павлов, историк: Празникът на старата столица Царевград Търнов е първият национален празник в свободна България"}
{"url": "http://www.focus-news.net/news/2019/03/16/2635319/kathimerini-mitsotakis-posochi-trakiya-kato-model-za-mirno-sazhitelstvo.html", "text": "След смъртоносните терористични нападения срещу две джамии в Крайстчърч, Нова Зеландия, лидерът на „Нова Демокрация“ Кириакос Мицотакис описа провинция Тракия в Североизточна Гърция като символ на мирно съжителство между християни и мюсюлмани, съобщава в.  Kathimerini . \r\nПо време на обиколка на региона с престой в окръг Родопи и Ксанти, които имат мюсюлманско малцинство, Мицотакис заяви, че постигнатото от двете религиозни групи, които живеят рамо до рамо, трябва да бъде внимателно защитено. \r\nОтговаряйки на широк кръг от въпроси, консервативният лидер също така се възползва от възможността да критикува премиера Алексис Ципрас за възхваляването на „неуспелите социалистически модели в Латинска Америка“ в присъствието на гостуващия боливийски президент Ево Моралес. \r\nТой попита защо Гърция е единствената държава от Европейския съюз, която подкрепя венецуелското правителство. Това, добави той, само изолира Гърция в момент, когато трябва да изгради съюзи в Европа. \r\nСлед решението на Камарата на общините в Лондон да одобри отлагането на датата за Брекзит до 30 юни, той призова правителството да осигури правата за гласуване на гръцките граждани, които живеят във Великобритания преди изборите за Европейски парламент през май. Превод и редакция : Калоян Пенков", "date": "2019.03.16", "title": "Kathimerini: Мицотакис посочи Тракия като модел за мирно съжителство"}
{"url": "http://www.focus-news.net/news/2019/03/16/2635318/veliko-tarnovo-s-kontsert-turistichesko-druzhestvo-trapezitsa-1902-shte-otbelezhi-117-godini-ot-osnovavaneto-si.html", "text": "С концерт Туристическо дружество „Трапезица 1902“ ще отбележи 117 години от основаването си. Това съобщиха за  Радио „Фокус“ – Велико Търново  от дружеството. Концертът ще започне в 17.30 часа в залата на Община Велико Търново. Празничната програма ще включва изпълнения на художествените състави на дружеството. Тази година в концерта ще се включат и гости от Плевен, Шумен, Варна, Стара Загора и Горна Оряховица. Организатори на празника са Община Велико Търново, Сдружението на туристическите хорове в България и художествените състави на ТД „Трапезица – 1902”. \r\nТуристическо дружество „Трапезица – 1902” е неправителствена организация, създадена преди 117 години във Велико Търново. Членува в Българския туристически съюз, Българската асоциация за алтернативен туризъм, Националната асоциация за детски и младежки туризъм и чрез своите клубове в българските федерации по туризъм, алпинизъм, катерене и ориентиране. Дружеството пълноценно присъства в обществения живот на града и страната с инициативи и богата дейност, свързани с развитието и популяризирането на туризма, туристическите спортове, екологията, културните традиции, с утвърждаването на идеите за активен живот в хармония с природата. \r\nНадежда КРЪСТЕВА", "date": "2019.03.16", "title": "Велико Търново: С концерт Туристическо дружество „Трапезица 1902“ ще отбележи 117 години от основаването си"}
{"url": "http://www.focus-news.net/news/2019/03/16/2635320/varna-186-sluchaya-na-ostri-respiratorni-zabolyavaniya-sa-registrirani-v-oblastta-za-perioda-ot-8-do-14-mart.html", "text": "С 44 повече са болните от грипни и вирусни инфекции в областта за периода от 8 до 14 март спрямо предходната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. По данни на информационната система за събиране и анализиране на данни за заболеваемостта за периода от 8 до 14 март във Варненска област са регистрирани 186 остри респираторни заболявания (ОРЗ) срещу 142 случая от предходната седмица. За сравнение те са били 282 през същия период на 2018 г. Случаите на грип в областта са 2 спрямо 4 от първата седмица на март. Двамата пациенти са във възрастовите групи от 0 до 4-годишна възраст и от 30 до 64 години. Най-много болни от ОРЗ има при децата от 5 до 15 години – 56. При лицата от 15 до 29 години болните са 43, следвани от 40 заболели лица във възрастовата група от 30 до 64-годишна възраст. При децата от 0 до 4-годишна възраст болните са 34, а при хората над 64 години – 13. \r\nБояна АТАНАСОВА", "date": "2019.03.16", "title": "Варна: 186 случая на остри респираторни заболявания са регистрирани в областта за периода от 8 до 14 март"}
{"url": "http://www.focus-news.net/news/2019/03/16/2635301/politico-kak-novite-evropeyski-idei-motiviraha-streletsa-ot-kraystcharchi.html", "text": "Въпреки че нападението стана от другата страна на света, човекът, който го извърши, заяви, че започва своето планиране след пътуване до Франция - вдъхновен от идеи, които се филтрират в десния дискурс в Европейския съюз, пише европейската редакция на авторитетното издание  Politico . \r\nВръзките бяха показани в манифест от 73 страници, че привърженикът на превъзходството на бялата раса, който се нарича Брендън Тарант в социалната мрежа „Туитър“, обяви защо е убил 49 мюсюлмански поклонници по време на петъчните молитви в Крайстчърч, Нова Зеландия. \r\nДокументът  е пълен с препратки към европейски събития, фигури и идеи - започвайки с неговото заглавие. \r\nТерминът \"Голямата замяна\" е извлечен от тезата, публикувана през 2011 г. от френския десен интелектуалец Рено Камю, както е обяснено от неговия автор, неговата централна идея е проста: \"Имате народ на едно място, в едно поколение, поставяте на негово място един или няколко други народи, ”пише той преди няколко години. \r\nТарант е засегнат от изхода на френските избори с това, което той нарича поражението на Ле Пен от \"антибелия\" политик Еманюел Макрон. \r\nКнига на Камю, озаглавена \"Голямата замяна\", не е особено търсено произведение. Но неговата централна идея - че бялото население на Франция е заменено от мюсюлмански имигранти, пристигащи масово от бивши колонии в Северна Африка - бързо придобива известност в десните кръгове. \r\nРобърт Менард, бивш активист на свободата на печата, се превърна в крайно десен кмет на южния град Безие, го възприе като пример за това, което се случва в неговия регион. Същото се случи и с десния полемист Ерик Земмур, автор на бестселър \"Самоубийството на Франция\" и Ален Финкилкраут, член на Френската академия, институцията, която пази френския език. \r\nДемографите отхвърлиха голямата идея за заместването като расистка и ненаучна. Но основната идея, която се корени в расовата наука от 30-те години на миналия век и антисемитската литература от нацистката епоха, остава привлекателна за някои благодарение на измамната си простота. \r\nМного вероятно е убиецът от Крайстчърч да е влязъл в контакт с идеята, ако не и със самата книга, в годините, довели до атаката му. Според манифеста му, убиецът е прекарал време във Франция през 2017 г., година на избори, по време на която острият антиимиграционен език се е разпространил в ефира, както и в онлайн общностите, в които участва. Опитът във Франция и излагането му на \"слухове\", които е чел за мюсюлманите, са засилили решителността му да извърши убийствата. \r\n„От много години слушах и четях за нахлуването във Франция на не-бели,  за много от тези слухове и истории смятах, че са преувеличавания, създадени, за да прокарат политически идеи“, пише Тарант. , Разбрах, че историите не само са истински, но и дълбоко подценявани. Във всеки френски град имаше  нашественици. \" \r\nЕзикът на крайно десните кампании през 2017 г. отразява това мислене. Докато френският крайнодесен лидер Марин Льо Пен отхвърли голямата замяна като публична „теория на конспирацията“, някои от нейните съюзници, включително и племенницата й, Марион Марешал Льо Пен , бяха по-малко категорични. Една година преди изборите по-младата Льо Пен присъства на събрание, на което Камю е звездата, и често изказва идеята, че Франция е изложена на риск да загуби своята християнска идентичност заради чужденците. По-възрастната Льо Пен - която Тарант е нарекъл \"квази-националист\", не е достатъчно екстремна по негово мнение - стабилно се приближава към тази линия, докато кампанията се е движила, определяйки изборите като \"цивилизационен избор\" между про-и антиимиграционния избор. сили. \r\nНе е ясно доколко Тарант е проследил френската предизборна кампания, ако изобщо го е правил. Френските власти все още не са потвърдили присъствието му там. Но идеите, които се разпространяват - включително голямата подмяна и по-екстремния му вариант, \"белият геноцид\" - се филтрираха в англоезичния интернет свят и станаха популярни по време на изборите. Във всеки случай, той е повлиян от резултата, от това, което той нарича поражението на Льо Пен от \"антибелия\" политик Еманюел Макрон, и описа победата на последния като повратна точка, която го е накара да започне да планира атака, когато се е върнал обратно в Австралия. \r\nЗа политологът Жан-Ив Камю (няма връзка с великия теоретик за замяната), Тарант е преди всичко един твърд привърженик на бялото превъзходство, която се подразбира от идеята му от 14 думи: „Трябва да осигурим съществуването на нашите хора и бъдеще за нашите деца“. Визия, която провъзгласява, че белите или арийците са по-добри от другите раси, е по-екстремна от идеите на Льо Пен или дори Камю и говори за радикализацията на убиеца в „тъмния интернет“. \r\nНо няма съмнение, че престоят му в Европа е попълнил идеологическия му инструментариум. Възхищавайки се на британски фашист Осуалд Мозли, неговото преклонение към норвежкия убиец Андерс Брейвик и неговото описание на себе си като „фашист”, всички сочат те към идеология, която е изкована в европейската ковачница, и атака, която отговаря на възприеманите обстоятелства в Европа , \r\n\"Това са идеи, които са родени във Франция, но пътуват далеч и широко и сега оформят политическия дискурс в голяма част от Европа\", казва Жан-Ив Камю.  Юлиян Марков", "date": "2019.03.16", "title": "Politico: Как новите европейски идеи мотивираха стрелеца от Крайстчърч?"}
{"url": "http://www.focus-news.net/news/2019/03/16/2635290/gordana-silyanovska-davkova-vaprosat-za-imeto-shte-go-darzha-otvoren.html", "text": "Кандидатът за президент на Македония Гордана Силяновска-Давкова заяви, че ако стане президент ще държи въпроса за името на страната отворен в интервю пред сръбския вестник „Политика“, цитиран от скопското издание  “Република“ \r\nПолучаването на подкрепата на ВМРО-ДПМНЕ не означава, че ще се обръщам само към  членовете на тази партия. Реших да се кандидатирам за управлението заради състоянието на демокрацията и концентрацията на властта в ръцете на управляващата коалиция, която не чу нито опозицията нито народа за референдума - подчертава Силяновска-Давкова за политиката. \r\n„Предупредихме, че промяната на името  не решава  ключовите въпроси и отваря кутията на Пандора за вътрешни сблъсъци и отклонява страната от реформите. Отвореното писмо бе подписано от седемдесет важни имена, включително Милан Кундер. Преспанският договор като странична вреда има за цел да унищожи конституционната система. Вече няма място за изброяване на всички случаи, в които са нарушени законите, но Виенската конвенция за международните споразумения е нарушена. Референдумът говори сам за себе си. Македония днес има конституция от октомври, която не е демократично споразумение. Властите не само се отрекоха от съществуването на македонското малцинство в съседните страни, но и унищожиха правото на самоопределение на македонския народ (установено през 1944 г.). Македонците се приравняват към по-малки етнически общности. Терминът \"македонец\" се използва само в етнически смисъл и никой не знае как се нарича нацията / демосът на тази страна. Всички тези неща са фундаментални, а не политически или партийни. \r\nПолитика: Какво планирате да направите в това отношение, ако бъдете избрана за президент? \r\nПланирам държа въпроса за името отворен, ще създам международна група от експерти, които ще напишат доклад за нарушения на националното и международното право и ще предприемат действия по тези констатации. Когато говорим за европейска интеграция, правителството загуби своя компас, като прокара споразумението от Преспа, демонстрирайки пълна неспособност да се осъществи една единствена реформа. Македония се отклони и не е изненадващо, че от Брюксел идва послание, че все още не сме готови за началото на преговорите. Поляризацията на двете най-големи македонски партии раздвои македонските граждани, така че впечатлението е, че ключовите решения могат да се вземат само от албанските партии, които са на власт. Защо македонците не се обединяват? Ако през 2001 г., дори и преди това междуетническото разделение беше най-големият проблем на страната, сега македонците бяха разделени през последните години. Опитвам се да обединя гражданите около идеята за върховенство на закона и правосъдието, което е моето мото. Демокрацията изисква граждани и ние трябва да се съпротивляваме на властта, която има в своите ръце тайните служби и медиите и дори симпатиите на международната общност като награда за добре свършена работа. \r\nПолитика: Като потенциален президент, как виждате безизходицата в диалога в Брюксел между Белград и Прищина и може ли да се поддържа в Македония? \r\nКосовският проблем е открит въпрос, който обременява не само Белград и Прищина, но и региона. ЕС, за съжаление, не намери правилната формула, която да има истинска европейска перспектива за целия регион и да не се свежда до изнудване и измама. Разказът на македонското правителство е противоречив: от една страна се казват, че ние (почти) сме в НАТО и че е това е постоянна гаранция за мита, а от друга страна те все още се страхуват от ефектите на доминото, ако се извърши промяна на границите.  Нашите страни са част от Европа и дали те ще станат част от ЕС, това зависи и от ангажимента на Брюксел и от положението в ЕС. Първият тест са европейските избори през май.  Юлиян Марков", "date": "2019.03.16", "title": "Гордана Силяновска-Давкова: Въпросът за името ще го държа отворен"}
{"url": "http://www.focus-news.net/news/2019/03/16/2635324/", "text": "Борбата с тероризма - основно предизвикателство в съвременния свят,  е част от обучението на бъдещите офицери. Това каза в интервю за предаването „За честта и славата на България“ на  Радио „Фокус“  началникът на НВУ „Васил Левски“- Велико Търново бригаден генерал Пламен Богданов. „В програмите на всички наши специалности е заложена дисциплината „Борба с тероризма“. Ние водим и подготовката на съветниците, които участват в мисията на НАТО „Решителна подкрепа“ в Афганистан. Това е част от тяхната програма на обучение, обясни бригаден генерал Пламен Богданов. За да отговори на съвременните предизвикателства, най-старото военно училище в страната въвежда нови програми за обучение на бъдещите военни. „През миналата година въведохме бакалавърска програма по киберсигурност, тази година и магистърска програма. Въведохме също нова инженерна специалност „Защита на населението и инфраструктурата“, наред с друга, която имаме от години – „Защита на населението при бедствия, аварии и катастрофи“. Всички тези специалности и програми са свързани със съвременни предизвикателства към сигурността“, каза още бригаден генерал Пламен Богданов. Той добави, че във Факултет „Авиационен“ в Долна митрополия е открита още една нова специалност, насочена към различни специалисти, които могат да намерят приложение на своите способности в ръководство на въздушното движение.  \r\nБригаден генерал Пламен Богданов отбеляза, че бъдещите офицери се обучават и във всеотдайност към родината. „Има недостиг в армията и въоръжените сили като цяло, затова нашата цел е да приемем повече курсанти, които да се обучават за офицери. През последните години имаме около трима кандидати за едно място, което спрямо минали години е малко, но отчитайки реалностите, е едно нормално ниво. Трябва да добавя и процента на отпадащи по различни причини – медицинска годност и физическа подготовка. С усилията, които полагаме, успяваме да увеличим всяка година броя на курсантите, които се обучават при нас“, добави бригаден генерал Пламен Богданов. \r\nЕвелина БРАНИМИРОВА", "date": "2019.03.16", "title": "Бригаден генерал Пламен Богданов, началник на НВУ „Васил Левски“: Борбата с тероризма е част от обучението на бъдещите офицери"}
{"url": "http://www.focus-news.net/news/2019/03/16/2635326/varna-uchenitsi-ot-parva-ezikova-gimnaziya-v-grada-sa-izrabotili-informativna-broshura-za-opasnostite-v-internet-prostranstvoto.html", "text": "Ученици от Първа езикова гимназия във Варна са изработили информативна брошура за опасностите в Интернет пространството. Тя е част от международен проект „Безопасен Интернет“, в който гимназията участва, заедно с училища от Турция и Германия. Това каза за  Радио „Фокус“ – Варна  Светла Пенчева, преподавател по немски език и координатор на проекта в Първа езикова гимназия – Варна. Тя съобщи, че на страниците на брошурата са представени видовете кибертормоз и как се осъществява той.  \r\n„Втората страница, е озаглавена „Не си сам“, която означава, че много често този, който е тормозен, се чувства изолиран. Показват се и пътищата и начините, по които той може да търси помощ. На третата страница ние сме упоменали организациите, които са отговорни в България да помагат в такива ситуации – неправителствени организации, Агенция за закрила на детето и други“, каза още учителката. Тя допълни, че в училището се прилага и методът на преподаване от деца към деца. „В нашето училище има такива помощни групи, които работят и даже най-доброто обучение е „деца обучават деца“ – много често по-големите ученици влизат в 8 - 9 клас за разпространяване на тази информация и за обучение на по-малките“, съобщи Светла Пенчева. По думите ѝ към момента брошурите са издадени в малък тираж, но предстои да бъдат направени още бройки, които да бъдат разпространени сред възпитаниците на гимназията. \r\nБояна АТАНАСОВА", "date": "2019.03.16", "title": "Варна: Ученици от Първа езикова гимназия в града са изработили информативна брошура за опасностите в Интернет пространството"}
{"url": "http://www.focus-news.net/news/2019/03/16/2635322/ria-novosti-poveche-ot-7-hilyadi-dushi-uchastvat-v-protesta-na-zhaltite-zhiletki.html", "text": "Повече от седем хиляди души излязоха на улиците в Париж, за да участват в акцията на „жълтите жилетки“ във френската столица, заяви министърът на вътрешните работи Кристоф Кастанер, предава  РИА „Новости“ . \r\nАкции на „жълтите жилетки“ се провеждат в Париж и други региони на Франция за осемнадесета поредна събота. \r\nПо думите на министъра, „между 7 и 8 хиляди души“, от които „около 1500 са настроени агресивно и са дошли да громят“. \r\nСблъсъците между протестиращи и полицията в града продължават повече от два часа, главно в подножието на Триумфалната арка, в самото начало на Шанз-Елизе. \r\nЗа да усмири протестиращите, полицията, която по-рано използва сълзотворен газ и димни гранати, е била принудена да използва водно оръдие. Превод и редакция : Калоян Пенков", "date": "2019.03.16", "title": "РИА „Новости“: Повече от 7 хиляди души участват в протеста на „жълтите жилетки“"}
{"url": "http://www.focus-news.net/news/2019/03/16/2635315/predsedatelyat-na-bsp-sofiya-kaloyan-pargov-prisastva-na-konnite-nadbyagvaniya-i-na-tarzhestvoto-po-sluchay-todorovden-v-sofiyskoto-selo-mramor.html", "text": "Председателят на БСП - София Калоян Паргов присъства на конните надбягвания и на тържеството по случай Тодоровден в софийското село Мрамор. Това съобщиха от пресцентъра на  БСП - София . Заедно с кмета Ивайло Иванов и с председателя на Районния съвет на БСП във Връбница Христиан Кръстев той се включи в честването на един от най-хубавите църковни празници на прага на пролетта. \r\n\"За мен вече е традиция на Тодоровден да съм в село Мрамор\", коментира Калоян Паргов. \"Това е едно от местата в София, където местните полагат огромни усилия, за да съхранят българските обичаи. Впечатляващи и респектиращи са огромното желание и сърдечност, с които организират кушията, официалната и забавната програма на площада. Поколения наред тези красиви български обичаи се предават от бащи на синове, от майки - на дъщери, от баби и дядовци - на внуци. Вековните истории, свързани с тях, до днес вълнуват истински всеки, който ги чува за пръв път. По този начин запазваме българщината, съхраняваме културата си и оставяме богато наследство на идните поколения\", добави Паргов. \r\nСлед тържеството Калоян Паргов поговори с хората, дошли на площада в село Мрамор. \"Празникът си е празник, но работата трябва да бъде свършена\", коментира той. \"В София има достатъчно нерешени проблеми, най-вече в крайните райони, и е напълно нормално хората да се интересуват, да питат, да настояват неудобствата им да бъдат отстранени. От години говорим, че София не е само идеалният център. За съжаление, крайните квартали са невидими за управленското късогледство на ГЕРБ в София\", каза още той.", "date": "2019.03.16", "title": "Председателят на БСП - София Калоян Паргов присъства на конните надбягвания и на тържеството по случай Тодоровден в софийското село Мрамор"}
{"url": "http://www.focus-news.net/news/2019/03/16/2635325/blagoevgrad-kmetat-na-bansko-georgi-ikonomov-pokaza-otlichni-ski-umeniya-na-sastezanieto-za-kupata-na-ministara-na-vanshnite-raboti.html", "text": "За 10-та поредна година в Банско се проведе ски състезание за дипломати и официални български представители за Купата на министъра на външните работи Екатерина Захариева. Това съобщиха от пресцентъра на  Община Банско . Състезанието е организирано с любезното съдействие на посланика на Република Австрия Андреа Вике и посланика на Румъния Йон Гъля. Под връх Тодорка, представителите на Дипломатическия корпус премериха сили в няколко категории. Министър Захариева  връчи награди в някои от категориите, с пожелание тази традиция догодина отново да събере дипломатите в Банско. Кметът на Банско Георги Икономов също награди някои от участниците, като им пожела успех. Преди награждаването Икономов показа отлични ски умения и успя да впечатли, както останалите състезатели, така и всички гости. \r\nЮбилейното, десето издание на състезанието за Купата на министъра на външните работи премина при отлична организация и добро време за ски.", "date": "2019.03.16", "title": "Благоевград: Кметът на Банско Георги Икономов показа отлични ски умения на състезанието за Купата на министъра на външните работи"}
{"url": "http://www.focus-news.net/news/2019/03/16/2635327/blagoevgrad-pozhar-e-goryal-v-apartament-v-grada-nyama-postradali.html", "text": "Пожар е горял в апартамент в града, няма пострадали. Това съобщи за  Радио „Фокус“ - Пирин  инж. Георги Пармаков, директор на Регионална дирекция „Пожарна безопасност и защита на населението“ - Благоевград. Той посочи, че пожарът е възникнал днес около обяд. По думите му живеещите в апартамента са добре в добро състояние, като част от живущите в блока са напуснали сградата по време на пожара. Той допълни, че пожарът е бил в банята на жилището, като екипите на пожарната са реагирали бързо. \r\nДенис НИКИФОРОВ", "date": "2019.03.16", "title": "Благоевград: Пожар е горял в апартамент в града, няма пострадали"}
{"url": "http://www.focus-news.net/news/2019/03/16/2635316/prof-vladimir-chukov-arabist-brentan-tarant-ne-iska-da-izglezhda-kato-obiknoven-kilar-a-da-otpravi-svoeto-poslanie-kam-sveta-za-prevazhodstvoto-na-byalata-rasa.html", "text": "Брентън Тарант не иска да изглежда като обикновен килър, а да отправи своето послание към света за превъзходството на бялата раса. Това каза арабистът проф. Владимир Чуков в интервю за  Агенция „Фокус“  по повод терористичния акт в Нова Зеландия. „Става въпрос за човек, който очевидно се е опитал да възпроизведе това, което стана преди осем години в Норвегия. Човек, който е вдъхновен от делата на Андраш Брайвик – норвежецът, който в момента излежава 25-годишна присъда“, заяви Чуков. Според него интересно в случая е, че нападателят е австралиец, а всъщност говори от името на европейците. „Той се опитва да въведе един манифест – т.е. да не изглежда като един криминален убиец, като един обикновен килър. А иска да се мотивира, да каже своето послание към света. Именно в тази си част той прилича на Андраш Брайвик, но разликите са очевидни“, обясни проф. Чуков. „Андраш Брайвик излага своето послание на базата на една разработка в 1500 страници, която той озаглавява „Декларация за европейската независимост“. В конкретния случай австралийският нападател създава нещо по-малко – 59 страници, които той озаглавява „Голямата замяна“, допълни Чуков и уточни, че в оставеното от австралиеца послание се чувства превъзходство на бялата раса над всички останали. „Специфичното при австралиеца е, че той изразява една определена териториална сегрегация. Правейки анализ на неговата разработка, ние виждаме, че той наистина изразява своята ненавист и омраза към мюсюлманите, емигрантите, ромите, евреите, но някак си мишената е Турция. Има специален параграф към турците, в който той казва, че турците имат право да живеят свободно само на изток от Босфора. Константинопол според него е град, който трябва да бъде освободен“, коментира Владимир Чуков. „Нещо повече - той дори се обръща към всички онези турци, които живеят на територията на Европа – включително и на европейската част на Турция, на които казва, че трябва да напуснат. И ето тук е много интересен факт, който според мен го е взел от Андраш Брайвик – някак си моето разсъждение е, че той търси своята „идеална държава“, която се базира на сегрегацията, на превъзходството на бялата раса“, посочи арабистът. „На базата обаче на едно минало, което се очертава на базата на битката на европейците срещу Турция. Това, което е интересно е, че той конкретизира своите очертания в източната част на Европа - сблъсъкът между кръста и полумесеца той вижда в историята на Балканите, започвайки от 12 век и стигайки до 19 в., включвайки и събитие от нашата страна – битката при Шипка“, обясни още проф. Чуков. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.03.16", "title": "Проф. Владимир Чуков, арабист: Брентън Тарант не иска да изглежда като обикновен килър, а да отправи своето послание към света за превъзходството на бялата раса"}
{"url": "http://www.focus-news.net/news/2019/03/16/2635317/adelina-stefanova-hram-vavedenie-bogorodichno-blagoevgrad-hristiyanite-opredelyat-todorovden-za-proslava-na-konya-koeto-e-nasledstvo-ot-vremenata-kogato-konyat-e-bil-sveshten.html", "text": "Християните определят Тодоровден за прослава на коня, което е наследство от времената, когато конят е бил свещено животно. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. По думите ѝ в житието на свети Теодор не се споменава, че е имал кон, но въпреки това често го виждаме седнал на кон на иконите. „В този ден жените приготвят хлебчета с форма на подкова, които са украсени с орехови ядки, скилидки чесън, а мъжете почистват конете, накичват ги със здравец или кукуряк“, посочи Аделина Стефанова. Тя допълни, че мъжете излизат на поляната за конно надбягване. „Това е състезание, което се провежда както в Благоевград, така и в Разложката област, което е наречено кушия“, каза още Стефанова. Тя добави, че на първенеца мъж се подарява риза или плат за риза, а на коня се дарява нова юзда.  \r\n„На Тодоровден жените мият косите си рано сутрин с вода, в която поставят слама от яслите на конете, за да са дълги и здрави косите им като конска грива. Младите булки отиват със свекървите си на църква, за да могат да приемат причастие“, коментира Аделина Стефанова. Тя заяви, че миенето на косите идва от християнския ритуал за помен на светеца. „Това е наследство от онези времена, когато конят е бил свещено животно и се е използвал само за война. Конят е пръв помощник във войната“, уточни Аделина Стефанова. По думите ѝ на Тодоровден на трапезата трябва да бъде поставено всичко, което сме произвели от миналата година. „Ястията трябва да бъдат съобразени със строгия пост. Супа от леща, чорба от гъби, картофи, варена царевица, всичко това ще ни бъде сладко, защото ще бъде благословено за Тодоровден“, посочи Аделина Стефанова. \r\nДенис НИКИФОРОВ", "date": "2019.03.16", "title": "Аделина Стефанова, храм „Въведение Богородично“ - Благоевград: Християните определят Тодоровден за прослава на коня, което е наследство от времената, когато конят е бил свещен"}
{"url": "http://www.focus-news.net/news/2019/03/16/2635328/tass-politsiyata-zadarzha-nad-60-uchastnitsi-v-aktsiyata-na-zhaltite-zhiletki.html", "text": "В Париж са задържани 64 протестиращи в резултат на стълкновенията между органите на реда и участници в 18-та акция на „жълтите жилетки“ в града, предава агенция  TACC . \r\nПо-рано представител на жандармерията съобщи за 31 арестувани. \r\nПо информация на вътрешното министерство на Франция, в акцията в Париж участват между 7 и 8 хиляди души, от които 1500 имат непосредствено участие в погромите.  Превод и редакция : Калоян Пенков", "date": "2019.03.16", "title": "ТАСС: Полицията задържа над 60 участници в акцията на „жълтите жилетки“"}
{"url": "http://www.focus-news.net/news/2019/03/16/2635330/brigaden-general-plamen-bogdanov-nachalnik-na-nvu-vasil-levski-universitetat-shte-uchastva-aktivno-v-praznichnata-programa-za-praznika-na-veliko-tarnovo.html", "text": "Националният военен университет  „Васил Левски“ ще участва активно в празничната програма във Велико Търново на 22 март. Това каза в интервю за предаването „За честта и славата на България“ на  Радио „Фокус“  неговият началник бригаден генерал Пламен Богданов. Той допълни, че военното училище е съорганизатор на тържествата заедно с Община Велико Търново, Регионален исторически музей и Великотърновска Света митрополия. „В двора на църквата „Св. 40 мъченици“ ще поднесем цветя на саркофага на цар Калоян. След това Негово Високопреосвещенство Великотърновският митрополит Григорий ще извърши водосвет и поръсване на представителната част на НВУ „Васил Левски“ и бойното знаме на университета.  Заедно с всички граждани и гости на Велико Търново ще участваме в празничното шествие, което по традиция се провежда до сградата на Община Велико Търново и паметникът „Майка България“, каза още бригаден генерал Пламен Богданов. \r\nЕвелина БРАНИМИРОВА", "date": "2019.03.16", "title": "Бригаден генерал Пламен Богданов, началник на НВУ „Васил Левски“: Университетът ще участва активно в празничната програма за празника на  Велико Търново"}
{"url": "http://www.focus-news.net/news/2019/03/16/2635331/kathimerini-erdogan-razpalva-naprezhenieto-v-egeysko-more.html", "text": "Коментари на турския президент Реджеп Тайип Ердоган, че страната му ще реагира всеки път, когато гръцки изтребители летят над Егейско море са описани от гръцкото външно министерство като „напълно неприемливи\" и част от умишлено усилие на Анкара да поддържа напрежение, съобщава в.  Kathimerini . \r\nНа фона на почти всекидневни нарушения на гръцкото въздушно пространство от турски изтребители, Ердоган каза че турските самолети отговарят само на действията на гръцките им колеги, които също правят същото. „Гръцките изтребители не са туристически самолети“, каза той, добавяйки, че ако „излитате, то и моите ще направят същото“. \r\n„Когато понякога нашите самолети излитат над Егейско море, виждате самолети, които също излитат от Гърция. Но когато гръцките самолети започнат да излитат, ние пускаме нашите“, заяви той. \r\nВ отговор, гръцкото външно министерство излезе с изявление, в което се казва, че е неприемливо да се сравняват нарушенията на гръцкото въздушно пространство от турски изтребители с гръцки усилия да ги прихване. „Усилията на Турция да приравни полетите на турските военни самолети, които нарушават националния суверенитет на Гърция с мисиите за идентификация и прихващане, които Гръцките военновъздушни сили изпълняват в защита на националния суверенитет, са напълно неприемливи“, се казва в съобщение на министерството. То призова Турция да „осъзнае, че международното право трябва да бъде зачитано от всички и изцяло“. \r\n„Турските военни самолети нарушават почти ежедневно гръцкото национално въздушно пространство, включително чрез прелитания на ниски височини над населени гръцки острови. Това е практика, която Гърция систематично осъжда и докладва както на двустранни, така и на компетентни международни органи“. \r\nСкоро след коментарите на Ердоган, две двойки турски F-16 прелетяха над източните егейски острови Ойнус и Панагия в това, което се виждаше като знак от Анкара, че не само ще продължи да нарушава гръцкото въздушно пространство, но ще го прави и над населените острови. \r\nЕрдоган каза също, че Гърция се е снабдила с руските ракетни системи С-300, предшественикът на С-400, в опит да оправдае решението на правителството му да продължи с покупката на последните от Москва.  \r\nНеговите коментари бяха направени само дни преди следващата среща на гръцките и турските външни министри Йоргос Катругалос и Мевлют Чавушоглу, които ще обсъдят облекчаването на напрежението в Егейско море и свързаните с това мерки за изграждане на доверие. Превод и редакция : Калоян Пенков", "date": "2019.03.16", "title": "Kathimerini: Ердоган разпалва напрежението в Егейско море"}
{"url": "http://www.focus-news.net/news/2019/03/16/2635321/prof-vladimir-chukov-arabist-brentan-tarant-e-posetil-iztochna-evropa-zashtoto-schita-che-tya-otstoyava-hristiyanskite-tsennosti-i-istinskite-pozitsii-na-byalata-rasa.html", "text": "Брентън Тарант е посетил държави от Източна Европа, защото счита, че тази част от света отстоява християнските ценности и истинските позиции на бялата раса. Това каза арабистът проф. Владимир Чуков в интервю за  Агенция „Фокус“  по повод терористичния акт в Нова Зеландия. Чуков посочи като интересен факт това, че Тарант не се е опрял на Кръстоносните походи, където много ясно се очертават сблъсъците между християнство и ислям, а се насочва към Източна Европа, взимайки нашата история. „Според мен това се дължи и на един факт, който може би в последствие ще излезе, че той всъщност счита по-скоро източната част на Европа като онази, която отстоява християнските ценности и истинските позиции на бялата раса. Той дори казва, че първият враг на Турция, това е Русия“, обясни арабистът. „И естествено трябва да кажем, че много силно е повлиян от историята на Република Сръбска и дори говори за декларацията за независимост на Република Сръбска от Сърбия“, коментира Чуков. Той припомни, че днес Тарант е изправен пред съда и посочи, че ще му бъде интересно ако процесът бъде предаван публично. „Всичко при него е видимо, терорът, който той вся, е видим и той дори се гордее с това. И всъщност ето една пряка причина защо Нова Зеландия – той осъществява своя акт в Крайстчърч, което на английски означава „християнска черква“. Той напада богомолците в две джамии в Крайстчърч – т.е. той счита, че в града, който е създаден от християнски проповедници, трябва да има само християни и той трябва да ги изчисти по начин, по който това са правили европейските владетели от 12-и чек до 18-и век в нашата част на Европа“, обясни проф. Чуков. „Има и още нещо – пак поставяйки акцент върху източната част на Европа, той отправя заплахи към Турция, към турския президент Реджеп Ердоган. Той оправя заплахи и към канцлера Ангела Меркел. Отправя заплахи и към кмета на Лондон. Ето там според мен има някои прикрити компоненти, които по време на съдебното дело може би ще излязат“, изтъкна той. Според него прави впечатление, че освен в европейските държави като България, Румъния, Унгария, Хърватска и Черна гора, терористът е ходил и в Турция и Пакистан. „И ето тук е въпросът – какво е търсил в Пакистан? Неща, които може би ще излязат по време на процеса“, попита Владимир Чуков. По думите му ако процесът не бъде публичен, а скрит за медиите, тогава може би има детайли, които не са много лицеприятни за днешната политическа класа и въобще за онази част от християнския свят. „Така че покрай терористичния акт, който е извършен от един бял расист, от един човек, който очевидно е мотивирал своите действия с расовата сегрегация, ще се открият някои елементи, които протичат в геополитически план“, заяви проф. Чуков и уточни, че става дума за нови процеси, които текат в западното общество. „Виждаме детайли, които непрекъснато излизат на повърхността, и много от фактите, които се добавят, насочват към различни мисли, водещи до появата на този тип тероризъм – бял, расов, антимюсюлмански. Но дори и само детайлите, които се появяват на повърхността, ни карат да се позамислим“, подчерта Владимир Чуков. \r\nЦветилена СИМЕОНОВА", "date": "2019.03.16", "title": "Проф. Владимир Чуков, арабист: Брентън Тарант е посетил Източна Европа, защото счита, че тя отстоява християнските ценности и истинските позиции на бялата раса"}
{"url": "http://www.focus-news.net/news/2019/03/16/2635333/mustafa-karadaya-dps-darzhavata-ni-e-po-inertsiya-zashtoto-nyama-viziya-i-prioriteti.html", "text": "Едни европейци в Брюксел, с обратни действия в България, така председателят на ДПС Мустафа Карадайъ определи политиците от ГЕРБ в своето изказване по време на възпоменателния митинг -събор в с. Барутин, който се провежда в памет на  жертвите на т. нар. „възродителен процес“ от 1972 г. Това се посочва на  сайта на ДПС . Председателят на Движението направи кратка оценка на политическата ситуация в страната. За ГЕРБ, лидерът на ДПС коментира, че в България за тях по-голяма ценност е национализмът и националистите, а не демокрацията и европейските ценности. „Ето за това е тази шизофренна политика в България“, продължи Карадайъ. „ГЕРБ ни лъжат, за да ни вземат гласа тук - в Доспат и Барутин, за да може нашият глас в Народното събрание на работи против самите нас“, бе категоричен той. Карадайъ не пропусна да отбележи и грешките на БСП. Той подчерта, че БСП пречат за постигането на целите на Консултативния съвет по национална сигурност и вредят на тези процеси и се опитват пак да ни противопоставят. „Няма да им позволим нито на едните, нито на другите“, уверено заяви лидерът на ДПС. Мустафа Карадайъ заключи с оценка на общата картина в страната, а именно наличието на парламентарна криза, от една страна и политическа криза от друга страна. „Държавата ни е по инерция, защото няма визия и приоритети за развитие на страната“, заяви той. \r\nОт трибуната в с. Барутин бе отправен призив час по-скоро системните и отговорните партии да седнат на масата и да определят националните приоритети на страната. „Нашите партийни приоритети са чиста вода, чиста храна, чист въздух и зелена енергия, високи технологии и включване на свободните и активни граждани в процеса на вземане на решения и тяхната реализация. На база тези приоритети е разработена програмата на ДПС, която има за основна идея всеки един да има достоен живот в своето родно място. За това ние сме длъжни да очертаем посоката на страната. Тази политическа криза няма решение с модела „стани да седна“, необходима е ясна визия за ускорено и догонващо развитие на страната“, бе категоричен Карадайъ. \r\nВъзпоменателния митинг-събор в памет на жертви на т. нар. \"възродителен процес\"  от 1972 година мина под надслов „Паметта ни помага. Настоящето ни свързва, а бъдещето е в собствените ни ръце!\". На мероприятието присъстваха още зам.-председателите на ДПС Ахмед Ахмедов и Янко Янков, зам.-председателят на НС д-р Нигяр Джафер, зам.-председателят на ПГ на ДПС Йордан Цонев, членовете на ЦОБ Рушен Риза и Станислав Анастасов, евродепутатът и председател на Младежко ДПС Илхан Кючюк, евродепутатът Неджми Али, народните представители д-р Хасан Адемов, Ихсан Хаккъ, Хайри Садъков, Елхан Кълков, Сергей Кичиков, Имрен Мехмедова, Севим Али, Ерол Мехмед, Джейхан Ибрямов, кметове, областни и общински председатели на ДПС от областта и страната, представителят на ДПС за Истанбул Фахри Ватансевер. \r\nПред паметната плоча в селото бяха поднесени венци и цветя в памет на жертвите.", "date": "2019.03.16", "title": "Мустафа Карадайъ, ДПС: Държавата ни е по инерция, защото няма визия и приоритети"}
{"url": "http://www.focus-news.net/news/2019/03/16/2635334/sport-alaves-pobedi-ueska.html", "text": "Алавес победи Уеска с 3:1 като гост в мач от 28-ия кръг на Примера дивисион. След тази победа Алавес събра 44 точки и се доближи на една от четвъртия Хетафе, който е с мач по-малко. Отборът на Уеска остава на последното 20 място с едва 22 спечелени точки.", "date": "2019.03.16", "title": "Спорт: Алавес победи Уеска"}
{"url": "http://www.focus-news.net/news/2019/03/16/2635335/d-r-bonka-popova-bchk-veliko-tarnovo-mladite-hora-v-nashata-mladezhka-organizatsiya-se-uchat-na-pomosht-vzaimopomosht-i-sachuvstvie-kam-bednite.html", "text": "160 младежи членуват в БМЧК – Велико Търново. Това каза за  Радио „Фокус“ – Велико Търново  д-р Бонка Попова, председател на Областния съвет на червенокръстката организация. Тя посочи, че доброволците към младежката структура са над 100. По думите ѝ младите хора са изключително активни и това се доказва от разнообразните дейности, които реализират. През изминалата година те са провели 9 обучения по първа помощ и 5 обучения по психосоциална подкрепа. Обучени са и 42 нови доброволци.  \r\nБонка Попова припомни, че през месец юли в местността Ксилифор те са провели обучение по първа долекарска помощ с доброволци от Търговище, Шумен и Велико Търново. „Освен традиционните практически занятия с пострадали, теория и тестове за проверка на знанията, участниците имаха удоволствието и да проведат тренировка по спортно ориентиране“, допълни д-р Попова. Тя посочи, че дейностите са реализирани по проект „Младежки аварийни екипи – мотивирани, адекватни, ефективни“ (МАЕ-МАЕ).   \r\nЗа изминалата година са проведени и три обучения по програма „Хелфи“. Обучени са 25 доброволеца, които са реализирали общо 30 посещения в началните класове на три местни училища. В обученията са обхванати 88 ученика до 4 клас. Младежкият авариен екип е взел участие и в състезанието, организирано от РД „Пожарна безопасност и защита на населението“, със съдийски пункт по оказване на първа помощ. Във връзка с третата глобална седмица за безопасност на движението по пътищата под мотото „Спаси живота на децата“ младежите, със съдействието на пътните полицаи, те са раздавали брошури с препоръки за безопасност на пътя в областния град.  \r\nД-р Бонка Попова отбеляза, че Младежкият авариен екип се е включил в отбелязването на различни празници и дати като 14 февруари – Деня на влюбените, 1 март – Баба Марта, Великден, 1-ви юни – Ден на детето, 16 октомври – Международния ден за борба с глада,  1 декември – Ден за борба с ХИВ/СПИН и Коледа. Организацията работи съвместно с Центъра за междуетнически диалог и толерантност „Амалипе“, РЗИ, Градски ученически парламент, Клуб 7 и други. „Убедена съм, че младите хора тук – в нашата организация, започват да се учат на много неща, които ще бъдат полезни за самите тях за в бъдеще – на помощ, взаимопомощ, съчувствие към бедните и други“, посочи д-р Попова. \r\n„Твърдо сме решили тази година да създадем възрастен авариен екип. Другите областни организации вече имат такива, но за сметка на това не всички от тях имат младежки аварийни екипи. Ние сме един от първите областни съвети с такава структура в цялата страна“, каза д-р Бонка Попова. Тя добави, че предстои да бъде създадена и електронна система за съвременен доброволчески мениджмънт. \r\nПрез тази година областната организация ще продължи да кандидатства по проекти. Финансиране ще се търси и за създадения преди години проект „Хигиена“, който е насочен към здравословния начин на живот на децата и на тийнейджърите.  \r\nБЧК – Велико Търново ще кандидатства и по проект „Топъл обяд“ и ще работи по реализацията на програмата за социално слаби и нуждаещи се лица. „Ще работим по всички заложени задачи, съобразявайки ги с основната мисията на организацията – да работим в полза на уязвимите, да закриляме здравето и живота на хората и да привличаме повече доброволци и партньори на БЧК“, посочи д-р Бонка Попова. \r\nНадежда КРЪСТЕВА", "date": "2019.03.16", "title": "Д-р Бонка Попова, БЧК – Велико Търново: Младите хора в нашата младежка организация се учат на помощ, взаимопомощ и съчувствие към бедните"}
{"url": "http://www.focus-news.net/news/2019/03/16/2635339/plovdiv-ogranicheno-e-dvizhenieto-na-kamioni-nad-12-tona-po-patya-popovitsa-bolyartsi.html", "text": "Интензивен е трафикът по АМ „Тракия“, предаде репортер на  Радио „Фокус“ - Пловдив . Засилено автомобилно движение се отчита и по пътищата Пловдив - Карлово и Пловдив - Асеновград. Пътните настилки в областта са сухи и нормално проходими. Няколко ограничения за движение на моторните превозни средства са въведени в област Пловдив, информират от Областно пътно управление. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е движението на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Ограничено е преминаването на камиони над 5 тона при км 6 по пътя Плодовитово - Първомай в района на моста над река Марица. Обходният маршрут за водачите е по пътя Стара Загора - Поповица и пътя София - Пловдив - Свиленград. Остава забранено движението на камиони над 12 тона през прохода Троян - Кърнаре. \r\nМария РУСЕВА", "date": "2019.03.16", "title": "Пловдив: Ограничено е движението на камиони над 12 тона по пътя Поповица - Болярци"}
{"url": "http://www.focus-news.net/news/2019/03/16/2635332/dots-rumyana-kolarova-politolog-rezultatite-ot-evropeyskite-izbori-ne-mogat-da-sa-pryaka-prichina-za-parlamentarna-kriza.html", "text": "Резултатите от европейските избори не могат да са пряка причина за парламентарна криза – въпросът е доколко коалиционните партньори ще са готови да тръгнат към предсрочни парламентарни избори съобразно резултатите. Това каза за обзорното публицистично предаване „Метроном“ на  Радио „Фокус“  политологът доц. Румяна Коларова. Тя добави, че и „Обединените патриоти“, и ГЕРБ нямат такава готовност, а искат да довършат пълния си мандат. Развръзката на политическата сцена у нас няма да е 1:1 с резултатите от изборите за ЕП, прогнозира политологът. Тя коментира дали последните действия на „Воля“ ще се окажат „малкото камъче, което обръща каруцата“. „Практиката, която имаме от предишните парламенти, е когато една малка група се опита да „обърне каруцата“ на управляващите, обикновено малката група се разпада. Сега обаче клиентелната връзка във „Воля“ е изключително силна – знаете, че всички са представители на един бизнес. Там има много силна връзка, която обаче не е партийна – това е партия-фирма. Така че досегашната логика, която важи за всички демократични парламенти, може и в този случай да не сработи“, коментира политологът. Според доц. Румяна Коларова по отношение на кворума „Воля“ ще продължи да гарантира конструктивна подкрепа на управляващите. Междувременно обаче БСП ще продължи да задълбочава радикалната си позиция и развръзката за нея ще стане ясна едва след евроизборите на 25 май, уточни тя.  \r\nМилослава АНГЕЛОВА", "date": "2019.03.16", "title": "Доц. Румяна Коларова, политолог: Резултатите от европейските избори не могат да са пряка причина за парламентарна криза"}
{"url": "http://www.focus-news.net/news/2019/03/16/2635323/veliko-tarnovo-kmetat-daniel-panov-nagradi-ezdachkata-yoana-nikolova-spechelila-konkursa-za-nay-gizdav-kon-v-arbanasi.html", "text": "Стотици жители и гости на Велико Търново и Арбанаси отбелязаха големия християнски и български празник Тодоровден. Това съобщиха от пресцентъра на  Община Велико Търново . По традиция, в архитектурния резерват се състоя конкурс за най-гиздав кон, в който се включиха над 20 участници от клуба по конен спорт „Калоян-92” с основател и главен треньор Михаил Костов.  \r\nНа първо място журито класира младата ездачка Йоана Николова и нейната кобила Fire Girl. Наградата връчи кметът на Велико Търново и председател на Националното сдружение на общините Даниел Панов. На второ място се нареди Ирина Николова с кобила Кристин, а на трето място бе Лоугън Саудърс с кобила Касида. Всички участници получиха награди и от кмета на с. Арбанаси Тошо Кръстев. \r\nДаниел Панов приветства стотиците жители и гости на празника. Той подчерта, че ездата не е само спорт или забавление, а е дълбоко свързана с българските традиции. „От древни времена народът ни почита конете – те са символ на силата, волята, устрема и победата. Благодаря на всички, които опазват и популяризират нашите обичаи. Благодаря на състезателите и колектива от Клуба по конен спорт „Калоян – 92”, на основателя му и треньор Михаил Костов. За поредна година техните успехи на национално и международно ниво прославят Велико Търново и Арбанаси”, каза Даниел Панов. Той поздрави всички именици и им пожела здраве, щастие и много успехи.  \r\nБлагослов отслужиха великотърновският митрополит Григорий и трима свещеници. Празникът продължи с атрактивни демонстрации на конната база край селото, където ездачите показаха професионалните си умения по различни спортни дисциплини, свързани с ездата.", "date": "2019.03.16", "title": "Велико Търново: Кметът Даниел Панов награди ездачката Йоана Николова, спечелила конкурса за най-гиздав кон в Арбанаси"}
{"url": "http://www.focus-news.net/news/2019/03/16/2635336/makfaksmakedoniya-mitskoski-prezidentskite-izbori-sa-shansa-da-bade-pobeden-zaevizmat.html", "text": "Председателят на ВМРО-ДПМНЕ, Християн Мицкоски се срещна с гражданите на Свети Никола, където посочи, че президентските избори са шанса да бъде победен заевизмът, съобщава македонската агенция „ Максфакс “. \r\nНа срещата той посочи, че бруталността на несправедливостта може да бъде победена само със съпротива, постоянство и борба до победа, за истинска справедливост. \r\n„Никога не трябва да се отказваме от това, което смятаме за правилно и за, което си струва да се борим“, каза Мицкоски. \r\nМицкоски подчерта, че трябва да се стои твърдо на краката и да се продължи борбата. Как ще минат годините, добави Мицкоски, всеки от нас ще може да каже, че сме стояли твърдо, противопоставихме се и спечелихме. Превод и редакция : Калоян Пенков", "date": "2019.03.16", "title": "„Макфакс“(Македония): Мицкоски: Президентските избори са шанса да бъде победен заевизмът"}
{"url": "http://www.focus-news.net/news/2019/03/16/2635337/evrodeputatat-emil-radev-opredelyaneto-na-nyakoi-darzhavi-kato-visokoriskovi-ne-tryabva-da-slaga-kray-na-biznes-vzaimootnosheniyata-s-tyah.html", "text": "Европейският съюз е огромен единен пазар и основна задача на Европейската комисия е да защити функционирането му, въпреки всички видове заплахи, включително и тези, които идват от трети държави. Това заяви българският евродепутат от ГЕРБ/ЕНП Емил Радев по време на дебата в пленарната зала на Европейския парламент относно списъка на високорискови трети държави по отношение на борбата срещу прането на пари и финансирането на тероризма, съобщиха от пресцентъра на  ПП ГЕРБ . Извънредното обсъждане бе в резултат от решението на Съвета на ЕС да отхвърли списък от 23 страни, които според Комисията представляват заплаха за единния пазар поради недостатъци в системите им за борба срещу изпирането на пари и финансирането на тероризма. \r\nЕмил Радев, който е докладчик на групата на ЕНП по Петата директива за борба срещу изпирането на пари и финансирането на тероризма, припомни ясното задължение Комисията да извърши анализ на правната и институционална рамка на държавите извън ЕС, правомощията на компетентните им власти и ефективността на системите им, за да определи къде съществуват проблеми. „Изискванията са договорени съвместно от Европейския парламент и Съвета и в нито един момент по време на преговорите никоя държава-членка не се противопостави на тези правомощия на Комисията“, заяви българският евродепутат. \r\nТой припомни, че и преди Европейската комисия е публикувала списъци на високорискови държави, но те са били идентични с тези на международната организация за борба срещу финансовите измами (ФАТФ). Новата директива обаче ѝ възлага задачата да извърши анализ, взимащ под внимание, но не и идентичен с този на ФАТФ.  \r\nЕмил Радев защити тезата, че задължените субекти в ЕС, като банките например, трябва да са наясно за риска определени финансови потоци от определени държави да пораждат съмнения. „Но това в никакъв случай не означава, че всички финансови потоци са съмнителни или че бизнесът с тези държави ще спре”, поясни той. По думите му повишеното внимание вследствие на списъка е предупреждение за задължените субекти, че носят отговорност, ако се докаже, че подпомагат изпирането на пари и финансирането на тероризма.", "date": "2019.03.16", "title": "Евродепутатът Емил Радев: Определянето на някои държави като високорискови не трябва да слага край на бизнес взаимоотношенията с тях"}
{"url": "http://www.focus-news.net/news/2019/03/16/2635329/prof-vladimir-chukov-arabist-veroyatnostta-tarant-da-se-e-sreshtal-s-paravoenni-grupi-v-balgariya-e-malka-po-skoro-bi-se-uchil-ot-natsionalistite-na-balkanite.html", "text": "Вероятността Тарант да се е срещал с паравоенни групи в България е малка, той по-скоро би се учил от националистите на Балканите. Това каза арабистът проф. Владимир Чуков в интервю за  Агенция „Фокус“  във връзка с пребиваването в България на терориста Брентън Тарант. „Вероятността Тарант да се е срещал с паравоенни групи в България е твърде малка. По време на следствието е добре да бъде попитан защо е избрал тези конкретни градове – видяхме ги много добре изложени от нашите следствени органи“, посочи Чуков. „Считам, че той в това си битие по-скоро би се учил от националистите тук, би попил нещо от действията, които се създават на Балканите. Т.е. той по-скоро е ученик на онова, което имаме като конструирани отношения на Балканите, отколкото човек, който би придавал, който би допринасял за тях“, коментира арабистът. Според него няма конкретна заплаха за България. „Ако излезе цялата фактология, много въпроси ще излязат наяве. Човек, който е убил 50 души, е терорист и няма как да бъде оправдан. Както видяхме, всички се разграничиха от него – и нашите власти, и външният министър на Сърбия“, посочи арабистът. „Това е нещо, което ние като европейци трябва категорично да осъдим. Трябва обаче да си направим сериозни изводи като цяло за това, какво послание изпраща той към европейците, издигайки лозунга „Европа на европейците“, подчерта Владимир Чуков.  \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.03.16", "title": "Проф. Владимир Чуков, арабист: Вероятността Тарант да се е срещал с паравоенни групи в България е малка, по-скоро би се учил от националистите на Балканите"}
{"url": "http://www.focus-news.net/news/2019/03/16/2635338/ria-novosti-kmetat-na-parizh-osadi-bezreditsite-organizirani-ot-zhaltite-zhiletki.html", "text": "Кметът на френската столица, където се провежда поредният протест на „жълтите жилетки“, Ан Идалго осъди агресивните действия на някои от демонстрантите и призова към спокойствие, съобщава  РИА „Новости“ . \r\nАкции на „жълтите жилетки“ се провеждат в Париж и други региони на Франция за 18-та събота поред. По данни на министерството на вътрешните работи, на улиците излязоха над 7 хиляди души. \r\n„Аз категорично осъждам неприемливите ексцесии, извършени по-специално на Шанз-Елизе и околните райони. Призовавам всички към спокойствие и отговорност“, написа Идалго в Twitter. \r\nАгресивно настроените участници в шествието по различни начини провокираха полицията и нарушиха мирния му характер. Служителите на правоприлагащите органи бяха принудени многократно да използват сълзотворен газ, димни гранати и водно оръдие. Превод и редакция : Калоян Пенков", "date": "2019.03.16", "title": "РИА „Новости“: Кметът на Париж осъди безредиците, организирани от „жълтите жилетки“"}
{"url": "http://www.focus-news.net/news/2019/03/16/2635345/pazardzhik-politseyski-patruli-sa-razpolozheni-po-glavni-patishta-v-oblastta.html", "text": "Полицейски патрули са разположени по главни пътища в областта, предаде репортер на  Радио „Фокус“ – Пазарджик . Следи се за спазване ограниченията на скоростта, извършват се и проверки за наличие на задължителна застраховка, валиден технически преглед и валидност на шофьорските книжки. Патрули на „Пътна полиция“ са разположени на ханче \"Септември\" и на изхода на Пазарджик в посока Пловдив. Друг полицейски патрул извършва проверки в района на Затвора на входа на Пазарджик. \r\nВаня НИКОЛОВА", "date": "2019.03.16", "title": "Пазарджик: Полицейски патрули са разположени по главни пътища в областта"}
{"url": "http://www.focus-news.net/news/2019/03/16/2635344/kurir-makedoniya-grazhdanite-iskat-sdsm-po-barzo-da-si-zamine-ot-vlast.html", "text": "Членовете на Изпълнителния комитет на ВМРО-ДПМНЕ, Орце Георгиевски и Игор Божиновски, заедно с депутата Слагана Митовска, посетиха района на Куманово, в населените места Младо Нагоричане и Стрезовце, съобщава скопското електронно издание „ Курир “. \r\nГражданите заявиха, че животът от ден на ден става все по-труден. Именно те посочиха, че правителството не предприема нищо срещу безработицата и лошата икономическа ситуация в страната.  \r\nГеоргиевски подчерта, че от посещенията, които е направил в Куманово, заключението е, че гражданите искат да прекратят злото наречено СДСМ, което унижава и обеднява държавата. \r\nПо време на посещението беше подчертано, че то трябва да бъде спряно от пропадането на държавата, което прави това правителство на СДСМ, като добави, че гражданите ще имат тази възможност на предстоящите президентски избори. Превод и редакция : Калоян Пенков", "date": "2019.03.16", "title": "„Курир“ (Македония): „Гражданите искат СДСМ по-бързо да си замине от власт“"}
{"url": "http://www.focus-news.net/news/2019/03/16/2635342/evrodeputatat-eva-maydel-napravi-ogled-na-infrastrukturni-obekti-v-ruse.html", "text": "Евродепутатът от групата на ЕНП/ГЕРБ Ева Майдел направи оглед на инфраструктурни обекти на територията на град Русе по време на посещението си в Русенска област днес. Това съобщиха от пресцентъра на  ПП ГЕРБ . Заедно с народните представители от ГЕРБ – Русе Пламен Нунев и Светлана Ангелова тя видя активната работа по мащабни инфраструктурни проекти в града. \r\nЗаместник-кметът на Община Русе Димитър Наков показа напредъка по улиците „Чипровци“ и „Шипка“ в обновените участъци, които са изцяло реконструирани по проект „Интегрирана система за градски транспорт на гр. Русе – 2 етап“. \r\nПешеходната зона по ул. „Чипровци“ е цялостно преасфалтирана в частта между улиците „Шипка“ и „Тича“, като прилежащите тротоари са ремонтирани и са обособени зони за пешеходно и велосипедно движение. Стълбовете на уличното осветление са подменени с нови LED осветителни тела. Изградено е и повдигнато кръстовище при Основно училище „Олимпи Панов“. В кварталните пространства до блок „Фридрих Енгелс“ са осигурени нови места за паркиране. \r\nРехабилитацията по ул. „Шипка“ в участъка от ул. „Чипровци“ до бул. „България“ - между ул. „Чипровци“ и ул. „Шипка“ включваше изграждането на ново кръгово кръстовище, положена е нова настилка на тротоарите и велоалеите. Изпълнено е ново улично осветление с LED осветителни тела. \r\n„Завърши благоустрояването на прилежащите пространства, като освен озеленяване приключва изграждането на зони за отдих. Става дума за цялостен ремонт на пет съществуващи детски площадки, изграждане на две нови, както и на две площадки за фитнес на открито. Обособени са нови кътове за отдих с пейки“, обясни Димитър Наков. \r\nДейностите са извършени в рамките на проект „Интегрирана система за градски транспорт на гр. Русе – 2 етап“ и се осъществяват с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие. \r\nЕва Майдел и депутатите инспектираха и довършителните дейности по реконструкцията на бул. „Придунавски“, който също е част от големия проект „Интегрирана система за градски транспорт на гр. Русе – 2 етап“. \r\nДимитър Наков показа на евродепутата и народните представители как се случва рехабилитацията на кейовите стени на пътнически терминал Русе – център и подобряването на навигационните условия на 3 корабни места. „Тук напредъкът е значителен благодарение на ниското ниво на река Дунав“, коментира зам.-кметът. \r\nОбектът се изпълнява в рамките на проект „Развитие на поречието на река Дунав за по-добра свързаност на Еврорегион Русе-Гюргево с Паневропейски транспортен коридор №7“ по Програма Интеррег Румъния-България 2014-2020 г. \r\nПосещението продължи на  улица „Славянска“, където Ева Майдел видя една от най – важните улици на Русе в миналото в завършен вид. Тя придоби новия си облик благодарение на проекта „Реконструкция и рехабилитация на пешеходна среда и изграждане на зони за обществен отдих“, изпълняван по Оперативна програма „Региони в растеж“ 2014-2020 г. \r\nОтделено бе време и за основния ремонт на СУ „Христо Ботев“ в Русе. \r\nВ заключение Ева Майдел изтъкна, че това са нагледни примери как България за последните 11 години се е научила да управлява много добре европейските пари, като построеното и ремонтираното е от полза за всички граждани и гости на Русенска област. В този контекст евродепутатът акцентира върху важността на продължаването на кохезионната политика в Европейския съюз. Тази тема е особено важна за регионите на България, които трябва да продължават да надграждат постигнатото в сферата на инфраструктурата, транспорта и пр.", "date": "2019.03.16", "title": "Евродепутатът Ева Майдел направи оглед на инфраструктурни обекти в Русе"}
{"url": "http://www.focus-news.net/news/2019/03/16/2635343/ministar-krasimir-valchev-ochakva-se-do-sredata-na-godinata-vsichki-uchilishta-da-sa-izgradili-wi-fi-mrezhi.html", "text": "До средата на тази година се очаква всички училища в страната да са изградили със средства на Министерството на образованието и науката wi-fi мрежи със защитена интернет-среда. Това заяви министър Красимир Вълчев на среща в Банско с учители, директори, преподаватели от професионални гимназии и детски градини, общински съветници, кметове и народни представители, съобщиха от пресцентъра на  министерството . Министърът подчерта, че това е само част от цялостната среда за електронно обучение. Към нея трябва да се добавят също и електронни образователни ресурси. „Един от новите проекти на МОН предвижда създаването на отворен облак. Това ще бъде платформа с безплатни образователни ресурси. Министърът акцентира върху възможността тя да съдържа електронни уроци, разработвани от самите учители. Преподавателите ще преминават първо през обучение за използването и създаването на подобни ресурси, обяви още Красимир Вълчев. Учителите трябва да бъдат мотивирани да създават и споделят нови уроци, каза министърът. По проекта са предвидени и средства за възнаграждения на авторите-учители. Той обърна внимание, че при използването на информационни технологии е особено важно усвояването на дигитални умения от страна на учениците не просто като потребители на електронни устройства, а за насърчаването им да се превръщат в дигитални създатели. След въвеждането на предмета „Компютърно моделиране“ в трети клас предстои и финансиране на дейности по интереси още от първи клас. \r\nПо-рано министър Вълчев посети началните училища „Св. Паисий Хилендарски“ в Банско и „Св. Климент Охридски“ в Добринище, както и Професионалната гимназия по електроника и енергетика в Банско.", "date": "2019.03.16", "title": "Министър Красимир Вълчев: Очаква се до средата на годината всички училища да са изградили wi-fi мрежи"}
{"url": "http://www.focus-news.net/news/2019/03/16/2635346/plovdiv-134-proverki-po-spazvane-na-zabranata-za-tyutyunopushene-v-zakriti-publichni-pomeshteniya-sa-izvarshili-zdravnite-inspektori-v-ramkite-na-sedmitsata.html", "text": "134 проверки по спазване на забраната за тютюнопушене в закрити публични помещения са извършили здравните инспектори през изминаващата седмица. Това съобщиха за  Радио „Фокус“ - Пловдив  от Регионалната здравна инспекция в града. Проверени са 52 закрити обществени места, 41 детски и учебни заведения, същият брой открити обществени места. Издадени са 39 предписания. извършени са две проверки по жалби и сигнали на граждани или институции. Общо по текущ контрол са извършени 146 проверки. \r\nМария РУСЕВА", "date": "2019.03.16", "title": "Пловдив: 134 проверки по спазване на забраната за тютюнопушене в закрити публични помещения са извършили здравните инспектори в рамките на седмицата"}
{"url": "http://www.focus-news.net/news/2019/03/16/2635347/sport-ludogorets-pobedi-septemvri.html", "text": "Лудогорец победи Септември с 6:0 като домакин в мач от 26-ия кръг на Първа лига. С по два гола се отчетоха Якуб Шверчок и Марселиньо, а Драгош Григоре и Клаудиу Кешерю добавиха по един. С тази победа разградчани събраха 62 точки и вече имат осем повече пред втория Левски, който успя да победи Верея с 4:3.", "date": "2019.03.16", "title": "Спорт: Лудогорец победи Септември"}
{"url": "http://www.focus-news.net/news/2019/03/16/2635340/ana-mpa-pompeo-shte-uchastva-v-tristrannata-sreshta-mezhdu-gartsiya-kipar-izrael.html", "text": "Държавният департамент на САЩ потвърди, че Майк Помпео ще участва в предстоящата тристранна среща на израелски, гръцки и кипърски държавни и правителствени ръководители, която ще се проведе в Йерусалим на 20 март. Помпео ще бъде в Йерусалим по време на втория етап от обиколка, която ще направи и в Бейрут и Кувейт, съобщава гръцката агенция „ АНА-МПА “. \r\nВ съобщение на държавния департамент се казва, че по време на тристранната среща на върха Помпео ще обсъди „разискването на ключови въпроси за енергетиката и сигурността, пред които е изправен източно-средиземноморският регион“. \r\nЩо се отнася до по-широкия спектър от въпроси по време на посещението на Помпео в Израел, Държавният департамент съобщи: \r\n„В Йерусалим секретарят ще се срещне с израелски официални лица, за да се ангажира с критичните регионални въпроси, включително противопоставяне на зловещото влияние на иранския режим и потвърждаване на непоколебимия ангажимент на САЩ за сигурността на Израел. Секретарят също така ще обсъди ангажимента на администрацията за наблюдение и борба с антисемитизма“. Превод и редакция : Калоян Пенков", "date": "2019.03.16", "title": "АНА-МПА: Помпео ще участва в тристранната среща между Гърция, Кипър, Израел"}
{"url": "http://www.focus-news.net/news/2019/03/16/2635341/d-r-violeta-zhdrapanska-alergolog-pri-detsata-lokalnata-alergichna-reaktsiya-sled-uzhilvane-ot-nasekomo-ne-e-zhivotozastrashavashta.html", "text": "При децата локалната алергична реакция след ужилване от насекомо не е животозастрашаваща. Това каза за  Радио „Фокус“ - Пирин  алергологът д-р Виолета Ждрапанска. По думите ѝ ухапванията от комари при децата са неприятни, защото се появява сърбеж и с ноктите си те могат да инфектират ухапаното място. „Алергичната реакция може да се усложни с бактериална инфекция поради разчесване“, добави д-р Виолета Ждрапанска. Тя коментира, че най-важното при тези случаи е да се потисне сърбежа, да се даде противоалергично средство и да се намаже участъка с подходящ медикамент.  \r\n„Препоръчително е да се използват препарати, които отблъскват с миризмата си комарите, като по този начин не се стига до ухапване“, добави д-р Ждрапанска. Алерогологът заяви, че при множествени ухапвания е необходимо се предприемат по сериозни мерки. \r\nДенис НИКИФОРОВ", "date": "2019.03.16", "title": "Д-р Виолета Ждрапанска, алерголог: При децата локалната алергична реакция след ужилване от насекомо не е животозастрашаваща"}
{"url": "http://www.focus-news.net/news/2019/03/16/2635349/nimh-nay-visokata-temperatura-ot-22-gradusa-e-izmerena-vav-vidin-i-plovdiv.html", "text": "Най-високи температури са измерени във Видин и Пловдив, където термометрите са достигнали до 22 градуса. Това съобщиха за  Агенция „Фокус“  от  Националния институт по метеорология и хидрология  (НИМХ). В Пазарджик, Чирпан и Стара Загора живакът е скочил до 21 градуса, а в София – до 17 градуса. \r\nЦветилена СИМЕОНОВА", "date": "2019.03.16", "title": "НИМХ: Най-високата температура от 22 градуса е измерена във Видин и Пловдив"}
{"url": "http://www.focus-news.net/news/2019/03/16/2635353/burgas-patishtata-na-teritoriyata-na-oblastta-sa-suhi-i-prohodimi.html", "text": "Пътищата на територията на областта са сухи и проходими. Това съобщиха за  Радио „Фокус“ – Бургас  от Областно пътно управление. Няма затворени пътни участъци в областта. Интензивно е движението по пътя Поморие – Ахелой, по пътя Бургас – Созопол в района на Военноморска база Бургас, както и по пътя Бургас – кв. „Сарафово“.  \r\nКъм момента няма образувани колони от автомобили по входно-изходните пътни артерии на град Бургас, както и по централните градски улици и булеварди. Интензивно е движението по бул. „Тодор Александров“ в посока жк. „Меден Рудник“. \r\nМария ПОПЧЕВА", "date": "2019.03.16", "title": "Бургас: Пътищата на територията на областта са сухи и проходими"}
{"url": "http://www.focus-news.net/news/2019/03/16/2635348/veliko-tarnovo-dvizhenieto-po-pat-debelets-sredni-kolibi-elena-e-ogranicheno-za-mps-nad-10-tona-poradi-namalen-gabarit-na-patnoto-platno.html", "text": "Сухи са пътните настилки на територията на областта, предаде репортер на  Радио „Фокус“ – Велико Търново . Времето е предимно слънчево. Температурата е 19 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПът Лозен – Полски Тръмбеш е ограничен за движение на МПС с обща маса над 12 тона поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.03.16", "title": "Велико Търново: Движението по път Дебелец – Средни колиби – Елена е ограничено за МПС над 10 тона поради намален габарит на пътното платно"}
{"url": "http://www.focus-news.net/news/2019/03/16/2635352/varna-ogranicheno-e-dvizhenieto-za-motorni-prevozni-sredstva-nad-10-tona-po-pat-i-9-v-uchastaka-kranevo-varna-pri-km-83.html", "text": "Нормално се осъществява трафикът по републиканската пътна мрежа на територията на Варненска област, предаде репортер на  Радио „Фокус“ - Варна . Към момента няма информация за проблеми с трафика и по автомагистралите „Хемус“ и Черно море“. Водачите трябва да се движат с повишено внимание по автомагистрала „Черно море“, където от км 0 до км 8 движението се осъществява двупосочно в платното за Бургас поради ремонтни дейности. Преминаването в участъка Кранево – Варна по път I-9 при км 83 е ограничено за движение на моторни превозни средства над 10 тона. Обходният маршрут е през Кичево и Оброчище. Въведено скоростно ограничение до 30 км/час има по пътя „Панорама“ - Куманово при км 11. Ограничението се налага поради неравности на асфалтовата настилка и се очаква то да отпадне до края на месец май. \r\nПо данни на дежурния диспечер към сектор „Пътна полиция“ във Варна по-голямо струпване на автомобили е констатирано на бул. „Христо Смирненски“ и бул. „Сливница“. Към момента няма информация за други натоварени участъци или пътнотранспортни произшествия, които да затрудняват движението в града. \r\nБояна АТАНАСОВА", "date": "2019.03.16", "title": "Варна: Ограничено е движението за моторни превозни средства над 10 тона по път I-9 в участъка Кранево – Варна при км 83"}
{"url": "http://www.focus-news.net/news/2019/03/16/2635355/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. В момента в областта няма превалявания. Пътните настилки са сухи. Не е имало сигнали и за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път Симитли - Гоце Делчев и автомагистрала „Струма“ в участъка от Благоевградска област. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.16", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/03/16/2635350/pazardzhik-darzhavnoto-gorsko-stopanstvo-e-podgotvilo-okolo-60-000-topolovi-fidanki-koito-shte-badat-ekspedirani-v-tsyalata-strana.html", "text": "Държавното горско стопанство в Пазарджик е подготвило около 60 000 тополови фиданки, които ще бъдат експедирани в цялата страна. Това каза за  Радио „Фокус“ – Пазарджик  директорът на стопанството инж. Гаврил Рангелов. Той обясни, че отделно от тях има произведени и тополови резници. „Тези фиданки се отглеждат в разсадника в село Драгор. Резниците се окореняват, след това има технологичен период до оформянето на тополовата фиданка, а трудът за това е само ръчен. Стопанството си остава най-големият производител на тополови резници и фиданки в страната“, уточни Рангелов. Той каза още, че на територията му вече е започнало пролетното залесяване. „Имаме предвидени 35 декара сега, а основното залесяване ни е през есента. В района на село Росен ще бъдат засадени тополи“, каза също директорът на ДГС - Пазарджик. \r\nВаня НИКОЛОВА", "date": "2019.03.16", "title": "Пазарджик: Държавното горско стопанство е подготвило около 60 000 тополови фиданки, които ще бъдат експедирани в цялата страна"}
{"url": "http://www.focus-news.net/news/2019/03/16/2635354/ministar-nikolina-angelkova-v-narechenski-bani-polagame-usiliya-da-obnovim-bazata-za-balneo-i-spa-uslugi-v-stranata.html", "text": "\"Създадохме 7 балнео- и СПА дестинации съвместно с Българския съюз по балнеология и СПА туризъм, които да популяризират страната ни като място с голям потенициал за лечение и профилактика на различни болести. От проучванията, които направихме, констатирахме, че с течение на времето специализираната база за тези услуги не се използва достатъчно и на места е дори занемарена\". Това заяви министърът на туризма Николина Ангелкова при посещението си в Нареченски бани, съобщиха от пресцентъра на  Министерство на туризма . Селото има статут на национален курорт и е известно с лековитите си минерални води. Министър Ангелкова се срещна с кмета Васил Куртев и обсъди с него възможностите за съвместни прояви, които да промотират местния туризъм.     \r\n\"Тази година сме се ангажирали да представяме по-малките населени места, които имат добри възможности в този подсектор\", поясни министър Ангелкова. \"Работим основно в две посоки - да се акцентира върху изключителната важност на балнеологията и ние ще положим максимални усилия да я популяризираме. И второ, в партньорство с Министерството на здравеопазването подготвяме  списък с възможни проекти, които да представим за публично-частно партньорство\", каза още тя. \"Освен това в Закона за туризма са посочени приоритетни условия за курортите, и в частност за националните курорти, сред които в частта за балнеология е и Нареченски бани. Три години работихме усилено, за да направим националните курорти с особен статут, което ще важи и за Нареченски минерални бани (община Асеновград) като балнеолечебен курорт от национално значение\", акцентира министър Ангелкова.  \r\n\"В момента разработваме втория етап от Инвестиционната карта в туризма, която създадохме. В рамките на Международното туристическо изложение ITB в Берлин проведохме форум с представители на германските здравни каси и през този април предстои те да направят обиколка в България. Така ще могат на място да се запознаят с възможностите за висококачествени балнео-, СПА и уелнес услуги у нас, за да изпращат повече техни потребители в страната ни\", посочи Ангелкова. Както в Наречен, така и в Сапарева баня водите са на едно от първите места по минерализация и лечебни качества. \"Ще съдействаме този ресурс да бъде използван пълноценно\", каза още министърът. \r\nКметът на Нареченски бани Васил Куртев благодари на министъра за вниманието към района и представи потенциала му като природни, културно-исторически и лечебни дадености, които могат да привличат по-голям брой туристи. Народният представител от ГЕРБ Христо Грудев, който също участва в срещата, поздрави министър Ангелкова и нейния екип за усилията да насърчат устойчивото развитие на туризма и в по-малките общини.", "date": "2019.03.16", "title": "Министър Николина Ангелкова в Нареченски бани: Полагаме усилия да обновим базата за балнео- и СПА услуги в страната"}
{"url": "http://www.focus-news.net/news/2019/03/16/2635356/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от 8° до 22°. Времето над страната е предимно облачно. Слаб до умерен вятър духа в областите: Варна, Видин, Добрич, Кърджали, Силистра, Хасково. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Пазарджик: \r\nДо 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното в посока София, поради ремонтни дейности на платното в посока Бургас. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nОбласт Бургас: \r\nДо 20.03.2019 г. от км 308+107 до км 359+475 в участъка Деветак – Ветрен се извършват ремонтни дейности на ограничителни системи /мантинели/. Шофьорите да се движат с пившено внимание  и съобразена скорост, спазвайки пътната сигнализация.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nНа 17.03.2019 г. движението от км 48+500 до км 49+500 в посока Варна се осъществява само в изпреварващата лента в една лента, поради ремонтни дейности на асфалтова настилка. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 22.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 е ограничен в скоростта 30/км/ поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-602: Движението по път III-602 с. Коняво – с. Горна Гращица от км 0+000 до км 5+000 се осъществява с повишено внимание поради ремонтни дейности до 18.00 ч. на 19.03.2019 г.. Участъкът е сигнализиран с пътни знаци.  \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът III-102: Движението по път ІІІ-102 с. Горно Церовене - Монтана от км 80+000 до 80+500 се осъществява в една лента и с повишено внимание поради изграждане на подпорна стена. Движението е ограничено до 40 км/ч. Срок до 15.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Перник се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 19.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.16", "title": "Актуална пътна обстановка"}
{"url": "http://www.focus-news.net/news/2019/03/16/2635359/predstoyashti-sabitiya-v-stranata-za-17-mart-agentsiya-fokus.html", "text": "*** \r\nОт 09.30 часа Белоградчишки епископ Поликарп ще отслужи Василиева света Литургия в патриаршеската катедрала „Св Александър Невски“. \r\n*** \r\nОт 10.00 часа на входа на Южния парк от страната на бул. „Витоша“ млади  \r\nсоциалисти организират акция в подкрепа на петицията „Срещу липсата на места в детските градини в София“. \r\n*** \r\nОт 11.00 часа Националният съвет на БСП ще проведе заседание. \r\n*** \r\nОт 13.00 часа в зала 6 на НДК ще се проведе втората национална конференция на гражданско Движение „ЗАЕДНО“. От 16.00 часа от „Пилоните на НДК“ ще тръгне шествие-протест с искане за удвояване на доходите и пенсиите и разследване на всички крупни корупционни сделки, ощетили с милиарди българския народ. \r\n*** \r\nОт 16.00 часа на бул. „Цариградско шосе“ ще се проведе протест срещу „отчуждаването, корупцията в Столична община и кражбата на имоти“, организиран от  инициативен комитет и гражданско обединение  „Житница“. \r\n*** \r\nОт 17.00 часа Белоградчишки епископ Поликарп ще отслужи архиерейска вечерня в митрополитската катедрала „Св. вмца Неделя“. Духовна беседа ще изнесе ик. Ангел Ангелов - духовен надзорник на Софийска епархия. \r\n*** \r\nОт 11.00 часа в Туристическия и археологически комплекс „Акве калиде“ ще се проведе работилница за детско творчество. \r\n*** \r\nОт 14.30 часа в Общинско кино „АБ“ на Драматичен театър „Адриана Будевска“ ще бъде прожектиран филмът \"Миниатюра за пиано\", част от фестивала „София филм фест на брега“.  \r\n*** \r\nОт 16.00 часа в Общинско кино „АБ“ на Драматичен театър „Адриана Будевска“ ще бъде прожектиран филмът \"Ловци на вещици\", част от фестивала „София филм фест на брега“.  \r\n*** \r\nОт 18.00 часа в Общинско кино „АБ“ на Драматичен театър „Адриана Будевска“ ще бъде прожектиран филмът \"Прасето\", част от фестивала „София филм фест на брега“.  \r\n*** \r\nОт 20.00 часа в Общинско кино „АБ“ на Драматичен театър „Адриана Будевска“ ще бъде прожектиран филмът \"Джебчии\", част от фестивала „София филм фест на брега“.  \r\n*** \r\nОт 11.00 часа в Grand Mall Varna студенти от Медицинския университет организират кампания „Усмивка за цял живот“. \r\n*** \r\nОт 09.00 часа в храм „Рождество Богородично“ ще бъде посрещната икона на свети Ефрем Нови с частица от светите му мощи.  Тя ще остане в църквата през целия ден, а в 17.00 часа пред иконата с мощите на свети Ефрем Нови ще бъде отслужен молебен за здраве и душевно спасение. От 17.30 часа отново в храма ще бъдат представени книгите за живота и чудесата на светеца  „Свети великомъченик и чудотворец Ефрем Нови“ и детската „Светецът светкавица“ на журналиста Ангел Бончев. \r\n*** \r\nОт 12.00 часа доброволци организират почистване облагородяване на северния двор на МОБАЛ „Д-р Ст. Черкезов“. \r\n***  \r\nОт 19.00 часа в ДКС „Васил Левски“ ще се състои концерт спектакъл на румънската певица Inna. \r\n*** \r\nОт 09.00 часа Врачанският митрополит Григорий ще оглави Василиева света литургия в катедралния храм „Св. 12 апостоли”. \r\n*** \r\nОт 11.00 часа жители на Долна Оряховица излизат на мирен протест на градския площад заради лошото състояние на уличната мрежа в града. \r\n*** \r\nОт 09.00 часа Ловчанският митрополит Гавриил ще оглави Василиева света Литургия в катедралния храм „Св. св. Кирил и Методий . \r\n*** \r\nОт 13.00 часа на плац Студенец и ще бъде открит 21-вият Международен конгрес на Интерски. \r\n*** \r\nОт 09.00 часа Пловдивският митрополит Николай ще отслужи Василиева света Литургия в митрополитския храм „Св.вмчца Марина”. От 11.00 часа ще бъде отслужен Молебен за Неделя Православна с изнасяне за поклонение на свети мощи и чудотворни икони, с литийно шествие около храма.  \r\n*** \r\nОт 10.00 часа на ски писта „Старина“ ще започне състезанието за Купа „Канари“. \r\n*** \r\nОт 09.00 часа Архимандрит Висарион ще оглави св. Василиева Литургия в катедрален храм „Св. Висарион Смоленски“. \r\n*** \r\nОт 09.00 часа в РБ „Захарий Княжески“ ще се проведе конференция за видео и анимация „Код: Motion“ Стара Загора 2019.", "date": "2019.03.16", "title": "Предстоящи събития в страната за 17 март (Агенция „Фокус“)"}
{"url": "http://www.focus-news.net/news/2019/03/16/2635361/api-na-17-mart-v-uchastaka-ot-48-do-50-km-na-am-hemus-v-posoka-varna-dvizhenieto-shte-e-v-edna-lenta-poradi-remontni-deynosti.html", "text": "На 17 март в участъка от 48 до 50 км в посока Варна на АМ „Хемус“ движението ще се осъществява само в изпреварващата лента поради ремонтни дейности. Това съобщиха от пресцентъра на  Агенция „Пътна инфраструктура“ . Необходимо е шофьорите да карат внимателно и със съобразена скорост, спазвайки пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.03.16", "title": "АПИ: На 17 март в участъка от 48 до 50 км на АМ „Хемус“ в посока Варна движението ще е в една лента поради ремонтни дейности"}
{"url": "http://www.focus-news.net/news/2019/03/16/2635362/blagoevgrad-iii-mezhdunaroden-turnir-po-pluvane-pirin-blagoevgrad-prie-500-pluvtsi-ot-stranata-i-chuzhbina.html", "text": "Трети международен турнир по плуване „Пирин“ започна в Благоевград. Това съобщиха от пресцентъра на  общината . Турнирът бе открит от заместник- кмета по икономика и финанси на община Благоевград- Иво Николов,който приветства участниците с  „добре дошли“ от името на кмета д-р Атанас Камбитов. „Споделям убеждението, че от малки децата трябва да бъдат учени на дисциплина, спорт, усърдие и характер. Пожелавам Ви да продължавате да вървите нагоре, успешно да развивате плуването в Благоевград, да изграждате нови медалисти и шампиони“, каза в част от приветственото си слово зам.-кметът. Сред официалните гости на откриването бяха още Георги Аврамчев- управител на БФПС, Димитър Бобев- главен секретар на БФПС, управителя на спортни имоти- Валери Миков, управителят на Спортен комплекс „Пирин“ Иван Маджиров, Румяна Станоева- експерт в направление „Младежки дейности, спорт и туризъм“ в Община Благоевград, председателят на плувен клуб „Пирин“ Валентина Атанасова. Георги Аврамчев благодари на Община Благоевград, в лицето на д-р Атанас Камбитов за усилията и подкрепата за развиването на плувните спортове. Пред огромната публика в плувния басейн, групата по синхронно плуване от „Пирин“, с ръководител Миглена Бояджиева, представи своите красиви съчетания. В третото издание на турнира участват 45  плувни клуба, представители от България и Северна Македония. Плувците от клубовете са от  6 възрастови групи- от родени през 2010 година до мъже и жени. Възрастовите групи включват мъже и жени- 2001 година и по-големи, група А. Група В е за родените през 2002, 2003, 2004 година, момичета и момчета, в категория С са родените през 2005 и 2006 година, в група D влизат родените през 2007,момичета и момчета. Родените през 2008 година са в категория E, а в група F са включени родените през 2009 и 2010 година. \r\nТурнирът се организира от ПК „Пирин“, със съдействието на БФПС, Община Благоевград и Спортен комплекс „Пирин“. Състезанието продължава и утре 17 март (неделя).", "date": "2019.03.16", "title": "Благоевград: III Международен турнир по плуване „Пирин-Благоевград“ прие 500 плувци от страната и чужбина"}
{"url": "http://www.focus-news.net/news/2019/03/16/2635360/pregled-na-mezhdunarodnite-novini-do-18-chasa-agentsiya-fokus.html", "text": "След седмици на намаляване на участието, протестното движение на \"жълтите жилетки\" във Франция се опита да се възстанови в събота с голям митинг в Париж, който бързо прерасна в насилие, предава  AFP . \r\nМножество протестиращи  се събраха на булевард \"Шанз-Елизе\" за 18-та поредна седмица на антиправителствени протести, които първоначално разтърсиха администрацията на президента Еманюел Макрон, принуждавайки го да приеме повече мерки за борба с бедността, но през последните седмици протестът изглежда затихваше. \r\nПолицията използва сълзотворен газ, за да разпръсне протестиращите, които издигнаха барикади близо до Шанз-Елизе в сцени, напомнящи някои от най-напрегнатите протести на „жълтите жилетки“. \r\nОпитът за рестартиране на протеста в събота съвпада с края на двумесечните публични дебати, обявени от Макрон, за да се намери решение за протестите, които многократно завършваха с насилие през декември и януари. \r\nНивото на участие ще бъде разглеждано като знак на подкрепата за движението, което започна през ноември срещу повишаване на данъците върху горивата, но бързо се превърна в анти-правителствен бунт. \r\nМиналата седмица само около 28 000 души взеха участие в протестите в цялата страна, според властите, една десета от броя на участниците в първия протест на 17 ноември. \r\nОрганизаторите на съботния протест го представиха като \"ултиматум\" към Макрон, предизвиквайки опасения от завръщане към насилието, което характеризира предишни митинги. \r\nЗа охраната на Париж са ангажирани над 5000 полицаи. \r\n*** Президентът Реджеп Тайип Ердоган призова Нова Зеландия да привлече виновните за нападенията на джамиите в петък, като описва инцидента като \"клане\", предава  Anadolu Agency . \r\nОбръщайки се към митинг в северозападната провинция Текирдаг, Ердоган заклейми стрелеца, убил поклонници и споменал  Истанбул в манифест, който публикува в социалните медии. \r\n„Той е идвал в Истанбул веднъж за три дни и още веднъж за 40 дни. Какви са връзките му? Ще разберем!“ – заяви Ердоган. \r\n„Той говори глупости, като казва: „Ще дойдем в Истанбул и ще унищожим всички джамии и минарета“. Къде е Нова Зеландия и къде е Турция? ” - каза той. \r\n\"Как може един убиец на другия край на света да действа с такава злоба срещу мюсюлманите и турците?\" - запита Ердоган, говорейки за нападателя на Нова Зеландия. \r\n***  След смъртоносните терористични нападения срещу две джамии в Крайстчърч, Нова Зеландия, лидерът на „Нова Демокрация“ Кириакос Мицотакис описа провинция Тракия в Североизточна Гърция като символ на мирно съжителство между християни и мюсюлмани, съобщава в.  Kathimerini . \r\nПо време на обиколка на региона с престой в окръг Родопи и Ксанти, които имат мюсюлманско малцинство, Мицотакис заяви, че постигнатото от двете религиозни групи, които живеят рамо до рамо, трябва да бъде внимателно защитено. \r\nОтговаряйки на широк кръг от въпроси, консервативният лидер също така се възползва от възможността да критикува премиера Алексис Ципрас за възхваляването на „неуспелите социалистически модели в Латинска Америка“ в присъствието на гостуващия боливийски президент Ево Моралес. \r\nТой попита защо Гърция е единствената държава от Европейския съюз, която подкрепя венецуелското правителство. Това, добави той, само изолира Гърция в момент, когато трябва да изгради съюзи в Европа. \r\nСлед решението на Камарата на общините в Лондон да одобри отлагането на датата за Брекзит до 30 юни, той призова правителството да осигури правата за гласуване на гръцките граждани, които живеят във Великобритания преди изборите за Европейски парламент през май. \r\n***  В Париж са задържани 64 протестиращи в резултат на стълкновенията между органите на реда и участници в 18-та акция на „жълтите жилетки“ в града, предава агенция  TACC . \r\nПо-рано представител на жандармерията съобщи за 31 арестувани. \r\nПо информация на вътрешното министерство на Франция, в акцията в Париж участват между 7 и 8 хиляди души, от които 1500 имат непосредствено участие в погромите. \r\n***  Държавният департамент на САЩ потвърди, че Майк Помпео ще участва в предстоящата тристранна среща на израелски, гръцки и кипърски държавни и правителствени ръководители, която ще се проведе в Йерусалим на 20 март. Помпео ще бъде в Йерусалим по време на втория етап от обиколка, която ще направи и в Бейрут и Кувейт, съобщава гръцката агенция „ АНА-МПА “. \r\nВ съобщение на държавния департамент се казва, че по време на тристранната среща на върха Помпео ще обсъди „разискването на ключови въпроси за енергетиката и сигурността, пред които е изправен източно-средиземноморският регион“. \r\nЩо се отнася до по-широкия спектър от въпроси по време на посещението на Помпео в Израел, Държавният департамент съобщи: \r\n„В Йерусалим секретарят ще се срещне с израелски официални лица, за да се ангажира с критичните регионални въпроси, включително противопоставяне на зловещото влияние на иранския режим и потвърждаване на непоколебимия ангажимент на САЩ за сигурността на Израел. Секретарят също така ще обсъди ангажимента на администрацията за наблюдение и борба с антисемитизма“. \r\n***  Кметът на френската столица, където се провежда поредният протест на „жълтите жилетки“, Ан Идалго осъди агресивните действия на някои от демонстрантите и призова към спокойствие, съобщава  РИА „Новости“ . \r\nАкции на „жълтите жилетки“ се провеждат в Париж и други региони на Франция за 18-та събота поред. По данни на министерството на вътрешните работи, на улиците излязоха над 7 хиляди души. \r\n„Аз категорично осъждам неприемливите ексцесии, извършени по-специално на Шанз-Елизе и околните райони. Призовавам всички към спокойствие и отговорност“, написа Идалго в Twitter. \r\nАгресивно настроените участници в шествието по различни начини провокираха полицията и нарушиха мирния му характер. Служителите на правоприлагащите органи бяха принудени многократно да използват сълзотворен газ, димни гранати и водно оръдие. \r\n***  Албанският президент Илир Мета призова за сдържаност и призова за избягване на конфронтации по време на масовия протест на опозицията пред парламента в Тирана, съобщава македонският телевизионен канал „ Нова ТВ “. \r\n„Президентът на Републиката е загрижен за ситуацията. Той призовава за мирни протести и сдържаност и призова всички участници да се въздържат от провокации и да избягват конфронтации“, се казва в апела на Бата от Баку по време на официалното му посещение в Азербайджан. \r\nМета е подложен на критики от анализатори, които забелязват, че при всеки масов протест в Тирана той е извън страната.  \r\nСитуацията пред албанския парламент остава напрегната. Медиите твърдят, че няколко полицаи са пострадали от твърди предмети, но съобщават и за ранени сред протестиращите.", "date": "2019.03.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/16/2635357/d-r-violeta-zhdrapanska-alergolog-alergiite-kam-nasekomi-se-izsledvat-chrez-kraven-ili-dermalen-test-na-kozhata.html", "text": "Алергиите към насекоми се изследват чрез кръвен или дермален тест на кожата. Това каза за  Радио „Фокус“ - Пирин  алергологът д-р Виолета Ждрапанска. Тя посочи, че хората, които знаят, че някой в семейството им е алергичен, както и тези с алергия към медикаменти е необходимо да се консултират с алерголог. „При проявата на обширната локална реакция по-голяма от 5 см с диаметър от мястото на ухапване от пчела или оса е необходимо задължително да се консултират със специалист“, посочи д-р Виолета Ждрапанска. Тя коментира, че те трябва да бъдат подготвени, защото много често всяка следваща алергична реакция е по-силна от предходната. „При всяко следващо ухапване реакцията може да бъде по-силна, по-бърза, по-тежка и не на последно място животозастрашаваща“, каза още д-р Виолета Ждрапанска. Тя посочи, че е възможно човек да бъде алергичен както към насекоми, така и към противоалергични медикаменти. „В моята практика на алерголог и лекар вече почти 30 години съм имала един такъв случай. Този проблем не се среща често, но тези хора задължително трябва да посетят спешно отделение и е необходимо да получат помощ от подготвен медицински екип“, заяви д-р Виолета Ждрапанска. По думите ѝ появата на сърцебиене, световъртеж, задушаване или видим оток на обрива при ужилване от насекомо са неща, които налагат търсенето на спешна медицинска помощ.  \r\nСпоред нея когато пациентът не знае дали има алергия към пчела или оса, е необходимо да наблюдава мястото на ухапване и самите усещания. „Разбира се не бива да се панира, защото страхът също може да предизвика допълнителни усещания, които не са истинска алергична реакция“, посочи д-р Ждрапанска. Тя коментира, че алергичните пациенти са по-наясно със себе си, особено тези, които са изживявали алергична реакция. „Те много добре знаят какво може да се случи, като повечето от тях са посещавали алерголог и са подготвени“, каза още д-р Виолета Ждрапанска. Тя заяви, че те носят със себе си подходящи медикаменти. „Съществуват и спринцовки с адреналин за самопомощ, като пациентите знаят, че е необходимо да реагират още през първите 10 - 15 минути и да приемат медикаментите, които е препоръчал алергологът им и да си направят инжекцията“, допълни д-р Виолета Ждрапанска. Тя каза още, че ако те не носят медикаментите със себе си, е необходимо да потърсят по най-бързия начин Спешна помощ. \r\nДенис НИКИФОРОВ", "date": "2019.03.16", "title": "Д-р Виолета Ждрапанска, алерголог: Алергиите към насекоми се изследват чрез кръвен или дермален тест на кожата"}
{"url": "http://www.focus-news.net/news/2019/03/16/2635365/pazardzhik-edin-ot-interesnite-arheologicheski-obekti-v-obshtina-belovo-e-trakiyskiyat-kultov-kompleks-v-chashata-na-yazovir-yadenitsa.html", "text": "Един от интересните археологически обекти на територията на Община Белово е тракийският култов комплекс в чашата на язовир „Яденица”, каза за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. Тя обясни, че комплексът е датиран от VІ – ІV век пр.Хр. „ В проученото подобно на могила съоръжение, което е разположено при подхода към светилището, са документирани следи от човешка дейност. В тази част на светилището е разположен централният олтар и са извършвани жертвоприношения“, разказа Севдалина Попова. „На оформената в централната част заравнена площадка са открити керамични фрагменти, изработени от стени на съдове глинени жетони, тежести за стан, глинени прешлени, подноси. По всяка вероятност тук е извършвано депониране на даровете и остатъците от жертвоприношенията“, посочи тя. „Разкрито на място глинено съоръжение от изпечена глина и подложка от дребни камъни, олтар (есхара) е с равна горна повърхност, украсена в техника псевдошнур. Подобни огнища се свързват с жертвоприношения и се разпространяват в Тракия през елинистическата епоха“, коментира Попова. „Интерес представлява и фактът, че подобни олтари не се откриват на такава височина в планинските райони, където старите традиции на използване на неукрасени олтари се запазват по-дълго“, каза още тя. \r\nВаня НИКОЛОВА", "date": "2019.03.16", "title": "Пазарджик: Един от интересните археологически обекти в Община Белово е тракийският култов комплекс в чашата на язовир „Яденица”"}
{"url": "http://www.focus-news.net/news/2019/03/16/2635364/predsedatelyat-na-obshtinski-savet-blagoevgrad-radoslav-taskov-svikva-speshno-zasedanie-zaradi-ostavkata-na-vremenniya-upravitel-na-sbalo-sv-mina-na-18-mart.html", "text": "Председателят на Общински съвет – Благоевград Радослав Тасков свиква спешно заседание на 18 март. Това съобщиха от пресцентъра на  ОбС – Благоевград . Извънредната сесия се налага заради ситуацията около управлението на СБАЛО „Св. Мина“. Изненадващо, в края на деня вчера, избраният само преди 3 дни за временен управител на благоевградската онкоболница д-р Румен Кондев заяви, че се отказва от поста. С промяната в позицията си д-р Кондев изправи общинското ръководство пред сериозен проблем – изключително важното за хиляди раково болни хора звено да остане без управител и на практика да преустанови работа. За да не се стига до затваряне на болницата, председателят на Общински съвет Благоевград свика днес спешен Председателски съвет, по време на който бе взето решение за провеждане на извънредно заседание на местния парламент в понеделник. По време на сесията на 18 март общинските съветници ще гласуват отмяна на решение от 12 март, с което избраха Кондев за управител на СБАЛО – Благоевград. Освен това, в понеделник съветниците ще гласуват и дали да бъде отменено решение № 20 от заседанието им на 22.02.2019 г., с което бе решено, че ще бъде обявен конкурс за длъжността Управител на онкоболницата. Благоевградските съветници трябва да решат и дали да упълномощят кмета на общината да сключи договор за управление на здравното заведение. \r\nДо избор на временно управляващ на СБАЛО „Св. Мина“ се стигна след като досегашният управител д-р Георгиев подаде молба за напускане преди малко повече от месец. В заявлението си той изтъкна лични причини. \r\nИзвънредното заседание на Общински съвет Благоевград ще се проведе от 10.00 часа.", "date": "2019.03.16", "title": "Председателят на Общински съвет – Благоевград Радослав Тасков свиква спешно заседание заради оставката на временния управител на СБАЛО „Св. Мина“ на 18 март"}
{"url": "http://www.focus-news.net/news/2019/03/16/2635368/spetsializiran-ekip-ot-sastava-na-voennovazdushnite-sili-obezvredi-boepripasi-otkriti-v-lukovit.html", "text": "Специализиран екип от военно формирование 52090 – Долна Митрополия унищожи три ръчни гранати тип „бухалка“. Боеприпасите са намерени при ремонтни дейности в частен имот в Луковит, област Ловеч. Това съобщиха от пресцентъра на  Министерството на отбраната . До пристигането на военнослужещите от състава на Военновъздушните сили районът е бил охраняван от служители на МВР. \r\nОколо 18.00 часа след извършено разузнаване на боеприпасите специализираният екип от ВВС транспортира и унищожи гранатите в безопасен район на 3 км. от Луковит.", "date": "2019.03.16", "title": "Специализиран екип от състава на Военновъздушните сили обезвреди боеприпаси, открити в Луковит"}
{"url": "http://www.focus-news.net/news/2019/03/16/2635366/washington-examiner-pompeo-otkazva-vizi-za-sluzhiteli-na-mezhdunarodniya-nakazatelen-sad-koito-presledvat-amerikantsi.html", "text": "Международни служители, които се опитват да преследват американски военни, няма да могат да влязат в Съединените щати, съобщи държавният секретар Майк Помпео, пише в.  Washington Examiner . \r\n„Ние сме решени да защитим американския, съюзническия и гражданския персонал от страх от несправедливи съдебни преследвания за действия, предприети за защита на нашата велика нация“, заяви Помпео пред репортери в Държавния департамент. \r\nРешението на Помпео оказва натиск върху Международния наказателен съд (МНС), трибунал базиран в Европа, който се опитва да разследва дали „са извършени военни престъпления и престъпления срещу човечеството“ след американската инвазия в Афганистан. Дипломатът заяви, че съдът, който е създаден с договор, против който САЩ гласуваха, „атакува американското върховенство на закона“. \r\n„Ако сте отговорни за предложено от МНС разследване на американски персонал във връзка с положението в Афганистан, не трябва да приемате, че все още имате или ще получите виза, или че ще ви бъде разрешено да влезете в Съединените щати“, каза той пред репортери. \r\nАнулирането на визите е последният сблъсък между екипа на президента Тръмп и международния съд. Прокурорът на МНС Фату Бенсуда поиска от трибунала през 2017 г. правомощието да започне разследване на американските операции в Афганистан. Тя иска да проучи потенциалните „военни престъпления“, извършени от американски военни след инвазията, както и дейностите на ЦРУ „в тайни арести в Афганистан“ и по целия свят. МНС отхвърли критиките на Помпео. \r\n„Международният наказателен съд е независима и безпристрастна съдебна институция, която е от решаващо значение за гарантиране на отговорността за най-сериозните престъпления, засягащи международната общност“, заяви О-Гон Куон, изтъкнат южнокорейски съдия. \r\nСАЩ никога не са ратифицирали договора, с който е създаден МНС. Джон Болтън, съветник по националната сигурност в Белия дом, обеща през 2018 г. да не сътрудничи по никое разследване и заплаши със санкции срещу съдебните служители, ако се опитат да заведат дело. \r\n„Международният наказателен съд неприемливо концентрира властта в ръцете на неконтролиран изпълнител, който не е отговорен пред никого“, каза той. „Ако съдът дойде след нас, Израел или други съюзници на САЩ, няма да седим спокойно“. \r\nБолтън обяви, че САЩ ще затворят офиса на Организацията за освобождение на Палестина във Вашингтон поради настояването на ООП за разследване на Израел от МНС. Помпео повдигна тази тема. \r\nТой намекна, че Тръмп може да окаже финансов натиск върху длъжностните лица, ако се занимават със случаите. „Готови сме да предприемем допълнителни стъпки, включително икономически санкции, ако МНС не промени курса си“, каза Помпео. Превод и редакция : Калоян Пенков", "date": "2019.03.16", "title": "Washington Examiner: Помпео отказва визи за служители на Международния наказателен съд, които преследват американци"}
{"url": "http://www.focus-news.net/news/2019/03/16/2635367/nimh-utre-zatoplyaneto-shte-prodalzhi-maksimalnite-temperaturi-shte-badat-mezhdu-19-i-24.html", "text": "През нощта облачността ще е разкъсана, по-значителна над източната половина от страната. До сутринта вятърът в повечето райони временно ще стихне. Минималните температури ще са предимно между 2° и 7°. Утре ще бъде слънчево, с повече облаци преди обяд над Източна България. Вятърът ще е слаб, предимно от запад. Затоплянето ще продължи и максималните температури ще са предимно между 19° и 24°, по-ниски по морския бряг. Това съобщи за  Агенция „Фокус“  дежурният сеизмолог Георги Цеков от  Националния институт по метеорология и хидрология . Атмосферното налягане ще се понижава и ще е малко по-ниско от средното за месеца. \r\nНад Черноморието ще преобладава слънчево време. Повече облаци ще има в сутрешните часове, но валежи не се очакват. Ще духа слаб до умерен вятър от западната четвърт. Максимални температури предимно между  12 и 15°, на места в южните райони до 18-20°. Температурата на морската вода е 7-9°. Вълнението на морето ще е 1-2 бала. \r\nНад планините ще бъде предимно слънчево. Ще духа до умерен западен вятър, който привечер ще се ориентира от югозапад и ще отслабне. Максималната температура на височина 1200 метра ще е около 14°, на 2000 метра – около 8°. \r\nВ понеделник ще остане слънчево, сутринта на отделни места в източните райони - с намалена видимост. В Източна България ще духа слаб до умерен югозападен, по Черноморието – югоизточен вятър. Максималните температури ще са между 20° и 25°. Късно след обяд над северозападните райони ще се развие купеста облачност. Във вторник ще има по-значителни временни увеличения на облачността, на отделни места, главно в планините и планинските райони, с  краткотрайни превалявания, възможно е да прегърми. Вятърът ще се ориентира от север-северозапад и дневните температури слабо ще се понижат. В сряда, главно в Западна и Централна България, ще има превалявания с краткотраен характер; в Рило-Родопската област ще прегърми. Дневните температури, повече в Северна България, ще се понижат. Минималните ще се задържат все още високи. До края на деня вятърът ще се обърне от север-североизток.", "date": "2019.03.16", "title": "НИМХ: Утре затоплянето ще продължи, максималните температури ще бъдат между 19° и 24°"}
{"url": "http://www.focus-news.net/news/2019/03/16/2635358/a1-on-makedoniya-vuchich-ako-kfor-ne-zashtiti-sarbite-ima-koy-da-go-napravi.html", "text": "Сръбският президент Александър Вучич заяви, че ако КФОР не си върши работата в Косово относно защитата на сърбите, тогава има кой да го направи, предава македонският портал  a1 ON . \r\n„Имаме прилично сътрудничество с КФОР, но след последните действия на Прищина и ареста на Марко Гурич, проникването в Газивода, доверието е много по-ниско. Но, поддържаме комуникация и трябва отново да градим добри отношения. Вярвам, че те са тук да защитят сръбската общност“, каза Вучич. \r\nТой заяви, че сърбите в Косово не трябва да се притесняват, защото ако КФОР не ги защити, то има кой да го направи. Превод и редакция : Калоян Пенков", "date": "2019.03.16", "title": "a1 On (Македония): Вучич: Ако КФОР не защити сърбите, има кой да го направи"}
{"url": "http://www.focus-news.net/news/2019/03/16/2635370/fp-shestvie-za-klimata-sabra-45-hilyadi-dushi-v-parizh.html", "text": "Около 45 хиляди участваха в шествие за борба с изменението на климата в Париж, за да осъдят онова, което наричат „бездействие“ на френското правителство по отношение на климатичните промени, съобщава  AFP . \r\nОрганизаторите на шествието през центъра на града, които съвпаднаха с бунтовете  на „жълтите жилетки“ на запад, прецениха, че 107 хиляди души са участвали, докато полицията посочва цифрата 36 хиляди. Превод и редакция : Калоян Пенков", "date": "2019.03.16", "title": "FP: Шествие за климата събра 45 хиляди души в Париж"}
{"url": "http://www.focus-news.net/news/2019/03/16/2635369/plovdiv-seminar-diskusiya-po-temi-svarzani-s-turizma-shte-se-provede-v-selo-markovo.html", "text": "Семинар-дискусия по важни теми, свързани с туризма ще се проведе в пловдивското село Марково, съобщиха за  Радио „Фокус“-Пловдив  от  Община Пловдив . Туристическата индустрия формира 13% от БНП. Събитието ще се проведе на 20 март от 14.00 часа в хотел в началото на селото, в посока от Пловдив. Семинарът е организиран от Българка хотелиерска и ресторантьорска асоциация (БХРА), със съдействието и присъствието на експерти от  Министерство на туризма, Министерство на културата, Комисия за защита на личните данни и Община Пловдив. Основните теми са: единната система за туристическа информация (ЕСТИ), влязла в сила от 1 март; изменения и допълнения в Закона за авторското право и сродните му права, делегиращи нови функции на общините; въпроси и проблеми относно прилагането на Общия регламент за защита на данните (Регламент (ЕС) 2016/679), въведен от 25 май 2018 г.; представяне на национален браншови кодекс на поведение относно прилагането на Общия регламент за защита на личните данни; въпроси и проблеми относно прилагането на Наредба № Н-18 за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин; обсъждане, дискусия и отчет за предприетите действия към държавните институции, относно проекта на БХРА за реформа на икономическата среда за развитие на заведенията за хранене и развлечение от областта на туризма посредством средствата и механизмите на фискалната политика (намаляване на ДДС в ресторантьорския бранш като част от туристическата индустрия).", "date": "2019.03.16", "title": "Пловдив: Семинар-дискусия по теми, свързани с туризма ще се проведе в село Марково"}
{"url": "http://www.focus-news.net/news/2019/03/16/2635388/sport-real-madrid-pobedi-selta.html", "text": "Реал Мадрид победи Селта с 2:0 като домакин в мач от 28-ия кръг на Примера дивисион. Головете за белите отбелязаха Иско и Гарет Бейл. След този двубой Реал заема трето място с 54 точки, като изостава на три от втория в класирането Атлетико Мадрид. Селта се намира на 18-та позиция с 25 точки. Лидер във временното класиране продължава да е отбора на Барселона.", "date": "2019.03.16", "title": "Спорт: Реал Мадрид победи Селта"}
{"url": "http://www.focus-news.net/news/2019/03/16/2635351/nova-tv-makedoniya-naprezhenie-v-tirana-ilir-meta-prizova-za-sdarzhanost.html", "text": "Албанският президент Илир Мета призова за сдържаност и призова за избягване на конфронтации по време на масовия протест на опозицията пред парламента в Тирана, съобщава македонският телевизионен канал „ Нова ТВ “. \r\n„Президентът на Републиката е загрижен за ситуацията. Той призовава за мирни протести и сдържаност и призова всички участници да се въздържат от провокации и да избягват конфронтации“, се казва в апела на Бата от Баку по време на официалното му посещение в Азербайджан. \r\nМета е подложен на критики от анализатори, които забелязват, че при всеки масов протест в Тирана той е извън страната.  \r\nСитуацията пред албанския парламент остава напрегната. Медиите твърдят, че няколко полицаи са пострадали от твърди предмети, но съобщават и за ранени сред протестиращите. Превод и редакция : Калоян Пенков", "date": "2019.03.16", "title": "„Нова ТВ“ (Македония): Напрежение в Тирана, Илир Мета призова за сдържаност"}
{"url": "http://www.focus-news.net/news/2019/03/16/2635386/d-r-nikola-petrov-nao-rozhen-parvite-snimki-s-teleskopi-v-observatoriyata-sa-napraveni-prez-esenta-na-1978-g.html", "text": "Немалко време е минало от създаването на Националната астрономическа обсерватория „Рожен“, а нейното построяване и откриване е усилие на много хора преди тя да може да бъда отворена. Това каза в интервю за  Радио „Фокус“ – Смолян  д-р Никола Петров – директор на НАО „Рожен“. Според него астрономията започва да се развива в страната ни още със създаването на първото висше училище – Софийския университет през 1885-1888 г. \"Тогава започва изграждането на първата професионална обсерватория в страната. Тя се намира в Борисовата градина и днес е дадена на катедра „Астрономия“ към Физическия факултет на Софийския университет\", припомни д-р Петров. „Оттогава, на практика от началото на 1900 година е имало немалко учени астрономи, физици, които са опитали да прокарат идеята за построяването на една нова и съвременна обсерватория, която е отнела десетки години. На практика тази идея е приета вече към края на 1950 г. и началото на 1960 г., когато започват да се полагат усилия в тази насока да имаме една нова и модерна обсерватория в страната. През началото на 1970 г. вече има картбланш за нейното построяване. Първите снимки с телескопи в НАО „Рожен“ са направени през есента на 1978 г., а официалното й откриване на 13 март 1981 г. е по-скоро свързано с честването на 1300 г. България“, поясни д-р Петров. Той уточни, че обсерваторията на Рожен е на над 40 години и за това време има поне две поколения, които са възпитани астрономи. \r\nПетров отбеляза, че още с откриването на обсерваторията, тя участва в първата световна астрономическа мрежа от 4 обсерватории за регулярно наблюдаване и определяне на параметри на астероиди от Слънчевата система. „В момента в тази мрежа има над 26 обсерватории по света и ние продължаваме да участваме с подобни наблюдения. В годините е имало своя блясък, но е имало и трудни моменти в обсерваторията. Надеждите ни са, че все пак ние ще продължим да работим и ще бъдем наравно с колегите ни по света. Има какво да се желае, но това, в което много хора са участвали с усилия, за да го постигнем и досега смятам, че трябва да положим и ние усилия, за да го запазим и да го подобрим“, каза още д-р Никола Петров. \r\nНели ГЕРГЬОВСКА", "date": "2019.03.16", "title": "Д-р Никола Петров, НАО „Рожен“: Първите снимки с телескопи в обсерваторията са направени през есента на 1978 г."}
{"url": "http://www.focus-news.net/news/2019/03/16/2635390/predstoyashti-mezhdunarodni-sabitiya-za-17-mart-agentsiya-fokus.html", "text": "***  Шествие в памет на жертвите на Холокоста в Солун \r\n***  Митинг отбелязва 60 години от изгнанието на Далай Лама \r\n***  Избори в Тайланд \r\n***  Влиза в сила оттеглянето от Международния наказателен съд заради разследването на войната срещу наркотиците на президента Дутерте", "date": "2019.03.16", "title": "Предстоящи международни събития за 17 март (Агенция \"Фокус\")"}
{"url": "http://www.focus-news.net/news/2019/03/16/2635394/smolyan-bezplatni-pregledi-za-tuberkuloza-shte-se-provezhdat-v-mbal-d-r-bratan-shukerov-ot-18-do-22-mart.html", "text": "От 18 до 22 март 2019 г. в МБАЛ „Д-р Братан Шукеров“ – Смолян, ще се извършват прегледи за риска от туберкулоза. Това съобщиха от  болницата . Инициативата е част от кампанията „Седмица на отворените врати“, която се организира четири пъти в годината. Медицинските консултации и изследванията са напълно безплатни, включително и за неосигурените лица. Всеки, който реши да провери своето състояние, ще му бъде извършен преглед и ще се назначи проба манту, а при необходимост и допълнителни изследвания – рентгенова снимка и изследване на материал за туберкулозни бактерии, обясни д-р Юлияна Лазарова. Прегледите ще се извършват в часовете между 8.00 и 15.30 часа от д-р Юлияна Лазарова – завеждащ пневмофтизиатричния кабинет, който се намира на шестия етаж, над Инфекциозно отделение в болницата. Инициативата се осъществява по Програма „Подобряване на устойчивостта на Националната програма по туберкулоза” към Министерство на здравеопазването, финансирана от Глобалния фонд за борба срещу СПИН, туберкулоза и малария. Последната кампания, организирана в МБАЛ – Смолян, е през декември. Преминали 109 човека, които са попълнили анкетни карти. От тях с риск от заболяване са били 96. На 77 човека са били направени проби манту; на един пациент е направен QF/Квантиферонов тест; на 31 – рентгенография на бял дроб, на 16 микробиологично изследване на храчка. С латентна туберкулозна инфекция са били открити двама човека. Двама са били обхванати с химиопрофилактика. Не са били открити болни с туберкулоза.", "date": "2019.03.16", "title": "Смолян: Безплатни прегледи за туберкулоза ще се провеждат в МБАЛ „Д-р Братан Шукеров“ от 18 до 22 март"}
{"url": "http://www.focus-news.net/news/2019/03/16/2635391/varna-uchenitsi-ot-germaniya-turtsiya-i-balgariya-uchastvaha-v-mezhdunaroden-forum-bezopasen-internet-v-grada.html", "text": "Ученици от Германия, Турция и България участваха в Международен форум „Безопасен Интернет“ във Варна. Преподаватели и ученици са били гости на Първа езикова гимназия във Варна по време на проекта, който е от 4 модула. Това каза за  Радио „Фокус“ – Варна  Светла Пенчева, учител по немски език и координатор на проекта в Първа езикова гимназия във Варна. От Турция са взели участие 7 ученици и 3-ма ръководители, от Германия 14 ученици и 2-ма преподаватели, от България – 12 ученици. Модулът на програмата за „Безопасен Интернет, който се е обсъждал във Варна е кибертормозът. Светла Пенчева обясни, че начините на презентиране са били разнородни, като поставената задача е била в тях да се използват кукли. Тя разказа, че българските ученици са изработили две кукли – на възрастен мъж и на ученик. „Те бяха разделени от една стена, всяка кукла имаше пред себе си клавиатура и се провеждаше разговор по интернет между възрастния човек и детето. Възрастният човек се представя за младо момиче и разговорите протичат в различна посока. Цялата поука беше в това, че не трябва да се доверяваме на хора, които не познаваме, хора, които не сме виждали“, посочи учителката. По думите на Светла Пенчева, представителите на Турция са изиграли театър на сенките, чрез които са пресъздали различни моменти от комуникацията на хората в Интернет и това какво може да последва, ако човек не е внимателен. Подобен сценичен подход са имали и учениците от немска страна, които обаче са включили в презентацията си и животни. Светла Пенчева съобщи, че най-голямата полза от такива срещи, е културният обмен. Според нея участниците от Германия са били изключително впечатлени от България и с огромно желание са научили и две български хора – право хоро и ръченица. За изненада на преподавателката, с групата от Германия е пристигнала и ученичка родом от Варна, която преди години се е премесила със семейството си в Кьолн. „За нея беше много интересно и винаги се хвалеше пред своите съученици, че това е нейната страна и колко се гордее с България“, допълни Светла Пенчева. Следващата среща по проекта ще се състои в град Кьолн, Германия, като България ще представят 12 ученици от Първа езикова гимназия в града. Светла Пенчева обясни, че през април 2020 г., участниците в проекта от трите държави отново ще се съберат във Варна. По думите й това не първата подобна инициатива, в която възпитаници от гимназията се присъединяват. Те са взели участие в проект „Многообразие и преодоляване на предразсъдъците“, където между 182 идеи, представени в Германия, техен отличен в първата тройка. \r\nБояна АТАНАСОВА", "date": "2019.03.16", "title": "Варна: Ученици от Германия, Турция и България участваха в Международен форум „Безопасен Интернет“ в града"}
{"url": "http://www.focus-news.net/news/2019/03/16/2635393/sliven-mobilno-prilozhenie-na-nap-pozvolyava-proverka-dali-kasovata-belezhka-e-falshiva.html", "text": "Нова версия на мобилното приложение на НАП позволява проверка дали дадена касова бележка е истинска или фалшива. Това съобщиха от дирекцията на  НАП в Сливен .  \r\nПроверката става със сканиране на QR код, който поетапно до края на годината ще стане задължителен във всяка касова бележка, издавана от български търговец. Към момента около 50 000 касови апарата печатат такива кодове върху бележките, които издават. \r\nМобилното приложение на НАП може да се изтегли през App Store за телефони с операционна система iOS или през Google Play – за  Android устройства. \r\nПроверката става на 2 фази – първо се сканира отпечатания на бележката QR код, като приложението показва кодираните в него стойност на покупката, дата, час и номерата на касовата бележка и фискалната памет на касовия апарат. Клиентът може да сравни дали данните в хартиената бележка и мобилното приложение съвпадат или се различават. Ако има разлика, мобилното приложение позволява директен контакт с НАП по телефона, за сигнализиране за фалшива касова бележка. \r\nАко данните съвпадат, потребителят може да направи справка чрез приложението дали конкретната касова бележка е получена в сървърите на НАП. Ако всичко с бележката е наред, приложението показва в зелено, че документът е бил успешно получен в НАП. Ако има разлика в данните или бележката не е изпратена в приходната агенция, приложението дава възможност за подаване на сигнал по телефона. \r\nДо момента мобилното приложение на приходната агенция има над 50 000 инсталации от потребители, като броят им непрекъснато расте.", "date": "2019.03.16", "title": "Сливен: Мобилно приложение на НАП позволява проверка дали касовата бележка е  фалшива"}
{"url": "http://www.focus-news.net/news/2019/03/16/2635397/dimitar-machuganov-naz-nay-golemiyat-problem-v-balgarskoto-zarnoproizvodstvo-e-lipsata-na-partidnost.html", "text": "Най-големият проблем в българското зърнопроизводство е липсата на партидност. Това каза за  Радио „Фокус“ – Велико Търново  Димитър Мачуганов, член на Управителния съвет на НАЗ и зърнопроизводител от Ловеч. Той посочи, че държавата ни не разполага с големи партиди от висококачествена пшеница. По думите му страната ни може, но не произвежда висококачествени пшеница. „Продаваме основно пшеница, ориентирана за фураж, която е с по-ниска цена на световния пазар. Оттам ние не получаваме добра цена. В България, типично по нашенски, всеки знае повече от другия и си прави собствени технологии. Нямаме тези форми на сдружаване. Не ползваме една и съща технология, за да постигнем определено количество с необходимите параметри и да излезем с пакетни сделки. Това е проблемът – т. нар. липса на сдружаване на производителите“, посочи Димитър Мачуганов. Той допълни, че българският фермер разполага с всички съвременни технологии, препарати за растителна защита и за подхранване на растенията. В страната ни се произвеждат десетки видове сортови семена, но поради малките площи, не могат да се достигнат големи партиди, които да бъдат подобаващо оценени зад граница. \r\nНадежда КРЪСТЕВА", "date": "2019.03.16", "title": "Димитър Мачуганов, НАЗ: Най-големият проблем в българското зърнопроизводство е липсата на партидност"}
{"url": "http://www.focus-news.net/news/2019/03/16/2635363/prof-nikolay-radulov-sled-napadenieto-v-nova-zelandiya-e-vazmozhno-da-se-razgori-ogan-na-protivopostavyane-mezhdu-hristiyani-i-myusyulmani-v-svetoven-mashtab.html", "text": "Нападението в Нова Зеландия не е просто терористичен акт, напълно възможно е да се разгори голям огън на противопоставяне между християни и мюсюлмани в световен мащаб. Това каза за  Агенция „Фокус“  проф. Николай Радулов, бивш секретар на МВР и бивш зам.- вътрешен министър по повод нападението в Нова Зеландия. „Мисля, че никой няма съмнение, още повече специалните служби, че е нужна мобилизация. Този случай е много особен. Той е нещо, за което аз от няколко години говоря“, обясни проф. Радулов. „След поредица от терористични актове, в които основните движещи лица и евентуалните вдъхновители на тези акции са мюсюлмани и въздействат с помощта на светите мюсюлмански книги. Въпреки, че по един много изкривен начин, тази радикализация, свързана с мюсюлманството, няма как да не доведе до крайнодясна радикализация, която да се опре на християнството като противопоставяне на мюсюлманството“, изтъкна той.  „Това е изключително опасно, защото, сега имаме не просто един терористичен акт, при който са загинали много хора. Вероятно това е искра, от която е напълно възможно да се разгори един голям огън на едно модерно противопоставяне между християни и мюсюлмани в световен мащаб“, изтъкна Радулов. „Може да се окаже, че това е по-опасно от всички неща, които си ги говорим през последните няколко години - за това как Западът има враг в лицето на Русия за хибридните войни и т.н“, коментира бившият секретар на МВР. Според него може да се окаже, че опасността е изключително близко до нас. „Съвсем наскоро имаше новина, че нашите специални служби са получили информация за евентуални, ако не терористични клетки, то такива, свързани с радикализирани ислямисти в Родопите. Възможно е и това да е фалшива информация, но аз мисля, че е твърде възможно да е истинска“, посочи Николай Радулов. По думите му сега в Европа няма специална служба, която да не се е мобилизирала заради случилото се в Нова Зеландия.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.03.16", "title": "Проф. Николай Радулов: След нападението в Нова Зеландия е възможно да се разгори огън на противопоставяне между християни и мюсюлмани в световен мащаб"}
{"url": "http://www.focus-news.net/news/2019/03/16/2635392/plovdiv-68-godishen-mazh-e-otkrit-martav-v-rayona-na-paten-vazel-skobeleva-mayka-v-zhk-trakiya.html", "text": "68-годишен мъж е открит мъртъв в района на пътен възел „Скобелева майка“ в ж.к. „Тракия“. Това съобщиха за  Агенция „Фокус“  от пресцентъра на  ОДМВР-Пловдив . Сигналът за мъж в безпомощно състояние е получен в 19.00 часа. Екипите на „Спешна помощ“ са установили смъртта му. В момента на място работят служители на Пето районно управление. Тепърва ще се изяснява причината за смъртта.  \r\nДаяна ДЮЛГЕРОВА", "date": "2019.03.16", "title": "Пловдив: 68-годишен мъж е открит мъртъв в района на пътен възел „Скобелева майка“ в ж.к. „Тракия“"}
{"url": "http://www.focus-news.net/news/2019/03/16/2635396/ria-novosti-za-edno-denonoshtie-v-siriya-sa-se-zavarnali-poveche-ot-hilyada-dushi.html", "text": "Над хиляда човека са се завърнали в Сирия от Ливан и Йордания за изминалото денонощие, съобщава  РИА „Новости“ . Информацията на агенцията е от Центъра за примирие между враждуващите страни и контрола по настаняване на бежанците. В негово съобщение до медиите се казва още: „В Сирийската а рабска република за едно денонощие само са се върнали 1 160 бежанци. В това число са включени 189 души ( 57 жени, 98 деца) от ливан през контролно-пропусквателните пунктове (КПП) „Джейдет-Ябус“ и „Тел-Калах“, и от Йордания през КПП „Насиб“ – 971 човека (жени 289, деца 496).“ \r\nИнженерните части продължават да разминират местности и обекти в цялата страна. За едно денонощие са открити и унищожени 24 взривоопасни предмети.  Ивелина Ватова", "date": "2019.03.16", "title": "РИА „Новости“: За едно денонощие в Сирия са се завърнали повече от хиляда души"}
{"url": "http://www.focus-news.net/news/2019/03/16/2635395/plovdiv-ne-sa-ustanoveni-sledi-ot-nasilie-po-tyaloto-na-68-godishniya-mazh-otkrito-v-zhk-trakiya.html", "text": "При първоначалния оглед на тялото на 68-годишния мъж, открито в района на пътен възел „Скобелева майка“ в ж.к. „Тракия“, не са установени следи от насилие при настъпилата смърт. Това съобщи за  Радио \"Фокус\"- Пловдив  говорителят на  ОДМВР-Пловдив . Огледът е бил извършен в присъствие на съдебен лекар и експерт от Сектор „Базова научно-техническа лаборатория“ (БНТЛ). Продължава разследването за причините и обстоятелствата около смъртта на мъжа.  \r\nЦветана ТОНЧЕВА", "date": "2019.03.16", "title": "Пловдив: Не са установени следи от насилие по тялото на 68-годишния мъж, открито в ж.к. „Тракия“"}
{"url": "http://www.focus-news.net/news/2019/03/16/2635398/varna-20-bezplatni-turisticheski-obikolki-s-ekskurzovod-shte-se-provedat-v-grada-prez-sezon-2019.html", "text": "През предстоящия летен сезон във Варна отново ще се провеждат безплатни туристически обиколки на града на български и на английски език. Този път туровете за българи ще са 20. Това каза в интервю за  Радио „Фокус“ – Варна  ръководителят на Туристическия информационен център в града Тихомир Патарински. По думите му, поради големия интерес миналата година, от звеното са решили да разширят обхвата на разходките на български език. Първата ще е в края на април по Великден. Освен на празнични дати като 1-ви и 6-май, празника на Варна – 15 август и Денят на Съединението – 6 септември, турове ще се организират и във всеки първи и всеки последен четвъртък на месеците от май до септември. Според Тихомир Патарински по време на миналогодишните разходки на български интерес, групите са били със запълняемост от над 40 души. „Интересът на българските гражданите към тези обиколки е доста голям. Имаше и много варненци миналата година в групите. Искаме да отговорим на този интерес“, обясни специалистът. Той допълни, че туровете на английски език се запазват със същия график като през изминалите пет години – във вторник, сряда, петък и събота от 10.30 часа. По традиция те ще са с продължителност до три часа. „Този модел се оказа успешен, наложи се от пет години и не мислим да променяме структурата му. Всяка година потокът от туристи се увеличава“, каза още Тихомир Патарински. Той допълни, че с наближаването на летния сезон, броят на чуждестранни и български гости в центъра се увеличава. От 1 май до 30 септември звеното навлиза в режим на лятно работно време. В този период ще се работи без почивен ден, с удължено време за обслужване на граждани от 9.00 до 19.00 часа. \r\nДиана СТОЕВА", "date": "2019.03.16", "title": "Варна: 20 безплатни туристически обиколки с екскурзовод ще се проведат в града през сезон 2019"}
{"url": "http://www.focus-news.net/news/2019/03/16/2635387/otbelyazahme-todorovden-obzor.html", "text": "С отслужване на литургии, водосвет за здраве и молитви беше почетен Тодоровден в различни краища на страната. На този ден църквата възпоменава паметта на Св. Теодор Тирон. Той е почитан от християнския народ, защото се противопоставил на намеренията на император Юлиян Отстъпник за връщане на езичеството. По време на пости Юлиан наредил на градоначалника на Константинопол да напръска тайно с кръв от езически жертвоприношения всички постни храни на пазара, така че християните, макар и без да знаят това, да се осквернят и да бъдат подиграни. Св. Теодор Тирон се явил на патриарх Евдоксий и му известил наредбата на Юлиан Отстъпник. Заръчал му също да предупреди християните да не вземат храна от пазара през тази седмица.  \r\nТодоровден се чества в съботния ден от първата седмица на Великия пост. Той се нарича още Тудорица или Конски Великден. Отбелязва се с тържествено почитане на коня, с бурните български кушии (надбягване с коне). При изгрев слънце мъжете сплитат опашките и гривите на конете, украсяват ги с мъниста, с пискюли и цветя и ги отвеждат на водопой. Жените размесват и раздават помежду си обредни хлябове като дават от тях и на конете. Варят и жито, което се благославя в църковния храм.   \r\nВ София празничното честване се състоя в кв. „Бенковски“. Инициативата беше организирана от Столичната дирекция на вътрешните работи с подкрепата на Столична община. Програмата започна с традиционни състезания и демонстрации с участието на група „Конна полиция“ – СДВР. Стотици жители и гости на Велико Търново и Арбанаси отбелязаха големия християнски и български празник. По традиция, в архитектурния резерват се състоя конкурс за най-гиздав кон, в който се включиха над 20 участници от клуба по конен спорт „Калоян-92”. Кметът на града Даниел Панов подчерта, че ездата не е само спорт или забавление, а е дълбоко свързана с българските традиции. „От древни времена народът ни почита конете – те са символ на силата, волята, устрема и победата. Благодаря на всички, които опазват и популяризират нашите обичаи“, каза кметът на града. Междувременно във Велико Търново се проведе и традиционният „Трабант фест“, в който се включиха над 100 автомобила. Празникът беше отбелязан още в Пловдив, Асеновград, Бургас, Варна, Пазарджик и др.", "date": "2019.03.16", "title": "Отбелязахме Тодоровден (ОБЗОР)"}
{"url": "http://www.focus-news.net/news/2019/03/16/2635399/izvestiya-avtorat-na-dosieto-na-tramp-izpolzval-nedostoverna-informatsiya.html", "text": "Бившият сътрудник на британското разузнаване Кристофър Стил, който е съставил публикуваното през 2018-та година „досие“ на президента на САЩ Доналд Тръмп, сам признава, че докладът му се основава на непроверени факти, изнесени в интернет от „случайни“ ползватели на Световната мрежа, пише вестник  „Известия“ , като цитира информация от Fox News. \r\nВ текста се отбелязва специално, че Стил е дал показания по повод разследването срещу руския бизнесмен Алексей Губарьов, според когото „досието“ на Тръмп „е опетнило“ имиджа на неговите компании XBT Holdings и Webzilla. Стил разказва как е осигурявал проверка на информацията за компаниите на Губарьов и дали е открил важна информация.“Да, намерихме“, гласи отговорът на британския разузнавач. „ Това е една статия, която получих, публукувана през 2009 година на някакъв сайт, озаглавен CNN iReport“. \r\nУточнява се, че в CNN iReport са коментирали ситуацията и са заявили, че платформата е създадена от ползватели, текстовете на самия сайт не се редактират и не преминават през проверка за достоверност. Подчертава се, че не всички ползватели на CNN iReport, които публикуват новини, са и сътрудници на CNN. \r\nСтил обяви, че докато е давал показания не е знаел как функционира самият сайт.   \r\nПо-рано в събота, 16 март, се съобщи също, че сенаторът Джон Маккейн е предоставил на Федералното бюро за разследване (ФБР) и на медиите пакет документи с непотвърдена информация за сведения, които Русия притежава и които компрометират Доналд Тръмп.   \r\nКопие от документа е предоставено на Виктория  Нуланд, представителка на Държавния департамент, на Селестър Валандър,член на Съвета за национална сигурност на САЩ при Барак Обама, и на Адам Кизингер, член на Камарата на представителите в Конгреса.   \r\nДейвид Крамър, сътрудник на Маккейн, е заявил, че документите са получени от британския разузнавач Кристофър Стил. Крамър сам е предал целия пакет на CNN, BuzzFeed и The Washington Post.  \r\nМаккейн почина на 25 август на 81 годишна възраст.   \r\nПрез 2015 година представителите на Демократическата партия и противници на Тръмп наеха изследователската компания Fusion GPS да състави негативно досие на Доналд Тръмп.   Ивелина Ватова", "date": "2019.03.16", "title": "„Известия“: Авторът на „досието“ на Тръмп използвал недостоверна информация"}
{"url": "http://www.focus-news.net/news/2019/03/16/2635401/kathimerini-mevlyut-chavushoglu-obvini-gartsiya-che-ne-zachita-pravata-na-myusyulmanskoto-maltsinstvo-v-zapadna-trakiya.html", "text": "Министърът на външните работи на Турция Мевлют Чаушоглу отправи нови критики към Гърция, като заяви, че страната не зачита правата на мюсюлманското малцинство в Западна Тракия. Съгласно думите му, на неговите представители се забранява да се назовават „турци“, съобщава електронното издание на  гръцкия вестник  Kathimerini . \r\nСъответното Чавушоглу е заявил на 54-та среща на Съвета ЕС-Турция в Брюксел, докато са обсъждали въпроси, свързани с присъединяването на Турция към Общността, като например отстъплението на страната-кандидатка в областта на зачитането на основните права и върховенството на закона, както и влошаването на независимостта и функциониране на съдебната власт. \r\n\"Гърция не признава религиозните права на малцинството и мюфтиите [мюсюлманските религиозни лидери] не могат да упражняват правата си\", е заявил Чавушоглу, който е и главен преговарящ за Турция, в отговор на въпрос на журналист. \r\nМинистърът е добавил още, че турците, които живеят в Гърция не могат да се назовават „турци“, въпреки наличието на предишни разпоредби от Европейския съд по правата на човека по този въпрос.  Ивелина Ватова", "date": "2019.03.16", "title": "Kаthimerini: Мевлют Чавушоглу обвини Гърция, че не зачита правата на мюсюлманското малцинство в Западна Тракия"}
{"url": "http://www.focus-news.net/news/2019/03/16/2635402/", "text": "В петък Драган Мектич, министър на сигурността на Босна и Херцеговина, е дал показания в босненското Главно следствие по повод твърденията му, че Хърватия се опитва да вербува уахабити в Босна и Херцеговина (Б и Х), информира македонската онлайн медия  A1on .  \r\nПо този повод е апочнало и разследване. \r\nСпоред Мектич в акцията са включени хърватският консул в Тузла Иван Бандич и хърватския журналист Мате Гакович. Новинарят се придвижвал с кола, собственост на консулството. Предполага се, че именно с нея са превозвани кандидатите, набирани в Б и Х.. \r\nМектич е дал и изявление, в което е обявил, че разполага с информация, както и със снимков материал по повод случаите, за които е дал показания. \r\nСамият Гакович отхвърли обвиненията на министъра.  Журналистът публично заяви, че ще си търси правата по съдебен път. Обвиненията за вербуване на уахабити от Хърватия са отхвърлени и от официален Загреб.   Ивелина Ватова", "date": "2019.03.16", "title": "A1on (Македония): Министърът на сигурността на Босна и Херцеговина беше изслушан по повод твърдението, че Хърватия набира уахабити"}
{"url": "http://www.focus-news.net/news/2019/03/16/2635400/mkd-makedoniya-protestirashtite-v-belgrad-nahluha-v-sgradata-na-rts.html", "text": "Група демонстранти, участващи в протеста \"Един от пет милиона\", е нахлула в сградата на Радио-телевизија Србије (РТС) в Белград, предава скопското електронно издание  МКД . По непотвърдени данни, първи в сградата влязъл председателят на “Двери” и един от лидерите на Съюза за Сърбия Бошко Обрадович. Полицията е реагирала бързо и е предотвратила хаоса. В сградата на обществената медия има и полицаи, снабдени с оборудване, с което  да предотвратят евентуални сблъсъци. Входът на сградата  е бил изпотрошен, предаде радио Б92, цитирано от македонското издание. \r\nПояснява се, че около 19:00 часа местно време (20:00 часа българско време), протестиращи са се събрали около сградата на РТС и са блокирали достъпа до нея. Пред нея е бил паркиран камион, от който започнало излъчването на \"Дневникът на свободна Сърбия\".   \r\nРТС е държавният радио- и телевизионен оператор на Сърбия. РТС с предишното си име „Радио-телевизия Белград“, или съкратено РТБ, е най-големият телевизионен оператор в бивша Югославия и на Балканите изобщо.   Ивелина Ватова", "date": "2019.03.16", "title": "МКД (Македония): Протестиращите в Белград нахлуха в сградата на РТС"}
{"url": "http://www.focus-news.net/news/2019/03/16/2635389/plovdiv-nov-masov-protest-sreshtu-zastroyavaneto-na-parka-na-ulpolkovnik-drangov-shte-provedat-zhitelite-na-kvartal-karshiyaka-na-17-mart.html", "text": "Нов масов протест ще проведат жителите на квартал „Кършияка“ в Пловдив на 17 март от 14.00 часа, предаде репортер на  Радио „Фокус“- Пловдив . Недоволството им е срещу застрояването на парка на ул.„Полковник Дрангов“, зад хотел „Санкт Петербург“. Плакати и транспаранти за предстоящия протест са окачени на много места в квартала и града – по мостове, надлези и булеварди. Очаква се този протест да бъде още по-масов от този миналата неделя, тъй като участие в него са заявили и граждани от други квартали на града, които се обявяват срещу унищожаването на зелените площи в Пловдив.  \r\nДнес жителите на квартал \"Кършияка\" почистиха парка и му придадоха приличен вид, след като там бяха изсечени поголовно повече от 60 дървета от настоящия собственик. В почистването се включиха родители и децата им, на помощ се притекоха и юношите от баскетболен клуб „Пловдив“. През изминалата седмица хората посадиха и нови 40 фиданки на мястото на изсечените дървета. Те вдигнаха палатка в парка, за да го пазят от нова сеч, където дежурят ежедневно. Междувременно продължават да събират и подписка срещу застрояването на парка. В нея са се подписали повече от 2000 души. От Инициативния комитет на протестиращите обявиха, че получават подкрепа дори от българи в чужбина.  \r\nПрез седмицата те внесоха искане в Общинския съвет за изкупуването на парка обратно от общината, а кметът Иван Тотев обяви, че ще направи такова предложение на собственика, но за разумна цена. Самият собственик Байрям Солак, изплашен от недоволството на хората, също каза, че е готов да продаде обратно терена. Неофициално се твърди, че той е поставено лице на строителен предприемач - арабин, който има построени вече около 10 жилищни комплекса в Пловдив.      \r\nВ обществената кампания за връщането на парка в \"Кършияка\" се включват и учениците от съседните училище и детска градина. Те всеки ден рисуват рисунки на тема „Искаме си парка“.  Хората от квартала получават подкрепа отвсякъде, както и призиви да бранят \"с нокти и зъби въздуха си\". Също така не спират и призивите да се търсят виновниците за съществуващите разминавания на предназначението на имота. Стана ясно, че по кадастрална карта имотът е предназначен за застрояване, а по ОУП той е зелена площ.  \r\nЗа първи път пловдивчани изригват така категорично срещу застрояване в града. По-масов протест от този на кършакалии досега не е имало в Пловдив. Явно търпението на хората се е изчерпало и те вече не желаят да живеят само сред бетон. Квартал Кършияка е най-гъсто заселения в града и всяка педя зеленина там вече се пази ревностно. Хората дори обявиха, че са готови на война, но парка си няма да дадат.  \r\nТези протести са до известна степен и сантиментални, тъй като в именно в този парк е бил ситуиран легендарният 9-ти пехотен Пловдивски полк. Много от наследниците на войниците и офицерите от полка живеят в квартала. По-възрастните от тях помнят казармите и командирите, на които са се възхищавали като деца.  \r\nЦветана ТОНЧЕВА", "date": "2019.03.16", "title": "Пловдив: Нов масов протест срещу застрояването на парка на ул.„Полковник Дрангов“ ще проведат жителите на квартал „Кършияка“ на 17 март"}
