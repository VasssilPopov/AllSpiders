{"url": "http://www.focus-news.net/news/2019/08/29/2693709/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивен е трафикът по главен път Е-79 и АМ „Струма“ в участъка от Благоевградска област. Това съобщи за Радио „Фокус“-Пирин дежурният служител в Областно пътно управление-Благоевград. Няма въведени ограничения за ремонтни дейности. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.08.29", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/29/2693783/sport-ludogorets-vleze-v-grupite-na-liga-evropa.html", "text": "Лудогорец се класира в групите на Лига Европа. В изключителна драма в Словения \"орлите\" завършиха наравно 2:2 с Марибор. На стадион \"Людски врът\", който е истинска крепост на Марибор в турнира, головете отбелязаха Марселиньо в 17-ата и Кешерю от дузпа в 26-ата минута, но след почивката домакините върнаха два гола. Все пак Лудогорец удържа равенството и продължава в груповата фаза на Лига Европа.", "date": "2019.08.29", "title": "Спорт: Лудогорец влезе в групите на Лига Европа"}
{"url": "http://www.focus-news.net/news/2019/08/29/2693708/tass-es-obsazhda-vazmozhnostite-za-kolektivna-pomosht-v-sluchay-na-hibridni-zaplahi.html", "text": "Европейският съюз обсъжда възможността да предостави помощ на своите страни-членки, ако те са станали обект на хибридни заплахи, от страна на други държави на Общността. Това съобщи на пресконференция министърът на отбраната на Финландия Анти Кайконен след неофициална среща на министрите на отбраната на ЕС в Хелзинки, предава  TACC . \r\n„Член 42.7 от Договора за Европейския съюз (ако една държава е подложена на въоръжена агресия на нейна територия, други държави трябва да предоставят помощ чрез всички възможни за тях средства) може да се разпростре и до хибридни заплахи. Но мисля, че имаме нужда от повече дискусия по въпроса“, подчерта Кайконен. \r\nВърховният представител на ЕС по въпросите на външните работи и политиката на сигурност Федерика Могерини на свой ред посочи, че обсъждането на член 42.7 е „един от най-интересните въпроси“ в дневния ред на неформалната среща в Хелзинки. \r\n„Трябва да кажа, че дискусията не е нова. Вече я обсъдихме, особено когато Франция реши да използва този член след терористичните атаки в Париж. Днес обсъжданията бяха насочени към това как той да се приложи в случай на хибридни заплахи и как да даде ефективен отговор от ЕС\", уточни италианският дипломат. \r\n„Това ще бъде един от ключовите елементи, върху които страните от ЕС и институциите на ЕС може да се съсредоточат в бъдеще“, допълни Могерини. \r\n \r\n Тереза Герова", "date": "2019.08.29", "title": "ТАСС: ЕС обсъжда възможностите за колективна помощ в случай на хибридни заплахи"}
{"url": "http://www.focus-news.net/news/2019/08/29/2693713/kshtstendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.08.29", "title": "Кюстендил: Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/08/29/2693716/montana-765-domakinstva-ot-oblastta-shte-poluchat-ednokratna-pomosht-za-dobrovolno-umartvenite-ot-tyah-praseta.html", "text": "765 домакинства от областта ще получат еднократна помощ за доброволно умъртвените от тях прасета.Това съобщиха за  Радио „Фокус“ – Видин  от областната администрация. Пет са общините, които са засегнати от мерките за неразпространение на болестта африканска чума по свинете. Направени са от кметовете и кметските наместници списъци на домакинствата, заклали доброволно прасетата си в 41 населени места. Стопаните, които ще получат помощ са отглеждали между едно и пет прасета. Списъкът и попълнено от стопанина заявление са  документите, по който ще се изплащат помощите. Най-много са домакинствата от община Монтана – 395 със 722 умъртвени прасета, Бойчиновци –  190 домакинства с 314 прасета, Берковица – 116 домакинства със 196, Якимово  – 50 с 92 и община Георги Дамяново – 14 домакинства с 21 заклани прасета. Парите ще се изплащат на място от служители на БАБХ, ако всички стопани не дойдат да ги получат ще има и втора дата за изплащане.", "date": "2019.08.29", "title": "Монтана: 765 домакинства от областта ще получат еднократна помощ за доброволно умъртвените от тях прасета"}
{"url": "http://www.focus-news.net/news/2019/08/29/2693710/s-pomoshtta-na-voennosluzheshti-ot-sastava-na-suhopatnite-voyski-i-voennovazdushnite-sili-pozharat-v-novozagorsko-e-ovladyan.html", "text": "Военнослужещите от състава на Сухопътните войски и Военновъздушните сили в продължение на два дни оказваха помощ за потушаването на горския пожар, възникнал в района на селата Еленово и Сокол в община Нова Загора. Това съобщиха от  Министерство на отбраната . \r\nВоеннослужещите от военно формирование 22 220 – Сливен с инженерна машина БАТ – М изграждаха просеки, за да не се разпространява пожара към населените места. В помощ на населението се включи и вертолет Ми-17 с регистрационен знак 419 от състава на 24-та авиобаза в Крумово. Двудневната операция на екипажа продължи общо 7 часа и 15 минути. Бяха извършени 43 захода за пускане на вода с подвесната система за гасене на пожари „Bambi Bucket“.", "date": "2019.08.29", "title": "С помощта на военнослужещи от състава на Сухопътните войски и Военновъздушните сили пожарът в Новозагорско е овладян"}
{"url": "http://www.focus-news.net/news/2019/08/29/2693714/tass-zelenski-opredeli-vrashtaneto-na-krim-kato-edna-ot-osnovnite-tseli-na-novata-varhovna-rada.html", "text": "Президентът на Украйна Владимир Зеленски очерта приоритетите за депутатите от ІХ състав на Върховната рада, отбелязва  TACC . \r\nОбръщайки се към членовете на новия състав на парламента в Киев, държавният глава заяви, че те включват „укрепване на националната сигурност и отбрана, прекратяване на войната в Донбас и връщане на анексирания от Руската федерация Крим\". \r\n \r\n Тереза Герова", "date": "2019.08.29", "title": "ТАСС: Зеленски определи връщането на Крим като една от основните цели на новата Върховна рада"}
{"url": "http://www.focus-news.net/news/2019/08/29/2693715/veliko-tarnovo-ogranichen-za-tovarni-avtomobili-nad-10-t-e-patyat-debelets-sredni-kolibi-elena.html", "text": "Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на август. От Областно пътно управление –Велико Търново съобщиха за  Радио „Фокус“ – Велико Търново>/b>, че обходният маршрут е през Дебелец – Велико Търново – Лясковски кантон – Миндя – Елена и обратно. На територията на областта няма въведени нови ограничения. Условията за пътуване са нормални – времето навсякъде е ясно,  а настилките – сухи. Трафикът в края на работния ден е натоварен. Движението е интензивно в старата столица, по пътя София – Варна, в отсечката Велико Търново – Русе, както и в Района на Прохода на Републиката. Той е отворен за движение на всички МПС, но остава в сила опасността от падащи камъни и шофьорите трябва да са внимателни.  Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на август. \r\n \r\nЛуиза ТРАНЧЕВА", "date": "2019.08.29", "title": "Велико Търново: Ограничен за товарни автомобили над 10 т е пътят Дебелец - Средни колиби - Елена"}
{"url": "http://www.focus-news.net/news/2019/08/29/2693717/sliven-dvizhenieto-po-patishtata-v-oblastta-e-bez-ogranicheniya.html", "text": "Няма въведени ограничения  по  пътищата в областта. Движението е натоварено, но няма задръствания. Пътните настилки са сухи и нормално проходими,  съобщиха от  Областно пътно управление . \r\nВ участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.08.29", "title": "Сливен: Движението по пътищата в областта е без ограничения"}
{"url": "http://www.focus-news.net/news/2019/08/29/2693719/usa-today-buryata-dorian-mozhe-da-udari-florida-kato-uragan-ot-treta-kategoriya.html", "text": "Ураганът Дориан е на път да се засили до трета категория, преди да удари източното крайбрежие на Флорида с опасни бури и ветрове през уикенда, отбелязват в редакцията на  USA Today , най-тиражираният вестник в САЩ.  \r\n„Дориан“ остави Карибите сравнително невредими, премина през Пуерто Рико и Британските Вирджински острови в сряда. Но синоптиците от Националния център за урагани твърдят, че бурята може да се засили до ураган от трета категория. \r\n„Вероятно „Дориан“ ще набере значителна сила на ураган през следващия ден или два и се очаква да запази този статус, докато достигне сушата\", заявиха от метеорологичната служба. Ураганът може може да удари навсякъде между Флорида Кийс и Южна Джорджия, предупреждават метеоролозите.  \r\nГубернаторът на Флорида Рон Десантис обяви извънредно положение за 26 района по възможния маршрут на „Дориан“ и дори разговаря с президента Доналд Тръмп за подготовката за бурята. \r\n„Всеки жител на Флорида трябва да има доставки за седем дни, включително храна, вода и лекарства, и трябва да има план в случай на бедствие\", се казва в изявление на властите. \r\n \r\n Тереза Герова", "date": "2019.08.29", "title": "USA Today: Бурята „Дориан“ може да удари Флорида като ураган от трета категория"}
{"url": "http://www.focus-news.net/news/2019/08/29/2693711/boltan-za-pregovorite-s-lukashenko-tova-beshe-mnogo-vazhna-sreshta.html", "text": "Съветникът по националната сигурност на САЩ Джон Болтън определи срещата с президента на Беларус Александър Лукашенко, която продължи повече от два часа, като много важна. Съответното той заяви това пред репортери след преговорите с Минск, предава държавната информационна агенция  БЕЛТА . \r\nСпоред Болтън са обсъдени множество въпроси. Страните не са постигнали конкретни решения, но е подчертана важността на разговора. „Имахме много дълга дискусия с президента на Беларус (около 2 часа 15 минути). Тя обхвана много широки теми - политика, икономика, въпроси на сигурността както в региона, така и по света. Това беше много важна среща. Разбира се, ние не стигнахме до някакви конкретни решения, но беше много важно да обсъдим всички тези въпроси\", заяви съветникът на американския президент. \r\nДжон Болтън отбеляза, че Беларус и САЩ имат определени затруднения в отношенията и на срещата бяха обсъдени съответните въпроси. Друга тема на дискусията е била новата геополитическа реалност в региона и възможността за съвместна работа в това отношение. \r\nВ отговор на въпроса на БЕЛТА дали е обсъдена възможността за възстановяване на дипломатическото представителство между Беларус и САЩ на ниво посланик, съветникът на американския президент заяви: „Не обсъждахме този въпрос. Както знаете, имахме трудни моменти в двустранните отношения и трябва да видим напредък в определени области, така че да стигнем до възстановяването на дипломатическото представителство. Дойдох тук без намерение да отговарям на подобни въпроси. Но съм много благодарен на президента за възможността да се срещнем за един много интересен и важен дебат“. \r\n \r\n Тереза Герова", "date": "2019.08.29", "title": "Болтън за преговорите с Лукашенко: Това беше много важна среща"}
{"url": "http://www.focus-news.net/news/2019/08/29/2693722/blagoevgrad-zapochna-tarzhestvenata-programa-posvetena-na-50-tata-godishnina-ot-obyavyavaneto-na-simitli-za-grad.html", "text": "Започна тържествената програма, посветена на 50-тата годишнина от обявяването на Симитли за град, предаде репортер на  Радио „Фокус” – Пирин . Тя бе открита от заместник-кметът на Община Симитли Евгения Георгиева, която припомни, че Симитли бива обявен за град с указ 828 от 29 август 1969 година. По думите ѝ на днешния ден всички заедно трябва да отдадем почитта си към всички, допринесли за развитието и просперитета на града. „Половин век - време, в което са преплетени съдбите на десетки хиляди хора, за да бъде днес град Симитли малък, но приветлив общински център за жителите и гостите на града”, каза още Георгиева. Тя отбеляза, че днес Симитли е град с обновена инфраструктура, образователни институции, читалища, административни сгради, съвременни спортни терени и съоръжения. „Днес се обръщаме с почит към историята, но отправяме и поглед към бъдещето, което ще оставим на нашите деца и внуци”, подчерта зам.-кметът Евгения Георгиева. Тя припомни и кратка историческа справка, показваща как Симитли се е развил през последните 50 години. \r\nЛивия НИНОВА", "date": "2019.08.29", "title": "Благоевград: Започна тържествената програма, посветена на 50-тата годишнина от обявяването на Симитли за град"}
{"url": "http://www.focus-news.net/news/2019/08/29/2693718/pregled-na-mezhdunarodnite-novini-do-1800-chasa-agentsiya-fokus.html", "text": "Съветникът по националната сигурност на САЩ Джон Болтън определи срещата с президента на Беларус Александър Лукашенко, която продължи повече от два часа, като много важна. Съответното той заяви това пред репортери след преговорите с Минск, предава държавната информационна агенция  БЕЛТА . \r\nСпоред Болтън са обсъдени множество въпроси. Страните не са постигнали конкретни решения, но е подчертана важността на разговора. „Имахме много дълга дискусия с президента на Беларус (около 2 часа 15 минути). Тя обхвана много широки теми - политика, икономика, въпроси на сигурността както в региона, така и по света. Това беше много важна среща. Разбира се, ние не стигнахме до някакви конкретни решения, но беше много важно да обсъдим всички тези въпроси\", заяви съветникът на американския президент. \r\nДжон Болтън отбеляза, че Беларус и САЩ имат определени затруднения в отношенията и на срещата бяха обсъдени съответните въпроси. Друга тема на дискусията е била новата геополитическа реалност в региона и възможността за съвместна работа в това отношение. \r\nВ отговор на въпроса на БЕЛТА дали е обсъдена възможността за възстановяване на дипломатическото представителство между Беларус и САЩ на ниво посланик, съветникът на американския президент заяви: „Не обсъждахме този въпрос. Както знаете, имахме трудни моменти в двустранните отношения и трябва да видим напредък в определени области, така че да стигнем до възстановяването на дипломатическото представителство. Дойдох тук без намерение да отговарям на подобни въпроси. Но съм много благодарен на президента за възможността да се срещнем за един много интересен и важен дебат“. \r\n*** \r\n \r\n  С девет гласа „за“ и нито един „против“ Съветът на прокурорите даде зелена светлина за започване на процедура за освобождаване на Катица Янева от поста специален прокурор на Северна Македония, предава скопската телевизия „Телма“.  \r\nРешението бе взето след осемчасово обсъждане, преглед на досието и доказателствата срещу Янева по делото „Рекет“. Съветът обеща, че най-късно до ден ще състави доклад, в който ще бъдат изброени доказателства срещу Янева за непрофесионални и недобросъвестни действия.  \r\nС уволнението на Янева се прекратява и мандадът на останалите десет прокурори от Специализираната прокуратура. Остава неясно от кои редици ще бъде избран заместник на освободения от длъжност специален прокурор.  \r\nПарламентарният комитет може да предложи уволнението на Янева пред парламента, но за прекратяване на мандата й се изисква две трети от депутатите да гласуват „за“. След това Съветът трябва официално да обяви освобождаването на специалния прокурор от поста.  \r\nПрокурорите за преследване на организираната престъпност и корупцията заподозряха, че Янева е злоупотребила с официалното си положение и е разрешила на заподозрения по случая „Империя“ Орце Камчев да бъде освободен от ареста и да получи временен паспорт, припомня медията. \r\n*** \r\n \r\n  Държавният глава на САЩ Доналд Тръмп заяви, че ако бъде постигнато споразумение с талибаните, броят на американските войници в Афганистан ще бъде намален до 8 600 – контингент, който ще остане в страната за постоянно, предава  AFP . \r\n„Намаляваме ги на 8 600 и тогава вземаме решение\", заяви Тръмп в интервю за Fox News. „Винаги ще имаме присъствие\" в Афганистан, категоричен бе американският президент. \r\nТръмп същевременно предупреди, че ако има нападение срещу САЩ от Афганистан, „ние ще се върнем със сила..., каквато не е използвана никога досега\". \r\n*** \r\n \r\n  Министрите на отбраната на страните от Европейския съюз са пристъпили към разработването на механизъм за провеждането на военноморски операции на Общността. Засега обсъждането на проекта е в начален стадий. Това заяви Върховният представител на ЕС по външните въпроси и политиката за сигурност Федерика Могерини на пресконференция след неформална среща на европейските министри в Хелзинки, предава  TACC . \r\n„Обсъдихме създаването на инструмент за осигуряване на координирано морско присъствие на страните от ЕС в ключови за организацията региони по света“, цитира агенцията думите й. \r\nДруги подробности не се привеждат. \r\n*** \r\n \r\n  Мечтата на държавния глава на САЩ Доналд Тръмп за създаване на Космически сили е на крачка от превръщането й в реалност – предстои официалната церемония за обявяването на шестите по вид въоръжени сили в страната, съобщава американското издание  Washington Examiner . \r\nЦеремонията за възстановяване на космическото командване на САЩ отбелязва значителна стъпка към осъществяването на визията на президента Тръмп за пълноценни космически сили като отделен, макар и най-малък клон на въоръжените сили. Освен Тръмп, се очаква на събитието да присъства и американският вицепрезидент Майк Пенс. Церемонията ще се проведе във военновъздушната база „Питърсън“ в Колорадо Спрингс. \r\nАмериканското космическо командване е създадено през 1982 г. и разпуснато през 2002 г., когато е създадено Северното командване на САЩ. Сега, когато космическото пространство е считано за бойна зона, усилията засега са фокусирани единствено върху защитата на американските спътници. \r\n„За да гарантираме защитата на интересите на Америка в Космоса, трябва да приложим необходимия фокус, енергия и ресурси към задачата и точно това ще направи космическото командване“, заяви по-рано министърът на отбраната Марк Еспер. „Като обединена бойна команда, космическото командване на САЩ е следващата ключова стъпка към създаването на независими космически сили като допълнителна служба“, допълни военният министър на Вашингтон. \r\nКато цяло инициативата е подкрепена и от двете партии в страната, макар някои демократи да твърдят, че създаването на бюрокрация в подкрепа на цяла нова военна служба е ненужно и излишно. Те поставиха под съмнение необходимостта от назначаването на отделен командир на Космическите сили, тъй като те са част от ВВС на САЩ. \r\n*** \r\n \r\n  Новият министър-председател на Гърция Кириакос Мицотакис иска да преговаря с федералното правителство на Германия за репарациите, дължими според Атина заради нанесени от нацистите щети по време на Втората световна война, съобщава националният ежедневник  Die Frankfurter Allgemeine Zeitung . \r\nНа срещата си с германския канцлер Ангела Меркел (ХДС) консервативният ръководител на правителството в Атина потвърди съответното искане на предшествениците му СИРИЗА, което бе адресирано до Берлин чрез дипломатическа нота преди почти пет месеца. „Надяваме се, че ще има положителна реакция\", заяви Мицотакис. \r\nТой настоя тази „трудна глава\" скоро да може да бъде затворена. Решението на този проблем е „важно за по-тясната интеграция на нашите две страни\". \r\nВ началото на април - по това време все още при левия премиер Алексис Ципрас - Гърция официално поиска от Германия да договори репарации за военни щети. Партията на Мицотакис „Нова демокрация“ подкрепи съответния ход в парламента. Преди три години гръцка парламентарна комисия от експерти оцени исканията на до 290 милиарда евро. \r\nЗа федералното правителство въпросът е приключен юридически и политически с Договора „2+4“ за външнополитическите последици от германското обединение през 1990 г. В договора между ФРГ, ГДР и четирите бивши окупационни сили САЩ, Съветския съюз, Франция и Великобритания репарациите не са изрично посочени.   \r\n*** \r\n \r\n  Украинският президент Владимир Зеленски ще предложи на парламента да одобри на поста министър-председател Алексей Гончарук, 35-годишен адвокат, който работи за неговата администрация, предава  AFP , като се позовава на свои източници. \r\nЗеленски определи Гончарук като свой избор на среща с депутати от неговата партия, заяви Андрий Герус, депутат, който е представител на президента в кабинета на министрите. \r\n*** \r\n \r\n  Президентът на Украйна Владимир Зеленски очерта приоритетите за депутатите от ІХ състав на Върховната рада, отбелязва  TACC . \r\nОбръщайки се към членовете на новия състав на парламента в Киев, държавният глава заяви, че те включват „укрепване на националната сигурност и отбрана, прекратяване на войната в Донбас и връщане на анексирания от Руската федерация Крим\". \r\n***", "date": "2019.08.29", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/08/29/2693721/nimh-prez-noshtta-shte-e-yasno-a-utre-predimno-slanchevo.html", "text": "През нощта ще бъде ясно и почти тихо. Утре ще е предимно слънчево, в следобедните часове с временни увеличения на облачността, но вероятността за валежи е много малка. Това съобщи за  Агенция „Фокус“  дежурният синоптик Красимир Стоев от  Националния институт по метеорология и хидрология .  Ще продължи да духа слаб, в източните райони – до умерен вятър от изток-североизток. Ще се задържи горещо, с максимални температури между 30° и 35°. Атмосферното налягане е и ще се задържи малко по-високо от средното за август. \r\nНад Черноморието ще е предимно слънчево. Ще духа до умерен вятър от изток-североизток. Максимални температури на въздуха: 27-28°. Температурата на морската вода е 27°. Вълнението на морето ще бъде 2-3 бала. \r\nНад планините ще бъде предимно слънчево, след обяд с временни увеличения на облачността, но вероятността за валежи е много малка. Ще духа до умерен североизточен вятър. Максимална температура на височина 1200 метра около 22°, на 2000 метра – около 15°. \r\nПрез почивните дни и в началото на следващата седмица времето ще се задържи без съществена промяна - предимно слънчево, в следобедните часове с временни увеличения на облачността, без валежи. Ще остане горещо, с максимални температури над 30°, достигайки на места 35°-36°. Вятърът от изток-североизток ще се запази, ще е слаб до умерен, в Източна България - по-често умерен.", "date": "2019.08.29", "title": "НИМХ: През нощта ще е ясно, а утре предимно слънчево"}
{"url": "http://www.focus-news.net/news/2019/08/29/2693720/dzhon-boltan-sasht-skoro-shte-opredelyat-razmera-na-voennata-podkrepa-za-ukrayna.html", "text": "САЩ в близко бъдеще ще определят размера на подкрепата за Украйна във военната сфера. Това обяви съветникът на държавния глава на САЩ по национална сигурност Джон Болтън след среща с президента на Беларус Александър Лукашенко в Минск, предава  TACC . \r\n„Ще имаме отговор на този въпрос в близко бъдеще. В миналото и понастоящем има много широко сътрудничество в областта на отбраната с Украйна и други страни в региона. Струва ми се, че беше взаимно изгодно. И в близко бъдеще ще вземем решение относно това“, цитира агенцията думите на Болтън. \r\n  \r\n Тереза Герова", "date": "2019.08.29", "title": "Джон Болтън: САЩ скоро ще определят размера на военната подкрепа за Украйна"}
{"url": "http://www.focus-news.net/news/2019/08/29/2693445/predstoyashti-sabitiya-v-stranata-za-29-avgust-agentsiya-fokus.html", "text": "*** \r\n   \r\nОт 14.00 часа в сградата на Министерския съвет министър-председателят Бойко Борисов ще се срещне с новоизбрания председател на Европейската комисия Урсула фон дер Лайен. \r\n \r\n \r\n*** \r\n   \r\nОт 18.00 часа на площад „27-ми Априлий“ вицепрезидентът Илияна Йотова ще бъде гост на честването на 50 години град Перущица. \r\n \r\n \r\n*** \r\n \r\nОт 11.30 часа на ул. „Янко Сакъзов“ 17-19 кметът Йорданка Фандъкова ще провери ремонта на филиала на Кукления театър. \r\n \r\n*** \r\n \r\nОт 10.00 часа на в  ул. „Георг Вашингтон“ № 22, омбудсманът Мая Манолова организира дискусия за Брекзит по проблемите на българите във Великобритания. \r\n \r\n*** \r\n   \r\nОт 10.00 часа 13 състав на Специализирания наказателен съд ще гледа делото срещу Светлин Д., Иван А. и др., обвинени в участие в ръководството на престъпна организация или група. \r\n \r\n*** \r\n   \r\nОт 11.00 часа в заседателната зала на Националната специализирана болница за активно лечение на хематологични заболявания /НСБАЛХЗ/ (София, ул. „Пловдивско поле“ 6) ще се проведе пресконференция за представяне на звено за психологична и немедицинска грижа. \r\n \r\n*** \r\n   \r\nОт 12.30 часа АБВ ще даде пресконференция в централата на партията. \r\n \r\n*** \r\n   \r\nОт 11.00 часа в НХА ще се проведе Уъркшоп „Аз и моята кукла“ с Нина Ковачева – съвременен български автор, работещ в Париж. \r\n \r\n*** \r\n   \r\nОт 14.00 часа в пресклуба в сградата на Народното събрание ще се проведе първият редовен брифинг на Централната избирателна комисия във връзка с подготовката и произвеждането на изборите за общински съветници и за кметове. \r\n \r\n*** \r\n   \r\nОт 18.00 часа в Националния военноисторически музей на ул. „Черковна“ 92 в София ще бъде открита документалната изложба „Борба и страдание. \r\n \r\n*** \r\n \r\nОт 10.00 часа в сградата на Драматичен театър „Никола Вапцаров” - Благоевград ще се проведе пресконференция по повод  откриването на юбилейния 100-тен творчески сезон.  \r\n \r\n*** \r\n   \r\nОт 18.30 часа в сградата на Драматичен театър „Никола Вапцаров” Благоевград /Фоайе №2, официален вход/ ще се проведе пресконференция по повод откриването на юбилейния 100-тен творчески сезон. \r\n \r\n*** \r\n \r\nОт 18.00 часа на открита сцена „Охлюва“, пред Археологическия музей и пред сградата на Община Бургас ще започат концерти, част от 47-то издание на Международния фолклорен фестивал. \r\n \r\n*** \r\n   \r\nОт 18.30 часа в Арт Галерия Ларго, ул. „Хан Крум“ № 8, ще се състои откриване на сборна изложба – живопис, акварел, мозайка и скулптура “Лятна разходка по Ларгото” на 30 съвременни български художници. \r\n \r\n*** \r\n   \r\nОт 10.00 часа в ул. „Иван Вазов“ № 14 ще бъде официалното откриване на Център за обществена подкрепа и Дневен център за подкрепа на деца с увреждания и техните семейства.  \r\n \r\n*** \r\n   \r\nОт 9.00 часа в Голяма зала на Общината ще се проведе редовна сесия на ОбС – Велико Ттрново.  \r\n \r\n*** \r\n   \r\nОт 11.00 часа в пресклуба на БТА ще се състои пресконференция на бившия председател на зоналния съвет на БФС Георги Велинов във връзка с изпълнително дело срещу него от ЧСИ Мария Глушкова в полза на „7 дни спорт“.  \r\n \r\n*** \r\n   \r\nОт 19.00 часа в читалище„Напредък“ започва представление на Детско театрално студио – Килифарево.  \r\n \r\n*** \r\n   \r\nОт 20.00 часа оперетата „Баядерка“ на Имре Калман ще бъде представена на крепостта „Царевец“. \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя: „Възвишение“.  \r\n \r\n*** \r\n   \r\nОт 14.00 часа в конферентната зала на Община Видин на 6 етаж, кметът Огнян Ценков ще се срещне със спортистите и треньорите от Спортен клуб по кану-каяк \"Ванто\", за да им връчи грамота за постигнати високи резултати през 2019 г. \r\n \r\n \r\n*** \r\n \r\nВ 20.30 часа в сградата на Община Видин ще се състои среща с Лепа Брена. \r\n \r\n \r\n*** \r\n   \r\nОт 16.00 часа в Детски отдел  на РБ „Христо Ботев“ ще се проведе Вълшебно пътешествие сред чудесата на света - интерактивна игра за деца над 7 години. \r\n \r\n*** \r\n   \r\nОт 10.30 часа в Художествена галерия – Добрич ще се състои откриване на изложба от детски конкурс „Моето лято в галерията“. \r\n \r\n*** \r\n Златоград.  \r\nОт 18.00 часа на ул. „България“ в близост до блок №128, т.нар. „Текстилски блок” ще бъде извършена първа копка за отбелязване старта на четвъртия проект, изпълняван от Община Златоград с финансовата подкрепа на Оперативна програма „Региони в растеж“ 2014-2020 г., процедура BG16RFOP001-2.002 „Енергийна ефективност в периферните райони-2”.  \r\n \r\n*** \r\n   \r\nОт 10.30 часа в заседателната зала на Община Каварна директорът на Националния исторически музей доц. д-р Бони Петрунова ще проведе пресконференция за тазгодишните археологични открия на нос Калиакра.  \r\n \r\n*** \r\n   \r\nОт 14.00 часа ще се проведе заседание на Общинския съвет в Кюстендил. \r\n \r\n*** \r\n   \r\nОт 12.00 часа в парка до жп гара „Левски\"  ще се проведе Доброволчески лагер „Смелите мечти оставят следи”. \r\n \r\n*** \r\n   \r\nОт 09.00 часа ще се проведе редовната сесия на Общинския съвет. \r\n \r\n*** \r\n   \r\nОт 18.00 часа Музей „Симитлия – Древната земя на кукерите“ ще бъде открит по повод 50-та годишнина от обявяването на Симитли за град.  \r\n \r\n*** \r\n   \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе: Европа Директно Стара Загора на гости на Детски отдел: Аз познавам природата на Европа - 2 част. „Четем и творим заедно“ – творчески забавления без компютър. „Шарената черга от нашите истории“ - писане на къси разкази за това, как децата са прекарали деня си, за времето прекарано с други деца, за новите приятели и др. \r\n \r\n*** \r\n   \r\nОт 10.00 часа в къща музей „Гео Милев“ ще се проведе Лято в къща музей „Гео Милев“: „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n   \r\nОт 18.00 часа в Международен младежки център ще се проведе Среща с оперната прима Веселина Кацарова по проект  „Красивите лица на Стара Загора“.", "date": "2019.08.29", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2019/08/29/2693447/okolo-polovin-milion-leva-shte-struva-pochistvaneto-na-podmostovite-prostranstva-obzor.html", "text": "Размерът на средствата за почистването на боклуцитe под мостове се уточнява, но прогнозата е, че ще са необходими не по-малко от половин милион лева. Това каза председателят на Управителния съвет на Агенция „Пътна инфраструктура“ (АПИ) Георги Терзийски на брифинг за резултатите от извършените проверки на съоръженията за наличие на нерегламентирано използване на пространството под тях и прилежащия сервитут. Повод за проверките беше възникналият пожар в депото за вторични отпадъци край Дупница, вследствие на който част от колоните на моста на АМ „Струма“ в този участък бяха компрометирани. Битови и строителни отпадъци, гуми, складиране на сено и отглеждане на животни под съоръженията са основните констатации от извършените проверки на мостовете по републиканската пътна мрежа. До 23 август са проверени 3 808 съоръжения. Нерегламентирано използване на пространството под мостовете и прилежащия им сервитут има при 120 от тях. „Работата на експертите продължава и предстои на установените нарушители, съвместно с компетентните органи - РИОСВ и общините, да се съставят актове по Закона за административните нарушения и наказания. Санкцията за физическите лица е от 200 до 500 лв., а за юридическите от 1000 до 3000 лв. Там, където нарушителите не може да бъдат открити ще премахнем неправомерно струпаните отпадъци за сметка на бюджета“, подчерта Терзийски. По думите му тези половин милион лева вместо за текущ ремонт и поддържане на пътищата, за изкърпване на настилките, за обновяване на маркировката на второкласната и третокласната мрежа и за обезопасяване на участъците, ще трябва да се хвърлят за почистване на боклуци, които недобросъвестни граждани, фирми и организации са разпръснали. „Апелирам гражданите да не изхвърлят битовите и строителните си отпадъци не само в сервитута на мостовите съоръжения, а въобще на нерегламентирани места, защото за да бъдат предотвратени последиците от техните действия се бърка не само в нашия джоб, но и в техния включително“, допълни той. Председателят на УС на АПИ заяви, че разчистването на пространствата около някои съоръжения е започнало и целта е премахването им да приключи до средата на септември. \r\n \r\nЗорница КОСТАДИНОВА", "date": "2019.08.29", "title": "Около половин милион лева ще струва почистването на подмостовите пространства (ОБЗОР)"}
{"url": "http://www.focus-news.net/news/2019/08/29/2693448/srbija-danas-sarbiya-tramp-dade-zapoved-kosovskiyat-vapros-da-bade-reshen-do-2020-godina-dachich-potvardi-informatsiyata.html", "text": "Държавният глава на САЩ Доналд Тръмп ще направи всичко възможно, за да разреши косовския въпрос в рамките на следващата година, тъй като се нуждае от голям външнополитически успех възможно най-скоро за целите на кампанията му за президентските избори в страната, съобщава електронното издание на белградския ежедневник  Srbija Danas . \r\nСпоред източници, цитирани от изданието, Тръмп вече е издал заповед на близки сътрудници да намерят компромисно решение за Косово през първата половина на следващата година, тъй като изборите в САЩ ще се проведат през ноември 2020 г. \r\nИнформацията е потвърдена от министъра на външните работи на западната ни съседка Ивица Дачич, който подчерта, че „офанзивата на Тръмп може да се окаже голям шанс за Сърбия\". Според Дачич позицията на САЩ се е променила значително, за което свидетелства фактът, че диалогът за Косово все пак се води, докато в предходните години той изобщо не е обсъждан. \r\n„Истината е, че САЩ бързат да намерят решение. Президентът Тръмп и неговите хора искат косовският въпрос да бъде решен веднага, това е в техен личен интерес. Те искат решение за Косово преди приключването на кампанията за президентските избори. Защото ако имат успех в Косово, това би било добре за Тръмп в президентската му кампания“, обясни първият дипломат на Белград.   \r\nДачич подчерта също, че комуникацията между Белград и Вашингтон трябва да бъде по-интензивна. „За всичко, което правим в Белград, имаме подкрепата на част от администрацията в Белия дом, която иска компромисно решение. Това е голяма стъпка напред, а дали те ще притиснат останалия политически елит във Вашингтон, предстои да видим. Засега вижданията на Белия дом са много различни от тези на Държавния департамент, поне що се отнася до Косово“, твърди сръбският външен министър.  \r\nБившият първи дипломат на Белград Владислав Йованович на свой ред коментира, че американските геополитически оценки сега са значително по-различни от тези преди година или две. \r\n \r\n Тереза Герова", "date": "2019.08.29", "title": "Srbija Danas (Сърбия): Тръмп даде заповед – косовският въпрос да бъде решен до 2020 година, Дачич потвърди информацията"}
{"url": "http://www.focus-news.net/news/2019/08/29/2693449/anadolska-agentsiya-rusiya-i-turtsiya-shte-si-satrudnichat-v-proizvodstvoto-na-samoletni-dvigateli-i-sistemi-za-radioelektronna-borba.html", "text": "Руски и турски представители ще обсъдят сътрудничество между страните в производството на самолетни двигатели и системи за радиоелектронна борба, съобщи началникът на Руската федерална служба за военно-техническо сътрудничество Дмитрий Шугаев в сряда, цитиран от  „Анадолската агенция“ . \r\nНеговите коментари бяха направени в кулоарите на Международното авио-космическо изложение МАКС-2019 в Москва. \r\nВъв вторник руският президент Владимир Путин представи последните постижения на руската авиационна и космическа индустрия пред турския си колега Реджеп Тайип Ердоган. \r\nНа изложението руският лидер показа на турския си колега изтребителят от пето поколение Су-57. Лидерите разгледаха още изтребителите Су-36 (за които се предполага, че ще бъдат поръчани от Турция на друго авиационно изложение в Русия на 11-13 септември – Агенция „Фокус“), ударните хеликоптери Ка-52 и военно-транспортните хеликоптери Ми-38. \r\nНа пресконференцията след срещата Путин и Ердоган заявиха, че са обсъдили възможностите за сътрудничество и съвместно производство в авиацията и средствата за радиоелектронна борба. \r\nЕрдоган беше на еднодневна визита в Москва във вторник. Турският и руският лидери проведоха среща, на която бяха обсъдени двустранните отношения, както и регионалните и международните развития, особено Сирия. \r\n \r\nПревод и редакция:", "date": "2019.08.29", "title": "„Анадолска агенция“: Русия и Турция ще си сътрудничат в производството на самолетни двигатели и системи за радиоелектронна борба"}
{"url": "http://www.focus-news.net/news/2019/08/29/2693450/politika-sarbiya-polsha-ne-pokani-sarbiya-i-rusiya-na-otbelyazvaneto-na-80-tata-godishnina-ot-nachaloto-na-vtorata-svetovna-voyna.html", "text": "Президентът на Сърбия Александър Вучич все още не е получил покана от Полша да присъства на честването на 80-годишнината от началото на Втората световна война на 1 септември, научи белградският ежедневник  „Политика“  от сръбското президентство. Според Министерството на външните работи, посолството на Сърбия във Варшава е получило информация, че са поканени само членове на ЕС, НАТО и Източното партньорство. \r\nТова ще бъде второто голямо събитие, на което Сърбия няма да бъде представена в съответствие с историческата си роля и статута на страна-победител, коментира вестникът, като припомня, че на отбелязването на 100-годишнината от победата в Първата световна война на 11 ноември миналата година, Франция разположи президента на Сърбия в страничните редове, а в същото време настани държавния глава на Косово Хашим Тачи точно зад Владимир Путин. Официален Париж също постави хърватския президент Колинда Грабар Китарович на първи ред. \r\nОстри критики към Полша дойдоха и от Москва. А именно, Владимир Путин дори не получи покана за събитието, на което се очаква да присъстват около 20 световни лидери. Дмитрий Песков, прессекретар на президента на Русия, заяви, че „всички мемориални събития във всяка страна по света, посветени на годишнините от Първата световна война или Втората световна война, не могат да се считат за завършени без участието на Русия, тъй като нейната роля за завършването на Втората световна война не може да бъде пренебрегната.Той припомни, че само за освобождаването на Полша от нацистите, които я превземат през 1939 г., са дали живота си 600 хиляди съветски войници. \r\nРъководителят на кабинета на полския президент Кристоф Шчарски заяви, че се очакват 40 чуждестранни делегации, около 250 гости от цял свят, включително президенти, премиери, председатели на парламенти, външни министри, министри на отбраната, както и пратеници на европейските кралски семейства. В отговор на въпроса защо Русия не е поканена, той каза, че „президентът (на Полша) е решил да покани страните от Европейския съюз и Източното партньорство, Азербайджан, Армения, Беларус, Грузия, Молдова, Украйна. И Русия не участва в нито една от тези организации“. \r\nПо-рано полските власти взеха своето решение да не канят руски представители, обяснявайки, че на 1 септември 1939 г. Русия все още не е участвала във войната и Полша иска да отбележи годишнината с онези страни, с които сега тя работи в тясно сътрудничество. Полската консервативна партия „Право и справедливост“, която е на власт в страната, според медиите е избрала този формат, за да отбележи годишнината от нападението над Полша и началото на избухването на войната с днешните съюзници на НАТО и Европейския съюз, за да избегне руския президент, който беше поканен на предишната кръгла 70-годишнина. \r\nЗа първи път церемонията беше преместена от Гданск и полуостров Вестерплате във Варшава, поради по-ранни спорове с властите в Гданск, доминирани от полската опозиция. Програмата предвижда германският и полският президенти да отдадат почит на цивилните жертви от Втората световна война в град Велюн, в централната част на Полша, призори на 1 септември, внезапно бомбардиран от нацистите в 4.40 ч., докато Германия все още не е обявила война на Полша. \r\nВ Москва обаче смятат, че е точно обратното на това, което Полша твърди, и че става въпрос за класическа ревизия на историята. Генерал-полковник Леонтий Шевцов, член на съюза на журналистите на Русия, в авторски текст подчертава, че е „очевидно, че без участието на Русия, другите републики от бившия СССР, Сърбия, Китай и други страни, които са понесли основната тежест на войната, форматът, който предлага Полша предизвиква недоумение“, тъй като „по логиката на манипулацията на Варшава, организаторът на тази война – Германия и нейните съюзници, участват на манифестацията, а страните от антихитлеровската коалиция не са повикани. Като се погледне списъка на официалните лица човек може да се сети за същата далечна 1939 година. За какво НАТО, ЕС, а още повече Източно партньорство като почетни гости може да се говори. \r\nДостатъчно е, казва той, само да си припомним признанията на британския премиер Уинстън Чърчил, „който никога не е имал симпатии към СССР, че „Всички наши военни операции се извършват в много ограничен мащаб в сравнение с гигантските усилия на Русия“. \r\n \r\n От посолството на Полша: Изпратили сме покани само на най-близките партньори \r\n \r\nОт посолството на Полша потвърдиха информацията от Министерството на външните работи на Сърбия. На въпрос на „Политика“ и поканата е изпратена до някой от служителите от Белград и защо никой от Русия не е поканен, Павел Соколовски, служителят на посолството, отговори, че „поканите са изпратени до най-близките полски партньори от ЕС, НАТО и страните от Източното партньорство“. \r\n \r\n Студена война и в „Туитър“ \r\n \r\nВ последните дни около Втората световна война спориха в „Туитър“ и руският и американският посланици в Белград Александър Боцан-Харченко и Кайл Скот. Руският пратеник реагира на изявлението на американския си колега по повод 80-тата годишнина от подписването на пакта Молотов-Рибентроп. Скот написа, че „двама диктатори тайно си поделят Източна Европа на нацистка и съветска сфера на влияние“, а седмица по-късно е последвала инвазията срещу Полша и ужасите на Втората световна война. Боцан-Харченко му върна, че трагедията е могла да бъде избегната, ако западните сили са се съгласили да създадат предложената от СССР система за колективна сигурност. „Западните сили избраха циничната политика на умиротворяване, която би насочила агресията на Хитлер на изток“, написа дипломатът. Опитът да се представи Съветският съюз като провокатор на Втората световна война, отбеляза той, скверни паметта на милионите жертви, допринесли за краха на нацизма и освобождението на неговия народ и народите на Европа. \r\n \r\nПревод и редакция:", "date": "2019.08.29", "title": "„Политика“ (Сърбия): Полша не покани Сърбия и Русия на отбелязването на 80-тата годишнина от началото на Втората световна война"}
{"url": "http://www.focus-news.net/news/2019/08/29/2693712/pazardzhik-ogranichenie-ot-40-kmch-e-postaveno-na-vhoda-na-selo-zvanichevo-v-posoka-grada.html", "text": "Натоварен е трафикът по главните пътища в област Пазарджик, предаде репортер на  Радио „Фокус“ – Пазарджик . Ограничение от 40 км в час е поставено на входа на село Звъничево в посока Пазарджик. Причината са извършвани ремонтни дейности край пътя. В района на ханче Септември има полицейски патрул, който извършва проверки за валидност на шофьорските книжки. Струпване на автомобили има на входа на Пазарджик на двете кръгови кръстовища на моста на река Марица. На изхода на града в посока автомагистрала „Тракия“ движението по улица „Стоян Ангелов“ е двупосочно в едното пътно платно заради ремонти. \r\n \r\nВаня НИКОЛОВА", "date": "2019.08.29", "title": "Пазарджик: Ограничение от 40 км/ч е поставено на входа на село Звъничево в посока града"}
{"url": "http://www.focus-news.net/news/2019/08/29/2693455/pravitelstvoto-otpusna-28-mln-lv-za-borbata-s-afrikanskata-chuma-obzor.html", "text": "На редовното заседание на Министерски съвет бяха отпуснати 28 млн. лв. трансфер към Министерството на земеделието за изплащане на обезщетения, компенсации и всичко свързано с прилагането на мерките за борба с африканската чума по свинете от Българска агенция по безопасност на храните. До момента огнищата на африканска чума по свините при домашните свине са 32, а за целия месец има само 5 регистрирани огнища. Десислава Танева припомни, че през месец юли регистрираните огнища са били 28. При дивите свине до момента има 52 случая на африканска чума, като във връзка с тях са обявени 43 инфектирани зони в 10 области на страната. Тенденцията е към спад на заразата, а от Министерството на земеделието, храните и горите изразиха надежда тенденцията да се запази и разпространението на заразата да спре окончателно. Стана ясно, че вече има план за осъществяване на депопулация на дивите свине до много ниско ниво, така че да се предотврати повторно разпространение на болестта. В тази насока се работи с всички сили, дори са включени и ловците. За новия ловен сезон са изградени 450 капана. Като се вземат предвид резултатите от отстрела и индивидуалния лов, популацията е намалена с около 2000 диви свине.  \r\nМинистърът на земеделието, храните и горите Десислава Танева обяви новината за отпуснатите средства по време на брифинг, като от думите и стана ясно, че тези средства са част от разходи в размер на близо 23 млн. евро. Средствата ще бъдат съфинансирани от Европейската комисия с около 75%. Те ще бъдат използвани за изплащане на компенсации за умъртвени животни, за разходите по дезинфекция на стопанствата, за унищожените суровини и за всичко, свързано с прилагане на мерките за борба с африканската чума. Част от средствата са предназначени и за стопаните, които доброволно са усвоили месото от животните. Изплащането на финансовата помощ за стопаните ще започне след 1 септември, а в бюджета на Министерството на околната среда и водите ще бъдат направени промени относно финансирането. \"В размер на 1 млн. лв. ще се направи корекция по бюджета на Министерството за представяне на средствата за това изплащане\", заяви Танева.  \r\nОсвен това, Десислава Танева обяви, че се подготвя 14-та годишна експертна среща на тема „Африканска чума по свинете“ на 10 септември. На срещата ще присъства и еврокомисарят по земеделието Витянис Андрюкайтис. Още 5 министри от Европа са заявили участието си до момента.  \r\nНадежда ИВАНОВА", "date": "2019.08.29", "title": "Правителството отпусна 28 млн. лв. за борбата с африканската чума (ОБЗОР)"}
{"url": "http://www.focus-news.net/news/2019/08/29/2693446/pregled-na-osnovnite-temi-v-svetovniya-pechat-agentsiya-fokus.html", "text": "Готовността за изпращане на турски космонавт до МКС, решението да се финансира изграждането на още 20 мили гранична стена и възможното обяснение за израелските дронове, разбили се в Ливан са сред темите на световния печат \r\n*** \r\n \r\n  Руската държавна корпорация „Роскосмос“ във вторник е предложила на турския президент Реджеп Таийп Ердоган да изпрати турски космонавт на Международната космическа станция (МКС), пише електронното издание на турския ежедневник  Yeni Safak . \r\n„Имаме предложение към вас – да изпратим турски космонавт в околоземната орбита, за да отпразнува годишнината на Републиката. Центърът за обучение на космонавти е готов да работи за това“, заяви ръководителят на „Роскосмос“ Дмитрий Рогозин, визирайки 100-годшнината на Турската Република, която ще бъде отбелязана на 29 октомври 2023 година. \r\nПредложението бе отправено по време на посещението на Ердоган и руския му колега Владимир Путин на Международното авиокосмическо изложение МАКС-2019. \r\n„Ще участваме във вашата уважавана работа. Благодаря ви от името на нашата страна, благодаря ви за свършената работа“, каза Ердоган. \r\nНа декември 2018 г. официалният вестник на Турция публикува президентски указ, с който обявява създаването на космическата агенция на страната, която има за цел да подготви и проведе Националната космическа програма в съответствие с политиките, определени от президента на Турция. \r\nМКС, разположена в ниска земна орбита, служи като лаборатория за изследване на микрогравитация и космическа среда за учените за провеждане на експерименти в различни области. \r\nТя също така е начална база за възможни бъдещи мисии до Луната, Марс и астероидите. \r\n*** \r\n \r\n  Министърът на отбраната на САЩ Марк Еспер одобри изграждането на още 20 мили от съоръженията по южната граница на страната, съобщава американският вестник  The Hill . \r\nЕспер одобри искането на Министерството на вътрешната сигурност за допълнително строителство, след като се оказа, че стойността на предварително одобрените бариери е по-малка от очакваното. \r\nАдминистрацията на президента Доналд Тръмп подаде известието за решението си да одобри допълнителното строителство като част от поредица мерки срещу блокирането на използването на средствата на Пентагона за изграждане на отдавна желаната от лидера на Белия дом стена на границата между САЩ и Мексико. \r\nСлужител на Пентагона потвърди пред The Hill, че Еспер е одобрил искането. \r\nБившият действащ министър на отбраната Патрик Шанахан одобри прехвърлянето на 2,5 милиарда долара от различни сметки в Пентагона във фонд за противодействие на наркотиците на Министерството на отбраната, за да бъдат използвани за строежа на около 135 мили гранични бариери в Ел Пасо, Тексас, и Юма и Тусон, Аризона. \r\nСлед възлагането на договори за седем проекта, Инженерният корпус на армията определи, че по-ниските от очакваните разходи за договор позволяват строежа на още 20 мили бариера, припомнят от редакцията. Еспер одобри използването на останалите пари от първоначалните 2,5 милиарда долара за допълнителна работа по два проекта в Юма и един в Тускон. \r\n*** \r\n \r\n Вероятно никога няма да разберем цялата история за случилото се в Бейрут рано в неделя сутринта, но едно е сигурно: ако експлозивните дронове бяха израелски, това е било операция на ниво, което не е виждано от години, пише израелското англоезично издание  The Jerusalem Post \r\nИзраел остана безмълвен след съобщенията, идващи от Ливан, както се случва обикновено. Това оставя обществото да разчита на истории, създадени от  Хизбула – враг на Израелската армия и социални медии. \r\nИ така, нека да продължим с това, което знаем: Само часове след като военновъздушните сили на Израел извадиха от строя група  на Иранския революционен гвардейски корпус „Кудс“, ръководена от две оперативни лица от \"Хизбулла\", планиращи експлозивна атака с дронове срещу Израел, два дрона се появиха в небето над Дахие. Единият катастрофира, след като бе свален с камъни, а другият избухна, рани трима души и причини сериозни щети на медийния офис на \"Хизбулла\". \r\nСпоред \"Хизбулла\" двата дрона са носели по 5,5 килограма експлозив С4 всеки и са били на „самоубийствена мисия“, а не са били разузнавателни или цивилни. \r\nДокато Хизбула и ливанските въоръжени сили бързо обвиняват Израел за нападението, мнозина в Йерусалим обвиняват Иран. Ако Иран не може да започне атака с дрон срещу Северен Израел от Сирия, защо да не опита от Ливан? Малко вероятно. \r\nТози модел дронове  не са в състояние да летят твърде далеч от своите оператори на земята, в най-добрия случай няколко километра. Това би означавало, че техните оператори са били на земята в крепостта на \"Хизбулла\". Подобна операция може да е рискувала не само израелските агенти да бъдат заловени от шиитската група, но и цялостна война между двете вражески страни. \r\nВъзможно ли е агентите да  не са направили нещо друго? Вместо експлозивни дронове, може би атентат с кола бомба или убийство от стрелец със заглушител? \r\nИзраел е бил обвинен в подобни операции по целия свят, така че защо не и в Бейрут? \r\nНо е малко вероятно медийният офис да представлява непосредствена заплаха за сигурността на гражданите на Израел. Трябваше да е нещо - или някой друг. \r\nПредполагаемото видео от местопроизшествието, публикувано в социалните медии, показва, че един от дроновете витае над паркинг, вероятно в очакване на мишена. \r\nДруги изображения от местопроизшествието показаха два камиона в пламъци след експлозията. Остава обаче въпросът: какво може да бъде толкова важна цел за Израел да рискува подобна операция? \r\nСпоред материал на The Times, целта не е високопоставен служител на \"Хизбулла\" като Хасан Насрала, който се крие дълбоко под земята в бункера си, а по-скоро горящите камиони, виждани на изображенията. \r\nСпоред източници на разузнаването, цитирани в материала, камионът е превозвал контейнери с машини за смесване на висококачествено гориво за прецизно управлявани ракети от съседно складово помещение, което съдържаше промишлен смесител от висок клас, необходим за смесване на горива с твърдо гориво за висококачествените прецизни ракети. \r\nИзработеният в Иран смесител, който се считаше за една от ключовите части на прецизната ракетна технология, беше сериозно повреден, а компютърният механизъм за управление, който беше в отделен контейнер, беше напълно унищожен при взрива. \"Хизбулла\" от години се опитва да произвежда прецизно управлявани ракети, които да добави към своя арсенал, а Израел от години се опитва да го предотврати. \r\nПремиерът Бенямин Нетаняху предупреди през декември, че \"Хизбулла\" се опитва да изгради инфраструктура за преобразуване на ракети земя-земя в прецизни ракети в близост до пристанището на града и международното летище  на Бейрут „Рафик Харири“. \r\nСпоред източници служителите на \"Хизбулла\" са взели съзнателно решение да пренесат центъра на тежестта на проекта за прецизни ракети, с който се занимават от известно време, от Сирия в цивилното пространство в сърцето на Бейрут. \r\nИма и други обекти в Бейрут и другаде, където оперативните работници на \"Хизбулла\" по подобен начин работят за създаване на инфраструктура, която ще бъде определена за бъдещо съхранение и преобразуване на прецизни ракети. Според източници Израел следи тези обекти с разнообразни възможности и средства и притежава много информация за проект за прецизни ракети на \"Хизбулла\". \r\nИзраел е знаел, че тези камиони представляват непосредствена заплаха; те са били целта на експлозивните дронове. Арсеналът на \"Хизбулла\" от приблизително 130 000 ракети се състои от предимно малки, преносими от човек и неуправляеми ракети „земя-земя“ и ракети с обхват между 10 км и 500 км Групата има и няколко вида ракети „земя-въздух“ и „земя-море“. \r\nИзраелските представители обаче смятат, че ливанската шиитска терористична група ще притежава повече от 1000 високоточни ракети в рамките на едно десетилетие, и това не може да бъде допуснато от израелската армия. \r\nТова е нещо, с което Израел оправдава  разширената си кампания срещу Иран. Първо в Сирия, а след това, според съобщенията, миналия месец в Ирак. И сега в самия Ливан.", "date": "2019.08.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/29/2693453/tass-sasht-zayaviha-che-mogat-da-varnat-turtsiya-v-programata-za-f-35-samo-ako-se-osvobodi-ot-zakupenite-sistemi-s-400.html", "text": "Американската администрация може да обмисли връщането на Турция към програмата за изтребители бомбардировачи от пето поколение F-35 само ако се освободи от зенитните ракетни системи С-400, придобити от Русия. Това заяви в сряда на брифинг за журналисти в Пентагона американският министър на отбраната Марк Еспър, цитиран от  TACC \r\nТой беше попитан дали САЩ ще са готови да върнат Турция на проекта за производство на самолети F-35, ако тя откаже да използва системата за ПВО С-400. „Не. Не според моите идеи“, отговори Еспър. \r\n\"Говорих за това много ясно, публично и насаме в контакти с моите турски колеги: или F-35, или С-400. Не и двете. Не можете едните  да ги сложите в гаража, и да извадите другите. Или едното, или другото \", обясни министърът на отбраната на САЩ. \r\nВ същото време той призна, че при пълен отказ на Анкара от системата за противовъздушна отбрана С-400, Вашингтон може да проучи въпроса за завръщането на Турция към производствената програма на F-35. \"Повтарям: те  ще трябва да се отърват от програмата С-400", "date": "2019.08.29", "title": "ТАСС: САЩ заявиха, че могат да върнат Турция в програмата за F-35 само ако се освободи от закупените системи С-400"}
{"url": "http://www.focus-news.net/news/2019/08/29/2693456/spiraneto-na-rabotata-na-parlamenta-za-pet-sedmitsi-komentari-v-britanskite-vestnitsi-agentsiya-fokus.html", "text": "Решението на Борис Джонсън да спре работата на парламента за пет седмици, за да може да ограничи възможността да бъде осуетено извеждането на страната от ЕС без споразумение е централна тема на британските вестници. \r\n*** \r\n \r\n Пророгацията е официален механизъм за приключване на сесия на парламента, която обикновено трае само кратко време, докато дейността му започне отново с реч на кралицата. Това означава, че заседанието на парламента е спряно и той прекратява цялото обсъждано законодателство, обяснява  The Guardian \r\nНормално е това да се случва всяка есен. Настоящата сесия на парламента, която започна през юни 2017 г., е най-дългата от близо 400 години. \r\nТук играят редица силно необичайни фактори. Пророгацията да продължи повече от месец е безпрецедентно в последно време. Например, тъй като пророгацията от 80-те години на миналия век насам обикновено продължава по-малко от седмица. \r\nПрекъсването за пет седмици обаче включва триседмичен период, през който обикновено така или иначе парламентът не заседава, три седмици, през които се провеждат конференциите на партиите на либерал-демократите, лейбъристите и консерваторите. \r\nПродължителността на пророгацията очевидно ще има ефект на стесняване на възможностите на недоволните от Брекзит - те ще имат две седмици по-малко в парламента, за да приемат някакво законодателство срещу напускане без споразумение. \r\nДжонсън отхвърли твърденията, че решението му има за цел да блокира депутатите да обмислят начини да осуетят плановете му за Брекзит, след като беше обвинен в провеждането на „преврат“ срещу парламента. Премиерът заяви, че ще има \"достатъчно време\" депутатите да обсъдят Брекзит преди и след срещата на върха на ЕС на 17 октомври. \r\nТой каза, че този ход ще му позволи да „представи амбициозна нова законодателна програма за одобрение от депутатите“. \r\nДепутатите не могат да гласуват против  пророгацията. Парламентът трябваше да излезе във ваканция след втората седмица на септември  и имаше предложения депутатите да гласуват против тази ваканция или всеки опит за нейното удължаване. Въпреки това пророгирането на  парламента не е гласувано от депутати, така че не може да бъде спрян по този начин. \r\nИскането до кралицата и предложения график бяха отправени на заседание на Тайния съвет в Балморал от малък брой висши министри, които присъстват на заседанията. \r\nИма известно объркване, защото технически висши депутати от опозицията са членове на тайния съвет, включително Джеръми Корбин, лидер на лейбъристите. Но тези депутати не ходят на реални срещи, това е резервът на избран брой висши министри, водени от Джейкъб Рийс-Мог, който е лорд президент на съвета. \r\nТехнически кралицата можеше да откаже да изпълни желанието на премиера под кралската прерогатива. Но в действителност щеше да й бъде изключително трудно да го направи. Корбин ѝ е написал, че „съществува опасност кралският прерогатив да бъде настроен директно срещу желанията на мнозинството от Камарата на общините“. \r\nПо-малко от 24 часа след като Корбин и други опозиционни депутати постигнаха споразумение, че ще използват законодателни усилия, за да спрат Брекзит без споразумение, а не „ядреният вариант“ на незабавен вот на недоверие, изглежда, че прозорецът за потенциално законодателство е станал далеч по-тесен. \r\nТова прави перспективата за бърз вот на недоверие далеч по-вероятна и депутатите, които остават, ще трябва отново да преценят тази възможност. Корбин предложи да ръководи временно правителство за да договори удължаване  на член 50 и след това да свика общи избори - предложение, което е крайно неприемливо за повечето консервативни депутати. \r\nБунтовникът от Торите Доминик Грийв, който се противопоставя на Брекзит без споразумение, заяви, че ще се консултира с депутати със сходно мислене през следващите няколко дни преди завръщането на парламента следващата седмица. \r\nГрийв каза, че вотът на недоверие вече е по-вероятен. „Ако е невъзможно да се предотврати пророгацията, тогава смятам, че ще бъде много трудно за хората като мен да запазят доверие в правителството и добре виждам защо лидерът на опозицията би искал да внесе предложение за вот на „недоверие“ - каза той. \r\nСъс сигурност ще има опит за правни действия срещу пророгацията. Депутатът от Шотландската народна партия Джоана Чери потвърди, че е говорила с правния си екип за ускоряване на планираното обжалване в шотландските съдилища, което трябваше да се разглежда на 6 септември. \r\n*** \r\n \r\n Борис Джонсън ще спре работата на  парламента за пет седмици от средата на септември, с ход, който допълнително повишава заплахата от Брекзит без споразумение, пише британският вестник  The Independent . \r\nПланът на премиера би лишил депутатите от възможността да обсъждат и приемат закони в срок до 31 октомври, крайният срок за излизане на Великобритания от ЕС. \r\nТой бе наречен \"конституционно безобразие\" от Джон Беркоу, председател на Камарата на общините. \r\nРешението в  сряда дойде като последният обрат в бурна серия от събития, започнала през април, когато Тереза Мей, бившият министър-председател, определи срока 31 октомври, след като не успя да обедини депутатите зад сделката си с Европа. \r\nЕто основните дати при отброяването до 31 октомври, когато Великобритания ще напусне ЕС със или без сделка. \r\n3 септември: Депутатите се връщат в Камарата на общините за първата си сесия след лятната почивка. \r\n4 септември: Финансовият министър Саджид Джавид трябва да представи годишния есенен бюджет в Камарата на общините за правителствените разходи през 2020/21. \r\n9 септември: Парламентът вероятно ще започне процес за пророгация. \r\n10 септември: Парламентът ще бъде спрян до 14 октомври. \r\nСезон на конференциите \r\nКогато парламентът не действа, сезонът на партийните конференции - основно събитие в политическия календар - ще придобие още по-голямо значение, като всеки лидер трябва да направи важни изказвания относно развитието на Брекзит. \r\nЗначението на изказванията се повдига допълнително чрез нарастващите спекулации за предстоящи общи избори, което означава, че лидерите могат да използват възможността да направят смели политически изявления. \r\n14 септември: В Борнемут започва конференцията на партията на либералните демократи. \r\n17 септември: Джо Суинсън вероятно ще изнесе реч на конференцията на Либерал-демократите \r\n21 септември: Конференцията на лейбъристите започва в Брайтън. \r\n25 септември: Вероятно Джеръми Корбин ще изнесе реч. \r\n29 септември: В Манчестър започва конференцията на Консервативната партия. \r\n2 октомври: Борис Джонсън вероятно ще произнесе реч. \r\nПарламентът се завръща \r\n14 октомври: Държавно откриване на парламента, включително реч на кралицата \r\n17 и 18 октомври: Планираната дата на двудневната среща на върха на ЕС в Брюксел, която ще отбележи последен опит за преговори с червени линии по спорни въпроси като предпазния механизъм за ирландската граница и в крайна сметка вземе решение за Брекзит \r\n21 и 22 октомври: Парламентът вероятно ще проведе поредица от гласувания след речта на кралицата. \r\n31 октомври: Обединеното кралство трябва да напусне ЕС. \r\n*** \r\n \r\n Дипломат от Брюксел разкри, че ЕС може да отстъпи на исканията на Борис Джонсън за Брекзит, след „шокиращото“ му решение да спре работата на парламента, пише евроскептичният вестник  The Daily Express . \r\nТвърдата тактика на Борис Джонсън по отношение на Брекзит изглежда върши работа - след като няколко висши фигури в Брюксел изразиха паника за предстоящата перспектива за Брекзит без сделка. Според вътрешен служител в Брюксел, водещите служители на ЕС стават все по-загрижени, че Борис Джонсън сериозно смята да изведе Великобритания без сделка. Майкъл Пийл, дипломатическият кореспондент на \"Файненшъл таймс\", заяви, че Европейският съюз може да реши да отговори на исканията на Борис Джонсън след днешното съобщение за спирането на работата на парламента. \r\nПийл пред ВВС: „Мисля, че има много несигурност в това. \r\n„Това, както казва един служител, е игра на шах или покер с висок залог.“ \r\n„Тук със сигурност има възможност и хората се опитват да работят върху това какво означава решението за съдбоносната среща на лидерите на ЕС в средата на октомври.“ \r\nТой предположи, че ЕС може да бъде заинтересован да изглежда така, сякаш Борис Джонсън „е спечелил победа“ над Брюксел, ако това гарантира сделка за Брекзит. \r\nТой твърди, че фактори в Брюксел са все по-загрижени от предстоящия хаос от Брекзит без споразумение. \r\nЕдин дипломат от ЕС каза на Пийл, че ходът на Борис Джонсън ще увеличи още повече залозите за срещата на върха на европейските лидери, която следва речта на кралицата, планирана за 14 октомври. \r\nСлужителят заяви: „Определено това е преди всичко домашен ход. Но той играе две шахматни партии едновременно“. \r\nДипломатът заяви, че днешното решение е част от рискования подход на Джонсън, който може да увеличи перспективите за сделката - и също така ще прехвърли вината върху ЕС  в случай на Брекзит без сделка. \r\nДруг дипломат каза: „Той показа на ЕС, че„ ние сме вътре  заедно “. \r\n\"Той иска да се измъкне от тази идея, че топката е в полето на Обединеното кралство - и най-малкото вместо това да я постави в средата на терена.\" \r\nЕдин високопоставен служител на ЕС каза: „Каквото и да се случи, ЕС никога няма да промени позицията си, защото Брекзит без сделка става все „по-достоверен “, а противниците на такова развитие се организират по-добре.", "date": "2019.08.29", "title": "Спирането на работата на парламента за пет седмици - коментари в британските вестници (Агенция „Фокус“)"}
{"url": "http://www.focus-news.net/news/2019/08/29/2693451/afp-zadarzhani-sa-sluzhiteli-na-mladezhki-tsentar-v-rumaniya-za-nezakonna-eksploatatsiya-na-germanski-mladezhi.html", "text": "Румънските прокурори в сряда са задържали няколко служители на младежки център заради обвинения в незаконна експлоатация на германски тийнейджъри по социална програма, предназначена да помогне за рехабилитацията на непълнолетни, съобщиха източници от съдебната власт, цитирани от  AFP . \r\nНай-малко четирима непълнолетни са спасени, докато осем заподозрени, включително германска двойка, са разследвани за предполагаемо държане на деца в \"робски условия\". \r\nГерманците, които отговарят за програмата, са били разпитани, според представител на младежкия център, който е пожелал анонимност. \r\nТрима румънски служители също са били задържани, съобщи румънската информационна агенция Mediafax. \r\nСпоред местната агенция за закрила на детето в центъра е имало 20 деца. Центърът представлява отдалечена ферма в Северна Румъния, която е била претърсена във вторник заедно със седем други къщи. \r\nЧетири от децата са настанени от агенцията за закрила на детето, които чакат родителите им или други настойници да ги приберат, заяви говорителят на агенцията Адриан Мандру пред AFP, като заяви, че няма информация за другите 16 деца. \r\nПрокурорите твърдят, че в рамките на така наречения „Проект Марамуреш“ деца на възраст между 12 и 18 години са били принудени да „полагат изтощителен физически труд“ и са били третирани по „унизителен и неподходящ “ начин във фермата и в многобройните домакинства в село Визеу де Сус, окръг Марамуреш \r\nТийнейджърите са били лишавани от храна, не им било позволено да учат или да приемат лекарствата, отпускани по лекарско предписание, ограничавани са от контакти с външния свят и са били мишени на „сурови и брутални методи на така нареченото превъзпитание“, съобщиха от прокуратурата. \r\nПроектът, финансиран от германската държава, е основан и координиран от един от заподозрените германци и е лицензиран от министерството на труда в Румъния, според разследващите. \r\nПроектът обещава да \"рехабилитира\" проблемни деца от Германия с развлекателни дейности и психологическа помощ. \r\nСпоред уебсайта на програмата проектът е бил насочен към непълнолетни лица, страдащи от поведенчески разстройства или наркомании. \r\nЦентърът казва, че организира „образователни и развлекателни дейности сред природата“ под наблюдението на експерти по педагогика и психология. \r\n \r\n  Юлиян Марков", "date": "2019.08.29", "title": "AFP: Задържани са служители на младежки център в Румъния за незаконна експлоатация на германски младежи"}
{"url": "http://www.focus-news.net/news/2019/08/29/2693457/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Обемът на \"секретната\" икономика на Русия, натискът върху членът на председателството Милорад Додик за приемане на програмата за сътрудничество между страната и НАТО и въвличането на републиката в Алианса, както и \"неизбежното\" приятелство между Русия и Турция са сред темите на руския печат \r\n*** \r\n \r\n  Разходите на Русия за закупуване на оръжие и интелектуална собственост възлизат на около 4,9 трилиона рубли, или 5,3% от БВП, изчисляват в редакцията на вестник  РБК  въз основа на последните данни на Росстат за 2017 г. \r\nОбщите разходи на руската икономика за обекти, които са чувствителни от гледна точка на националната сигурност – оръжия за продъжителна употреба и продукти на интелектуална собственост - през 2017 г. възлизат на 4,85 трилиона рубли, или почти 5,3% от БВП на страната за съответната година, става ясно от новите данни на Росстат за националните сметки на Русия за периода 2014–2018 г. \r\n \r\n Класифицирани разходи \r\n \r\nЗа трета година Росстат публикува данни за обемите, структурата и динамиката на БВП съгласно единната международна методология на СНС за 2008 г. (Система на националните сметки). Според него брутното формиране на основния капитал включва разходи за трайни оръжейни системи (самолети, кораби, танкове и др.), както и продукти за интелектуална собственост (изследвания и разработки, разходи за проучване на ресурси, създаване на компютърен софтуер и бази данни данни). \r\nПри статистическото представяне на брутното формиране на капитал Росстат крие данните за разходите за тези две категории и е невъзможно да се разбере колко точно е изразходвано поотделно за военни системи и колко за научни изследвания и разработки. \r\nРБК определи общия показател за класифицираните разходи по остатъчния принцип - разликата между общото бруто формиране на основния капитал (19,88 трилиона рубли) и посочените разходи за дълготрайни активи като сгради, транспорт, оборудване и др. Реалните данни са само за 2017 г., тъй като федералната  статистическа служба все още не е публикувала подробна информация за 2018 г. \r\nСекретните разходи в номинално изражение са нараснали с 5,8% - от 4,59 трилиона рубли през 2016 г. до 4,85 трилиона рубли през 2017г. Делът на скритите разходи от общия БВП е останал почти непроменен - около 5,3%. \r\n \r\n Разкриване или не на чувствителната информация? \r\n \r\nРосстат не разкрива тази информация и не планира да я публикува в бъдеще заради поверителност, обясни по-рано заместник-ръководителят на службата Ирина Масакова пред РБК. През 2016 г. Росстат се застъпи за публикуването на разходите за закупуване на оръжия, опитвайки се да докаже на съответните служби, че това е просто общ показател. Инициативата беше подкрепена от Обществения съвет в Росстат. \r\nНо публикуването на тези данни би било престъпление срещу държавата, казва Евгений Никитенко, професор от катедра „Публична администрация и национална сигурност“ на отдел „Национална сигурност“ към РАН.  „Това е държавна тайна и въпросът за публикуването е антидържавен подход. Нашите опоненти трябва да се страхуват и да мислят за това какво имаме“, подчерта пред РБК Никитенко. \r\n„Няма смисъл да се крият тези данни“, заяви  на свой ред Алексей Арбатов, ръководител на Центъра за международна сигурност към Института за световна икономика и международни отношения на РАН. „Що се отнася до военната сфера, непрозрачността позволява неконтролирано използване на средствата - за разширяване на основни активи, за разпределяне на пари за скъпи, безперспективни изследвания“. \r\n \r\n Разходите за въоръжение намаляват \r\n \r\nКакто следва от данните на федералната статистическа служба, в предишни години делът на секретни разходи е нараствал, но през 2016-2017 г. той възлиза на 5,3% от БВП. Лекият спад през 2017 г. (от 5,33 на 5,27% от БВП) вероятно се дължи на намаление на покупките и развитието на оръжия. През 2018 г. индикаторът може също да падне. \r\nРусия харчи 70% от военния бюджет за разработване и закупуване на оръжия, заяви съветникът на министъра на отбраната Андрей Илницки. Въпреки номиналния растеж на програмата за национална отбрана с 5–7% годишно, делът на разходите за оръжия в БВП постепенно намалява. \r\nПрез 2017 г. разходите за отбрана възлизат на около 3,3% от БВП. Именно през тази година отминава пикът на средствата, отделяни за военните и и разходите за отбрана в Русия паднаха за първи път от 19 години. През 2018 г. делът на разходите за отбрана намаляват до 3,2% от БВП. През 2019 и 2020 г. те ще възлизат на 2,9% от БВП, поясни заместник-министърът на отбраната Татяна Шевцова. \r\nСпоред Шевцова мощният финансов поток във военно-индустриалния комплекс е бил в първата държавна програма за въоръжение, когато задачата е „разрастване на отрасъла“ и финансиране на научноизследователскта дейност като приоритет. „Днес пикът на държавната поръчка за научноизследователска и развойна дейност е отминал, преминаваме към серийни доставки“, отбеляза заместник-министърът. \r\nПрез януари 2018 г. президентът на Русия Владимир Путин одобри нова държавна програма за въоръжение за периода до 2027 г., за изпълнението на която са предвидени 20 трилиона рубли. „Няма допълнителна информация за програмата поради пълната й секретност, но през март [2018 г.] министърът на отбраната Сергей Шойгу поиска да бъдат подготвени предложения за нейната промяна“, отбелязват от Института „Гайдар“. \r\nНамаляването на държавните отбранителни поръчки е довело до спад на производството във военнопромишления комплекс през 2019 г. Според последните данни на Росстат, през януари-юли 2019 г. производството на самолети и космически системи - приблизителна база за оценка - намалява с 41,5% в сравнение със същия период на предходната година. След силен растеж за четири години, за първи път производството на самолети, космически кораби и ракети се срина през 2018 година. Вицепремиерът Юрий Борисов отчете спад на авиационните продукти с 12,7%. Допълнителен проблем е големият дълг на отбранителната промишленост: през юли Борисов предложи да се отпишат 600-700 милиарда рубли дългове на военни предприятия към банки. \r\n*** \r\n \r\n  Краят на лятото стана време на засилен натиск над сръбския член на Президиума на Босна и Херцеговина (БиХ) Милорад Додик от страна на САЩ, които искат дой да подпише програмата за сътрудничество между страната и НАТО и въвличането на републиката в Алианса, пише руското издание  „Фонд за стратегическа култура“  в материал, представен без редакторска намеса. \r\nПоради разногласия по този въпрос между босненските сърби, от една страна, и лидерите на хървати и мюсюлмани, от друга, Босна и Херцеговина живее без правителство вече девети месец. Представителят на хърватската общност Желко Комшич, който замени Додик като ръководител на Президиума на БиХ, предложи Додик да подпише годишната програма за сътрудничество с НАТО - ANP (Годишна национална програма), а в замяна да получи начело на правителството представителя на неговата партия - Съюза на независимите социалдемократи (СНСД), министър на финансите на републиката Сръбският Зоран Тегелтия. \r\n„Действам и ще продължа да действам в съответствие с решенията, приети от Президиума на БиХ по-рано, в конкретния случай, относно интеграцията в НАТО“, каза Комшич. Това е изнудване. „Одобрението“ на програмата за сътрудничество с НАТО не е решение на Президиума - за нея са гласували само хърватските (представлявани от Желко Комшич) и мюсюлманите (представлявани от Бакир Изетбегович). Лидерът на сръбската общност Милорад Додик защитава неутралния, извънблоков статут на Босна и Херцеговина. За това гласува Народното събрание на Република Сръбска (РС), която е част от БиХ, заедно с Мюсюлманско-хърватската федерация. А подписването на програма за сътрудничество с НАТО е равносилно на издаването на „входен билет“  на Босна и Херцеговина за Северноатлантическия блок. \r\nПрез декември 2018 г. лидерите на сараевските бошняци (мюсюлмани-славяни) подготвиха План за действие за членството на БиХ в НАТО зад кулисите, без обсъждане в Комисията за интеграционния процес в НАТО, от които седем от двадесет членове са сърби. Одобряването на този документ изисква гласовете на представители и на трите общности, но позицията на сърбите беше игнорирана от властите в Сараево. \r\nАтаката срещу Милорад Додик се развива. Членът на Камарата на представителите на босненския парламент Денис Бечирович поиска „несъобразяване с шовинистичната матрица на Додик“ и заяви: „Не трябва да има компромиси, които възпрепятстват евроатлантическия път на Босна и Херцеговина ... Крайно време е европейските държави да се присъединят към санкциите на САЩ срещу Додик“. \r\nВърховният представител за БиХ Валентин Инцко (Австрия) обвини сръбския член на Президиума, че подкопава основите на Дейтънското споразумение. Додик отвърна: самите високи представители нарушиха Дейтън, като отнеха от правомощията на Република Сръбска (съдилища, въоръжени сили, събиране на данъци и много други), първоначално делегирани на сръбския ентитет с тези споразумения. Додик, по неговите думи, си запазва правото да действа въз основа на решения на Народното събрание на РС. \r\nПозицията на Вашингтон беше формулирана от представителя на Държавния департамент на САЩ Матю Палмър: \"Надявам се Милорад Додик да престане да упорства ... Бъдещето на БиХ е Западът: ЕС, НАТО и партньорството със САЩ“. В същото време Палмър даде да се разбере, че американските санкции срещу Додик вече са дали плод - възможността за референдум за отделянето на Република Сръбска от Босна и Херцеговина беше осуетена. Като, санкциите ще проработят и сега ... \r\n„Палмър не ме уплаши, ако се страхувах, отдавна щях да съм се отказал от политиката“, отговори на това Додик... „Палмър е част от старата американска администрация, която залага на мюсюлманите в БиХ. Аз съм против тази политика. И призовавам мюсюлманите, сърбите и хърватите да се договорят никой да не може да ни налага политика отвън. Когато в началото на август ние, лидерите на водещите партии, подписахме споразумение за съставяне на правителство, от посолството на САЩ обясняваха на моето обкръжение, че са ме склонили да приема плана за сътрудничество с НАТО. Какво е това, ако не е намеса на американците във вътрешните работи на БиХ? Конституцията на БиХ предвижда съществуването на Мюсюлмано-хърватска федерация и Република Сръбска и само тези субекти могат да формират политиката на страната...“ \r\nНа 6 август водещите партии в страната – Партията на демократическото действие (ПДД) на Бакир Изетбегович, СНСД на Додик и Хърватският демократичен съюз (ХДС) на Драган Чович действително подписаха договор за принципите на формиране на правителството. Бе уговорен едномесечен срок за изпълнение на договора. В него съществува и неясна клауза за сътрудничество с НАТО, която всяка страна тълкува по своему: Додик заявява, че формирането на правителството и сътрудничеството с Алианса не са свързани; Изетбегович казва, че става въпрос за ограничено сътрудничество; Чович изобщо не коментира ситуацията. И всичко отива към това на 6 септември БиХ да няма правителство. Десетият месец от съществуването на БиХ без изпълнителна власт ще премине. \r\nИнтересното е, че от известно време лидерът на бошняците Бакир Изетбегович отстъпи в сенките, като отстъпи ролята на първа цигулка на Желко Комшич. Поведението на Изетбегович започна да се променя след визитата в БиХ на турския президент Ердоган. По-рано Турция и Изетбегович всячески подкрепяха влизането на страната в западния военен алианс, но сега отношенията на Анкара със Запада се усложниха. В крайна сметка, бошняците възприемат Турция по същия начин, както сърбите възприемат Русия, а хърватите възприемат Германия. \r\nИ сега никой не може да каже още колко ще просъществува Босна и Херцеговина в сегашния си вид – крехко политическо образувание, обединило противниците в Босненската война от 1992 до 1995 година. \r\n*** \r\n \r\n САЩ се нуждаят от провокация, за да скарат Русия и Турция, пише Геворг Мирзаян, доцент по политология във Финансовия университет към правителството на Руската федерация във вестник  “Взгляд“  в материал, представен без редакторска намеса. \r\nНа 27 август турският президент Реджеп Ердоган пристигна в Москва на непредвидено посещение. Целта на срещата беше да се избегне война, от която нито Москва, нито Анкара се нуждаеха. \r\nБързането на турския президент се обяснява с развитието на ситуацията в Сирия -изключително неизгодно и опасно за Ердоган. \r\nВсъщност самата Турция е виновна за ситуацията. Миналата година Реджеп Ердоган сключи сделка с Москва, Дамаск и Техеран. Сирийските сили спряха настъпателните операции в провинция Идлиб (които заплашваха Анкара със загуба на влияние, ликвидация на протурски бойци и поява  на десетки хиляди нови бежанци, които ще избягат от войната през сирийско-турската граница), в замяна на което Ердоган обеща да се справи самостоятелно с управляващите терористи в Идлиб. И така мина една година, а турският президент не се справи Според Путин терористите \"продължават да обстрелват позициите на сирийските правителствени сили, опитвайки се да атакуват и руските военни обекти\". \r\nТогава сирийските войски започнаха да подреждат района с подкрепата на руските сили - те надвиха най-обучените единици от бунтовниците, след това си върнаха контрола над град Хан Шейхун (известен с фалшифицирана история за предполагаемото използване на химическо оръжие от Асад срещу цивилни”). \r\nМосква обясни, че тези територии са контролирани от терористи, което означава, че примирието не се отнася за тях. Следователно сирийската армия имаше пълното право да реши въпроса със собствените сили. \r\nПроблемът е, че вътре се намира наблюдателният пункт на турската армия, а сега е заобиколен от сирийски войски. Ердоган вече предупреди, че ще направи всичко възможно, за да защити войниците си - в края на краищата репутацията му е на карта и то не само на външния, но и на вътрешния политически фронт. И всички разбраха: в случай на някои въоръжени инциденти, да не говорим за смъртта на турските войски, ситуацията в Сирия рязко ще се влоши. Възможни са пълномащабни битки между сирийската и турската армия. Битките, които не са нужни нито на сирийците, нито на турците, нито на руснаците. Затова Реджеп Ердоган отлетя за Москва, за да реши проблема. \r\nОтчасти той явно го е решил. Настъплението на сирийската армия ще бъде спряно, турските войници ще бъдат изтеглени от наблюдателния пункт, а Путин ще даде още един шанс на Ердоган да реши по някакъв начин проблема с терористите в Идлиб. \r\nТеоретично, разбира се, Москва би могла да заеме много по-строга позиция и просто да притисне Анкара. Реджеп Ердоган сега подготвя операция срещу сирийските кюрди и изобщо не му е лесно да отвори втори фронт срещу Дамаск. Освен това, на фона на конфликта със САЩ, той също не е в състояние да отвори втория фронт на \"дипломатическата война\" с Русия - единственият всъщност голям съсед, с когото турският лидер е развил добри отношения. Очевидно обаче Кремъл реши да не разрушава мостовете и да угоди на Ердоган в името на бъдещи сделки. \r\nТака че не е случайно, че турският президент посети Жуковски по време на изложението МАКС-2019. Там, както много точно каза руският турколог, старши изследовател в Руската академия на науките Владимир Аватков, „Владимир Путин хранеше турския си колега с руски сладолед, за да охлади разпалването му, говори за възможностите за разширяване на сътрудничеството и показва по всякакъв начин, че Москва, за разлика от Вашингтон, е готова за много но ... желае взаимност.\" \r\nВсъщност задълбочаването на руско-турското сътрудничество в икономиката, отбраната, туризма и т.н. отдавна не е самоцел, но и важен сигнал за Запада. Сигнал за това, че опитите за изолация на Турция и Русия, само тласка Москва и Анкара в обятията един на друг,  което сериозно накърнява интересите на колективния Запад. И Путин, и Ердоган активно използват тези демонстрации, за да принудят САЩ и Европа да преразгледат отношенията си със страните, които ръководят. \r\nНапример, и Москва, и Анкара активно демонстрират на Запад готовността си да сключат сделка за закупуване на руски самолет Су-57 от Турция. Вместо жестоките F-35, които САЩ отказаха да продадат на Ердоган заради сделката С-400. Този договор (ако, разбира се, ще бъде сключен) рязко ще повиши авторитета на Русия на глобалния оръжеен пазар и ще бъде още един удар за Турция срещу неписаните правила на НАТО - удар, който в същото време ще подчертае независимостта и непреклонността на турското ръководство към натиск от страна на САЩ. Затова американските журналисти вече настояват Тръмп и Конгресът (който се готви да предприеме нови санкции срещу Анкара поради закупуването на най-новия комплекс С-400) \"спешно да обърнат внимание на тази неприемлива ситуация\". \r\nВ тази връзка, разбира се, идеалното решение на проблема за САЩ не би било да се намери компромис с Анкара и Москва, а да се организира провокация, която да принуди Русия и Турция да се разположат в различни окопи.  \r\nВ Москва и Анкара, разбира се, се обмисля подобен сценарий - и затова Ердоган долетя толкова бързо в Русия, а Путин толкова бързо сключи споразумение с него, макар и тактическо. Руско-турската игра трябва да продължи", "date": "2019.08.29", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/08/29/2693459/gd-granichna-politsiya-intenziven-e-trafikat-na-gkpp-kapitan-andreevo-gkpp-kalotina-i-gkpp-kapitan-petko-voyvoda.html", "text": "Интензивен е трафикът на ГКПП „Капитан Андреево“, ГКПП „Калотина“ и ГКПП „Капитан Петко войвода“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Сърбия на ГКПП „Калотина“ трафикът е интензивен на изход за леки автомобили. На границата с Република Гърция на ГКПП „Капитан Петко войвода“ трафикът е интензивен на вход за леки автомобили. На границата с Република Турция на ГКПП „Капитан Андреево“ трафикът е интензивен на изход за товарни автомобили. На българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.08.29", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Калотина“ и ГКПП „Капитан Петко войвода“"}
{"url": "http://www.focus-news.net/news/2019/08/29/2693462/nimh-dnes-shte-e-slanchevo-s-maksimalni-temperaturi-mezhdu-31-i-36.html", "text": "Днес отново ще е слънчево, след обяд в низините - горещо. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Ще духа слаб до умерен вятър от изток-североизток. Максималните температури ще са между 31° и 36°. Атмосферното налягане ще се задържи малко по-високо от средното за месеца.   \r\nПо Черноморието ще бъде предимно слънчево. Ще духа до умерен вятър от изток-североизток. Максималните температури ще са 28° - 30°. Температурата на водата е 27 - 28°. Вълнението на морето ще бъде 2 - 3 бала.   \r\nНад планините ще бъде предимно слънчево. Ще духа умерен до силен вятър от изток-североизток. Максимална температура на височина 1200 метра ще е около 25°, на 2000 метра – около 16 °.", "date": "2019.08.29", "title": "НИМХ: Днес ще е слънчево с максимални температури между 31° и 36°"}
{"url": "http://www.focus-news.net/news/2019/08/29/2693458/pregled-na-mezhdunarodnite-novini-do-600-chasa-agentsiya-fokus.html", "text": "Румънските депутати в сряда отхвърлиха законопроект, който би дал възможност на политиците да избегнат затвора за корупция след разпада на управляващата коалиция на социалдемократите (СДП), предава  AFP . \r\nПремиерът Виорика Данчила се бори за своето политическо оцеляване, след като младшият партньор на СДП напусна коалицията в понеделник, оставяйки управляващите с правителство на малцинството. \r\nЗаконовите изменения, предложени от СДП през 2017 г., които предизвикаха масови демонстрации, предлагаха да бъдат помилвани всички затворници, излежаващи присъди до пет години, с изключение на тези, признати за виновни в престъпления, свързани с насилие. \r\nОбщо 177 депутати от целия политически спектър гласуваха против промените, докато само един гласува в тяхна подкрепа и двама се въздържаха, отхвърляйки предложенията на СДП. \r\nРумънците гласуваха с голямо мнозинство срещу поправките на референдум на 26 май, проведен в деня на изборите за Европейски парламент, където СДП също претърпя загуба. \r\n*** \r\n \r\n Британският министър за Брекзит Стивън Баркли предупреди в сряда, че Европейският съюз ще бъде обвинен за „липсата на гъвкавост“ по въпроса за ирландската граница в случай на Брекзит без споразумение, цитира думите му  AFP   \r\nПо време на бизнес конференция в Париж, Баркли заяви, че ако Великобритания напусне ЕС без сделка след крайния срок от 31 октомври, „хората ще се съмняват в бъдеще дали става дума за липса на гъвкавост“ от страна на ЕС. \r\nТой каза, че ще се чудят по-специално „защо, следвайки 100-процентовата гаранция за липса на риск на ирландската граница в края на 2020 г., ние създадохме този риск през ноември“. \r\nС малко повече от два месеца преди крайния срок за излизане на Великобритания от ЕС и двете страни се обвиняват една-друга в нарастващата вероятност британците да напуснат без сделка, сценарий, който се очаква да предизвика хаос в икономиката и пътуванията. \r\nБританският премиер Борис Джонсън настоява ЕС да се откаже от предпазната клауза за ирландската граница в сделката, договорена с предшественика му Тереза Мей. \r\nПредпазната клауза има за цел да предотврати връщането на граничните проверки между Ирландия-член на ЕС и управляваната от Великобритания Северна Ирландия, която беше обхваната от  национален и религиозен конфликт между 1968 и 1998 г., като запазва Великобритания в митническия съюз на ЕС, ако не бъде подписана търговска сделка след Брекзит. \r\nБаркли предположи, че ЕС е по-притеснен от защитата на единния европейски пазар - след Брекзит границата между Северна Ирландия и Ирландия ще стане външна граница на ЕС, отколкото от запазването на мира на остров Ирландия. \r\n*** \r\n \r\n Съветникът по националната сигурност на Белия дом Джон Болтън в сряда подчерта ангажимента на САЩ към \"териториалната цялост\" на Украйна по време на разговори с новия президент на страната, предава  AFP \r\nСъветникът по сигурността заяви, че ще пътува за Молдова, а след това и за Беларус, превръщайки се в най-високопоставен представител на САЩ от години, който ще посети  бившата съветска република, близък съюзник на Москва. \r\nБолтън похвали \"продуктивните\" разговори с украинския президент Владимир Зеленски и подчерта \"ангажимента на САЩ за украински суверенитет и териториална цялост\" по време на разговорите с висши киевски служители, каза той пред журналисти по време на брифинг. \r\nТой повдигна и перспективата Зеленски да се срещне с президента на САЩ Доналд Тръмп на събитие във Варшава този уикенд, за отбелязване на 80 години от нацисткото нашествие в Полша. \r\n*** \r\n \r\n Италианското антисистемно Движение „5 звезди“ (Д5З) и лявоцентристката Демократическа партия (ДП) сключиха споразумение в сряда, за да съставят ново правителство и да избегнат изборите в третата по големина икономика на еврозоната, предава  AFP . \r\nД5З заяви, че коалицията ще бъде ръководена от настоящия премиер Джузепе Конте, който подаде оставка след разпада на управляващата коалиция в началото на този месец. \r\nСделката между историческите „врагове“ ще сложи край на „най-лудата криза досега“, според италианските вестници. \r\nРъководителят на Д5З Луиджи Ди Майо заяви пред журналисти в президентския дворец в Рим, че одобрението във вторник на Конте от президента на САЩ Доналд Тръмп „ни показа, че сме на правилния път“. \r\nИмето на Конте - бивш преподавател по право, избран за компромисен премиер миналата година – беше в центъра на споровете, като от ДП настояваха за нов премиер, за да се даде „нов старт“. \r\nДи Майо обаче предупреди, че всяка сделка с Демократическата партия (ДП) все пак ще трябва да бъде одобрена от членовете на партията при онлайн гласуване, така че неизвестността засега остава. \r\n*** \r\n \r\n Матео Салвини, лидер на партията „Лига“, се противопостави на новото правителство на Движението „5 звезди“ и Демократическата партия (ДП), обвинявайки ги в заговор срещу интересите на италианците, цитиран от  TACC . \r\nТой каза това пред репортери в сряда, след като се срещна с президента Серджо Матарела в консултации относно начините за излизане от правителствената криза. \r\n\"Това правителство е създадено под знака на омразата към Лигата, най-популярната партия в страната. Този план идва отвън за разпродажба на италиански компании. Слабото правителство се интересува от европейските столици - Париж, Берлин, Брюксел. Очевидно е, че никой не би позволил одобряване на смел бюджет въз основа на единна скала за данъчно облагане “, каза Салвини. \r\nТой също така отбеляза, че Джузепе Конте е „посочен от Седемте като премиера на новото правителство. Конте представляваше Италия на срещата на върха в Биариц, а президентът на САЩ Доналд Тръмп говори в подкрепа на него в социалната мрежа “Туитър”.“ Сега ще имаме премиер по молба на Париж, Берлин и Брюксел, защото никой не се нуждае от правителство, което поддържа гордостта и суверенитета на своя народ, и партията (Демократическата), която загуби всички възможни последни избори на всички нива - национално, регионално, общинско, европейско \", подчерта Салвини. Всъщност единственият демократичен изход от кризата е провеждането на нови избори и той прогнозира на новия кабинет половин година живот. \r\nСалвини все още е част от коалиционното правителство с Движението „5 звезди“ изпълнява функциите на вицепремиер и министър на вътрешните работи. \r\nЗагриженост относно \"опасния сценарий\" изрази лидерът на \"Напред Италия\", бившият премиер Силвио Берлускони. \"Правителството на Движението и Демократическата партия е политически погрешно решение, не е подходящо за изпълнение на важните задачи пред страната\", каза политикът пред репортери след среща с президента. \r\nДП, която все още беше в опозиция, вече се беше съгласила да сформира мнозинство с Движението „5 звезди“. \r\n*** \r\n \r\n Украйна в сряда освободи журналист на руска държавна медия в очакване на процеса за \"държавна измяна\", на фона на обсъждана от двете страни потенциална обмяна на задържани, предава  AFP \r\nКирило Вишински, журналист на руската агенция „РИА Новости“, беше освободен при условие, че остане в страната и ще се явява в съда, заяви адвокатът му Андрий Домански пред AFP. \r\nПо време на телевизионното изслушване Вишински каза, че \"най-накрая съдът е взел справедливо решение по моя случай\". \r\nГоворителят на Кремъл Дмитрий Песков заяви пред журналисти, че „ние от Кремъл приветстваме решението“. \r\nРусия осъди ареста на украинския журналист през май миналата година. През 2015 г. президентът Владимир Путин му предостави руско гражданство с указ. \r\nОсвобождаването му под гаранция идва на фона на съобщения, че Москва и Киев се подготвят за обмен на затворници като част от усилията за разрешаване на дългогодишния им конфликт. \r\nТо идва и след като изборът тази година за президент на Владимир Зеленски възроди усилията за мир и лидерите на Русия, Украйна, Германия и Франция ще се срещнат следващия месец, коментира агенцията. \r\n*** \r\n \r\n Румънският президент каза в сряда, че правителството на малцинството на социалдемократите (СДП) трябва да потърси доверието на депутатите, което може да доведе до неговото падане, цитира думите му  AFP . \r\nПремиерът Виорика Данчила се бори за политическото си оцеляване, след като младшият партньор на СДП напусна коалицията в понеделник, оставяйки я с правителство на малцинството. \r\nПрезидентът Клаус Йоханис, който произлиза от десния център и е остър критик на правителството, заяви в телевизионна реч, че няма да приеме преструктурирано правителство на СДП. \r\n\"Сегашното правителство се нуждае от ново потвърждение от парламента\", където СДП вече разполага със само 205 от 465 места в законодателния орган. \r\nЙоханис добави, че ако правителството не може да намери мнозинство в парламента, ще е необходимо \"преходно решение\". \r\n\"Това токсично правителство се поддържа живо от парламентарната конфигурация, избрана през декември 2016 г.\", каза Йоханис, като има предвид последните парламентарни избори в Румъния. \r\nДанчила заяви в отговор: „Ще отидем в парламента и ще се опитаме да получим необходимата подкрепа, за да изпълним мандата си до края“ - което означава декември 2020 г. \r\n\"Ние носим отговорност пред румънския народ\", каза тя, също говорейки по румънската телевизия, обвинявайки Йоханис в \"блокиране\" и \"дестабилизиране\" на правителството. \r\n*** \r\n \r\n  Турция има нужда от самолет. Ако не получи изтребители F-35, страната ще търси алтернативи, но не предпочита това, заяви в сряда министърът на външните работи на Турция на пресконференция в естонската столица Талин, цитиран от  Anadalu Agency \r\nЗакупуването на изтребители F-35 е спешна нужда за Турция и тя трябваше да закупи противоракетната отбранителна система С-400 от Русия, заяви Мевлут Чавушоглу на съвместна пресконференция с естонския си колега Урмас Рейнсалу . \r\nВ наши дни САЩ създават неприятности. Но Турция все още е част от тази програма за F-35 с 9 партньори, добави Чавушоглу. \r\nТурция произвежда някои части от изтребителите F-35, а също така е партньор на програмата F-35. Ние искаме да купим F-35, каза той. \r\nЗасягайки отношенията между Турция и Русия, той каза, че присъствието на Русия в региона е реалност. \"Турция има добри икономически отношения с Русия.\" \r\nОсвен това той каза, че дори и в Сирия да възникнат някои трудности поради агресията на режима на Асад, Турция и Русия се опитват да ги преодолеят чрез процесите в Астана и Сочи. \r\nСъщо така, говорейки по време на посещението си във вторник в Русия с президента Ердоган, Чавушоглу каза, че Турция има отлични отношения с Украйна и с Естония. \"Ние подкрепяме каузите на Украйна и териториалната цялост на Украйна.\" \r\n\"Никога не сме признали незаконната анексия на Крим, която понякога се забравя от някои други западни страни, включително страни членки на ЕС. Но балтийските държави като Естония и Турция също повдигат този въпрос.\" \r\nОтношението на Турция с Русия не е алтернатива на отношенията й с Украйна. Освен това връзката му с Русия и с всички други страни не е алтернатива на членството й в НАТО или връзката с ЕС, отбеляза той. \r\nОсвен това, коментирайки отношенията между Турция и Естония, Чавушоглу каза, че Турция и Естония имат отлични отношения. Двете държави са не само съюзници в НАТО, но и надеждни партньори. \r\nДвете страни се съгласиха, че трябва да създадат търговско-икономическа комисия, подчерта той. \r\nМеждувременно, обсъждайки проблемите на сигурността по време на срещата, Урмас Рейнсалу от своя страна заяви, че Турция е важен съюзник на НАТО, а също и един от най-добрите участници в Кооперативния център за върхови постижения в киберзащитата на НАТО. \r\nОсвен това, засягайки отношенията между ЕС и Турция, Рейнсалу каза, че това е момент, когато приятелите трябва да говорят един с друг.", "date": "2019.08.29", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/08/29/2693463/predstoyashti-mezhdunarodni-sabitiya-za-29-avgust-agentsiya-fokus.html", "text": "*** \r\n  Визита на гръцкия премиер Кириакос Мицотакис \r\n \r\n*** \r\n  Визита на палестинския президент Махмуд Абас и съвместна пресконференция  с Ангела Меркел \r\n \r\n*** \r\n  Първо заседание на новия парламент, възможна номинация на новия премиер \r\n \r\n*** \r\n  Неформална среща на външните министри на ЕС \r\n \r\n*** \r\n  Визита на британския вътрешен министър Прити Пател и среща с френския  й колега за миграционния поток през Ламанша \r\n \r\n*** \r\n  СЗО ще изнесе данните за заболеваемостта от дребна шарка и рубеола \r\n \r\n*** \r\n  Пресконференция на свалените турски кметове от кюрдски произход \r\n \r\n*** \r\n  Втора сесия на Върховното народно събрание \r\n \r\n*** \r\n  Среща на Си Дзинпин с филипинския президент Родриго Дутерте  \r\n \r\n*** \r\n  Трети президентски дебат на кандидатите за президент от Демократическата партия", "date": "2019.08.29", "title": "Предстоящи международни събития за 29 август  (Агенция \"Фокус\")"}
{"url": "http://www.focus-news.net/news/2019/08/29/2693466/ministar-boil-banov-shte-otkrie-izlozhbite-koito-postavyat-nachaloto-na-praznitsite-na-izkustvata-apoloniya.html", "text": "Министър Боил Банов ще открие изложбите, които поставят началото на Празниците на изкуствата Аполония. Това съобщиха от пресцентъра на  Министерство на културата . 35-ото издание на фестивала започва днес в Созопол и ще продължи до 7 септември. Министърът ще даде начало на събитието в 18.00 часа в Художествената галерия в Стария град и ще разгледа експозициите „Великата красота“ с куратор проф. Свилен Стефанов и „Триенале на сценичния плакат“, която представя специална селекция от близо 500 плаката на автори от 26 държави. \r\nОфициалното откриване на тазгодишните Празници на изкуствата ще се състои в Амфитеатър Аполония с юбилеен спектакъл на Балет „Арабеск“, който тази година отбелязва 50 години от създаването си. Календарът на фестивала в Созопол включва над 70 събития.  \r\nПразниците на изкуствата в града традиционно се организират с финансовата подкрепа на Министерството на културата.", "date": "2019.08.29", "title": "Министър Боил Банов ще открие изложбите, които поставят началото на Празниците на изкуствата Аполония"}
{"url": "http://www.focus-news.net/news/2019/08/29/2693464/vitseprezidentat-iliyana-yotova-shte-bade-gost-na-chestvaneto-na-50-godini-ot-obyavyavaneto-na-perushtitsa-za-grad.html", "text": "Вицепрезидентът Илияна Йотова ще бъде в Перущица по повод отбелязването на 50-годишнината от обявяването на населеното място за град. Това съобщиха от  прессекретариата на държавния глава . На площад „27-ми Априлий“ от 18.00 часа ще се проведе тържествена церемония, на която вицепрезидентът ще приветства жителите и гостите на града.", "date": "2019.08.29", "title": "Вицепрезидентът Илияна Йотова ще бъде гост на честването на 50 години от обявяването на Перущица за град"}
{"url": "http://www.focus-news.net/news/2019/08/29/2693454/dve-litsa-sa-zadarzhani-po-podozrenie-v-ubiystvo-na-vazrastni-mazh-i-zhena-v-negovan-obzor.html", "text": "Две лица са задържани по подозрение в убийство на възрастни мъж и жена в Негован. Това заяви на брифинг зам.-главният прокурор Иван Гешев. В Технически университет София са били открити два пистолета, за които се има подозрение, че с един от тях е извършено убийството. Според Гешев извършителите нямат сериозна връзка, която да ги свързва с университета. Те са имали са трудов договор за техническа поддръжка. Утре предстои анализ на събраните доказателства. В рамките на 24 часа наблюдаващият прокурор ще оцени събраните доказателства и ще предприеме съответните действия за привличане в качеството им на обвиняеми. Според зам.-главният прокурор убийството е извършено в апартамента на жертвите. Това показват наличните до момента доказателства. Има данни, че извършителите са положили усилия за заличаване на следите от местопрестъплението – кръвта и всякакви други биологични следи, т.е. използвали са различни препарати, белина и т.н. Но не са успели да отстранят абсолютно всичко. Според Гешев жертвите са били застреляни. Заместник-главният прокурор допълни, че лицата за задържани на днес на обяд. Иван Гешев обясни, че заподозрените не са се криели, а са продължили спокойно да водят живота, който са водили преди извършване на деянието. Те са задържани, докато са работили в обекта. Служителите на МВР са преценили, че е по-добре да бъдат задържани доста извън София, в едно по-малко населено място, защото спецификата на това престъпление предполагат една потенциална опасна съпротива и опасност за задържащия екип и евентуално намиращи се на близо хора. Гешев заяви, че случаят в Негован е изключително сложен, защото по него не е имало сигнал за извършено престъпление или изчезнали лица. Зам.-главният прокурор благодари за изключително професионалната работа на служителите на Министерство на вътрешните работи, съвместно с прокуратурата.  \r\nМинистърът на вътрешните работи Младен Маринов заяви, че при разследването на убийството на мъжа и жената край Негован първо стигнахме до извършителите, а по-късно е станало ясно кои са жертвите. По думите му първо се е разбрало кои са евентуалните извършители като информация и по-късно е станало ясно кои са жертвите. Всичко това е вследствие на много аналитична работа, събиране на информация на терен, по оперативен път. Младенов коментира, че е потресен от зверството, което вижда при извършването на това убийство и последващите действия по разчленяване на труповете.  \r\nГеорги Хаджиев – директор на СДВР заяви, че в хода на разследването са получени данни, че жертвите и убийците са се познавали за период повече от година и половин година. Георги Хаджиев уточни, че тези лица не са били обявени за издирване, което изключително много е затруднило разследването.", "date": "2019.08.29", "title": "Две лица са задържани по подозрение в убийство на възрастни мъж и жена в Негован (ОБЗОР)"}
{"url": "http://www.focus-news.net/news/2019/08/29/2693452/vecher-makedoniya-svetovnoto-byalo-bratstvo-mezhdu-hristiyanstvoto-i-indiyskata-mistika.html", "text": "Хората, облечени в бяло на прочутите седем риелски езера, на надморска височина 2100 метра, изпълниха специален медитативен танц, известен като \"паневритмия\", продължил повече от час. Те са последователи на така нареченото Универсално бяло братство - езотерично общество, което съчетава християнството и индийския мистицизъм, пише македонският вестник  ”Вечер“  в материал, представен без редакторска намеса. \r\nТо е било основано от българския теолог Петър Дънов и забранено по времето на комунизма и все още се смята за секта от Българската православна църква. \r\nБратството утвърждава любовта, здравословните навици, позитивното мислене и живота в хармония с природата. \r\nДвижението няма точни данни за своите последователи, но се смята, че има десетки хиляди, може би и повече, по света, главно във Франция, Белгия и Швейцария, но също така и в САЩ, Канада, Мексико, Исландия и Конго. \r\nНеговите последователи смятат, че положителната космическа енергия е най-силна в района на Седемте езера в края на август и че паневритмията ще им помогне да канализират тази енергия и да я разпространят по целия свят. \r\nВенцислав Кунински, 59-годишен машинен инженер, е последовател на Бялото братство повече от 30 години. С тези упражнения ние влизаме в контакт с тези три свята не само вътре в себе си като индивиди, но и заедно в кръга и заедно във Вселената. \" \r\nЯнко Вардаджиев, строителен работник, казва: \"Всяко движение хармонизира и развива в себе си нещо, което ви кара да се чувствате добре, позитивно и въплътено в това, което правите в живота си извън братството.\" \r\nДруги казват, че при упражненията, които изглеждат лесни, но в действителност са много трудни за изпълнение, те са намерили чисто индивидуално удоволствие и ползи за здравето. 40-годишната Ралица Ковачева, професор по театър и изкуство, стана последователка на Братството преди пет години: „Това е пътят към здравето за мен. За всеки един от другите хора може да е нещо различно. Но за мен това е начин да се презаредя, да се свържа отново с природата, път към добро здраве и връщане към сърцето ми, защото в днешно време станахме много рационални, мислим много. \" \r\nМедицинските изследвания, публикувани през 2013 г., сочат, че редовната практика на паневритмия подобрява баланса и физическата издръжливост, като същевременно намалява агресията, увеличава оптимизма и се справя с депресията добре. \r\n \r\n  Юлиян Марков", "date": "2019.08.29", "title": "„Вечер“ (Македония): Световното бяло братство – между християнството и индийската мистика"}
{"url": "http://www.focus-news.net/news/2019/08/29/2693465/ministar-ekaterina-zaharieva-shte-uchastva-v-neformalnata-sreshta-na-vanshnite-ministri-na-es-v-helzinki.html", "text": "Вицепремиерът и министър на външните работи Екатерина Захариева е на посещение в Хелзинки, където ще участва в неформалната среща на външните министри от ЕС (Гимних), която ще се състои днес и утре (30 август). Това съобщиха от пресцентъра на  Министерството на външните работи . Форумът е под председателството на Върховния представител на ЕС по въпросите на външните работи и политиката на сигурност Федерика Могерини и по традиция се провежда в страната – ротационен председател на Съвета на ЕС.  \r\nПрограмата на Гимних ще започне със съвместен обяд с министрите на отбраната, на който ще бъде обсъдено противодействието на хибридните заплахи. Темата на първата работна сесия на срещата ще е ситуацията в Персийския залив, а денят ще завърши с неформална вечеря с участието на страните от Западните Балкани и Турция.  \r\nНа 30 август се предвижда дискусия по Арктика и съвместна работна сесия със страните от Западните Балкани и Турция по въпросите на регионалното сътрудничество. Заседанието ще завърши с неформален обяд, на който ще бъдат обсъдени правата на човека и подкрепата за дейността на правозащитниците.", "date": "2019.08.29", "title": "Министър Екатерина Захариева ще участва в неформалната среща на външните министри на ЕС в Хелзинки"}
{"url": "http://www.focus-news.net/news/2019/08/29/2693461/predstoyashti-sabitiya-v-stranata-za-29-avgust-agentsiya-fokus.html", "text": "*** \r\n   \r\nОт 14.00 часа в сградата на Министерския съвет министър-председателят Бойко Борисов ще се срещне с новоизбрания председател на Европейската комисия Урсула фон дер Лайен. \r\n \r\n*** \r\n   \r\nОт 18.00 часа на площад „27-ми Априлий“ вицепрезидентът Илияна Йотова ще бъде гост на честването на 50 години град Перущица. \r\n \r\n*** \r\n \r\nОт 11.30 часа на ул. „Янко Сакъзов“ 17 - 19 кметът Йорданка Фандъкова ще провери ремонта на филиала на Кукления театър. \r\n \r\n*** \r\n \r\nОт 10.00 часа на на ул. „Георг Вашингтон“ 22 омбудсманът Мая Манолова организира дискусия за Брекзит по проблемите на българите във Великобритания. \r\n \r\n*** \r\n   \r\nОт 10.00 часа 13 състав на Специализирания наказателен съд ще гледа делото срещу Светлин Д., Иван А. и др., обвинени в участие в ръководството на престъпна организация или група. \r\n \r\n*** \r\n   \r\nОт 11.00 часа в заседателната зала на Националната специализирана болница за активно лечение на хематологични заболявания (НСБАЛХЗ) на ул. „Пловдивско поле“ 6 ще се проведе пресконференция за представяне на звено за психологична и немедицинска грижа. \r\n \r\n*** \r\n   \r\nОт 12.30 часа АБВ ще даде пресконференция в централата на партията. \r\n \r\n*** \r\n   \r\nОт 11.00 часа в НХА ще се проведе Уъркшоп „Аз и моята кукла“ с Нина Ковачева – съвременен български автор, работещ в Париж. \r\n \r\n*** \r\n   \r\nОт 14.00 часа в пресклуба в сградата на Народното събрание ще се проведе първият редовен брифинг на Централната избирателна комисия във връзка с подготовката и произвеждането на изборите за общински съветници и за кметове. \r\n \r\n*** \r\n   \r\nОт 18.00 часа в Националния военноисторически музей на ул. „Черковна“ 92 в София ще бъде открита документалната изложба „Борба и страдание. \r\n \r\n*** \r\n \r\nОт 10.00 часа в сградата на Драматичен театър „Никола Вапцаров” - Благоевград ще се проведе пресконференция по повод  откриването на юбилейния 100-тен творчески сезон.  \r\n \r\n*** \r\n   \r\nОт 18.30 часа в сградата на Драматичен театър „Никола Вапцаров” Благоевград (Фоайе №2, официален вход) ще се проведе пресконференция по повод откриването на юбилейния 100-тен творчески сезон. \r\n \r\n*** \r\n \r\nОт 18.00 часа на открита сцена „Охлюва“, пред Археологическия музей и пред сградата на Община Бургас ще започват концерти, част от 47-ото издание на Международния фолклорен фестивал. \r\n \r\n*** \r\n   \r\nОт 18.30 часа в Арт Галерия Ларго на ул. „Хан Крум“ 8 ще се състои откриване на сборна изложба – живопис, акварел, мозайка и скулптура “Лятна разходка по Ларгото” на 30 съвременни български художници. \r\n \r\n*** \r\n   \r\nОт 10.00 часа в ул. „Иван Вазов“ 14 ще бъде официалното откриване на Център за обществена подкрепа и Дневен център за подкрепа на деца с увреждания и техните семейства.  \r\n \r\n*** \r\n   \r\nОт 9.00 часа в Голяма зала на Общината ще се проведе редовна сесия на ОбС – Велико Търново.  \r\n \r\n*** \r\n   \r\nОт 11.00 часа в пресклуба на БТА ще се състои пресконференция на бившия председател на зоналния съвет на БФС Георги Велинов във връзка с изпълнително дело срещу него от ЧСИ Мария Глушкова в полза на „7 дни спорт“.  \r\n \r\n*** \r\n   \r\nОт 19.00 часа в читалище „Напредък“ започва представление на Детско театрално студио – Килифарево.  \r\n \r\n*** \r\n   \r\nОт 20.00 часа оперетата „Баядерка“ на Имре Калман ще бъде представена на крепостта „Царевец“. \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя: „Възвишение“.  \r\n \r\n*** \r\n   \r\nОт 14.00 часа в конферентната зала на Община Видин на 6 етаж кметът Огнян Ценков ще се срещне със спортистите и треньорите от Спортен клуб по кану-каяк \"Ванто\", за да им връчи грамота за постигнати високи резултати през 2019 г. \r\n \r\n \r\n*** \r\n \r\nВ 20.30 часа в сградата на Община Видин ще се състои среща с Лепа Брена. \r\n \r\n*** \r\n   \r\nОт 16.00 часа в Детски отдел  на РБ „Христо Ботев“ ще се проведе Вълшебно пътешествие сред чудесата на света - интерактивна игра за деца над 7 години. \r\n \r\n*** \r\n   \r\nОт 10.30 часа в Художествена галерия – Добрич ще се състои откриване на изложба от детски конкурс „Моето лято в галерията“. \r\n \r\n*** \r\n \r\nОт 18.00 часа на ул. „България“ в близост до блок №128 (т.нар. „Текстилски блок”) ще бъде извършена първа копка за отбелязване старта на четвъртия проект, изпълняван от Община Златоград с финансовата подкрепа на Оперативна програма „Региони в растеж“ 2014-2020 г., процедура BG16RFOP001-2.002 „Енергийна ефективност в периферните райони-2”.  \r\n \r\n*** \r\n   \r\nОт 10.30 часа в заседателната зала на Община Каварна директорът на Националния исторически музей доц. д-р Бони Петрунова ще проведе пресконференция за тазгодишните археологични открия на нос Калиакра.  \r\n \r\n*** \r\n   \r\nОт 14.00 часа ще се проведе заседание на Общинския съвет в Кюстендил. \r\n \r\n*** \r\n   \r\nОт 12.00 часа в парка до жп гара „Левски\" ще се проведе Доброволчески лагер „Смелите мечти оставят следи”. \r\n \r\n*** \r\n   \r\nОт 09.00 часа ще се проведе редовната сесия на Общинския съвет. \r\n \r\n*** \r\n   \r\nОт 18.00 часа Музей „Симитлия – Древната земя на кукерите“ ще бъде открит по повод 50-ата годишнина от обявяването на Симитли за град.  \r\n \r\n*** \r\n   \r\nОт 10.00 часа в Детски отдел на библиотека „Родина“ на ул. „Българско опълчение“ 69 ще се проведе: Европа Директно - Стара Загора на гости на Детски отдел: Аз познавам природата на Европа - 2 част. „Четем и творим заедно“ – творчески забавления без компютър. „Шарената черга от нашите истории“ - писане на къси разкази за това, как децата са прекарали деня си, за времето прекарано с други деца, за новите приятели и др. \r\n \r\n*** \r\n   \r\nОт 10.00 часа в къща музей „Гео Милев“ ще се проведе Лято в къща музей „Гео Милев“: „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n   \r\nОт 18.00 часа в Международен младежки център ще се проведе среща с оперната прима Веселина Кацарова по проект  „Красивите лица на Стара Загора“.", "date": "2019.08.29", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2019/08/29/2693467/v-tsentralnata-izbiratelna-komisiya-shte-se-provede-brifing-vav-vrazka-s-podgotovkata-i-proizvezhdaneto-na-izborite-na-27-oktomvri.html", "text": "От 14.00 часа ще се проведе първият редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, входът е откъм Националната художествена галерия.", "date": "2019.08.29", "title": "В Централната избирателна комисия ще се проведе брифинг във връзка с подготовката и произвеждането на изборите на 27 октомври"}
{"url": "http://www.focus-news.net/news/2019/08/29/2693470/kmetat-na-sofiya-yordanka-fandakova-shte-proveri-remonta-na-filiala-na-kukleniya-teatar.html", "text": "Кметът Йорданка Фандъкова ще провери в 11.30 часа ремонта на филиала на Кукления театър на ул. „Янко Сакъзов“ 17 - 19. Това съобщиха от  Столична община .", "date": "2019.08.29", "title": "Кметът на София Йорданка Фандъкова ще провери ремонта на филиала на Кукления театър"}
{"url": "http://www.focus-news.net/news/2019/08/29/2693471/gd-granichna-politsiya-ochakva-se-intenziven-trafik-do-8-septemvri-na-balgaro-turskata-i-balgaro-srabskata-granitsa.html", "text": "ГД „Гранична полиция“ уведомява пътуващите през граничните контрол-пропускателни пунктове с Република Турция и Република Сърбия, че в периода от днес до 8 септември се очаква особено интензивен трафик, съобщиха от пресцентъра на  МВР . Причината е транзитно преминаване през българска територия на турски граждани, пребиваващи дългосрочно в държавите от Западна Европа и от граждани на ЕС от турски произход, които ще влязат в страната през турско-българската граница и ще я напуснат през граничните пунктове с Република Сърбия. \r\nГД „Гранична полиция“ е предприела необходимите мерки за осигуряване на достатъчно сили и средства за обезпечаване в максимална степен на нормалната пропускателна способност на граничните пунктове и постигане на бърз и ефективен граничен контрол в условията на интензивен трафик. За тази цел е необходимо пътуващите да предвидят достатъчно време за пътуване, предварително да проверят валидността на документите за пътуване и на управляваните от тях пътни превозни средства, както и за малолетни и непълнолетни – необходимите придружителни документи за удостоверяване съгласието на отсъстващия родител /и за пътуване на детето в чужбина. \r\nОт ГД „Гранична полиция“ препоръчват и алтернативни маршрути за преминаване – през граничните пунктове „Малко Търново“ и „Лесово“ на границата с Турция и „Връшка чука“ и „Стрезимировци“ на границата със Сърбия.", "date": "2019.08.29", "title": "ГД „Гранична полиция“: Очаква се интензивен трафик до 8 септември на българо-турската и българо-сръбската граница"}
{"url": "http://www.focus-news.net/news/2019/08/29/2693472/denyat-29-avgust-v-balgarskata-istoriya.html", "text": "Православната църква отбелязва смъртта на Свети Йоан Кръстител. Като почита св. Йоан Предтеча като най-велик от пророците, църквата посвещава на неговата памет няколко дни в годината. На 24 юни тържествено се празнува рождението на предвестника на Спасителя; прославя го и на 7 януари - деня след празника Богоявление, а на 29 август възпоменава неговата смърт и в знак на участие в страданията му е наредила този ден пост.  \r\nНавършва се годишнина от основаването на благотворителен комитет \"Единство\" в Търново по инициатива на Георги Живков, Стефан Стамболов, Любен Каравелов и др. (1878 г.). През 1869 г. в Охрид е създадена самостоятелна българска църковно-училищна община .  \r\n \r\n \r\n2012 г. \r\nПрезидентът на Република България връчва на Михеил Уклеба, извънреден и пълномощен посланик на Грузия в Република България орден „Стара планина“ първа степен „за изключително големите му заслуги за развитието и укрепването на българо-грузинските отношения и по повод окончателното му отпътуване от страната“ \r\n \r\n \r\n2004 г. \r\nПри спецакция на столичната полиция са задържани затворници, избягали от ТПО “Кремиковци”. Единият от затворниците е прострелян със стоп-патрон в лявата хълбочна област. При акцията е ранен служител на реда, както и надзирател. Заловените излежават присъда за убийство, грабеж и кражба. \r\n \r\n \r\n1966 г. \r\nОткрит е Международният дом на учените край Варна. \r\n \r\n \r\n1954 г. \r\nОткрит е Химкомбинатът в Девня. \r\n \r\n \r\n1945 г. \r\nВ Москва пристигат Трайчо Костов и Вълко Червенков, които заедно с Георги Димитров и Васил Коларов се срещат със Сталин, за да получат инструкции с оглед на променената ситуация в България. Сталин ги успокоява: \"Отложихте изборите - поставете точка на това. Отлагането на изборите не е съществено искане и затова ние се съгласихме... Ние не ще се съгласим на никакви съществени отстъпки, а без нас нищо не може да се направи...\" Той съветва да се легализира опозицията и заявява, че отстъпките няма да забавят изграждането на съветската система, до която може да се стигне и по парламентарен път. \r\n \r\n \r\n1942 г. \r\nПубликувана е Наредба за допълнителни ограничения върху евреите: задължително носене на жълтата звезда, забрана да посещават обществени места и да притежават автомобили, радиоапарати, телефони и др. \r\n \r\n \r\n1881 г. \r\nНа вечно съхранение се сдават бойните знамена на дружините от Българското опълчение и частите получават новите светини. \r\nНа 29 август 1881 г. пред двореца, в присъствието на правителството и народните представители, военна делегация от Русия, дипломатическия корпус и гражданството, Князът приема строените части на Софийския гарнизон, командирите и знаменните взводове на частите от провинцията. След тържествен марш те връчват бойните знамена на военния министър за вечно съхранение. Князът връчва новите бойни светини на всички командири на части, които да се отнесат в Лагера. \r\nНа следващия ден при особено тържествена обстановка в Лагера, в присъствието на същата публика след приемане на частите, е извършено освещаване на знамената от Софийския клир, последвано от молебен в чест на Тезоимения ден на Княза и Царя Освободител. След него столичният гарнизон и знаменните делегации от провинцията провеждат тържествен марш, воден от новите светини. \r\n \r\n \r\n1878 г. \r\nПроф. Марин Дринов издава Привременен устав на народните училища, въвеждащ държавно ръководство и единна образователна структура в страната при задължително и безплатно светско начално образование за децата от двата пола. Той се основа на просветното законодателство на Княжество България и Източна Румелия. \r\nМарин Стоянов Дринов е учен историк, филолог, обществен и държавен деец. Роден е в Панагюрище на 20 октомври 1838 г. Образованието си получава в Киевската семинария и в Московския университет. От 1873 г. е доцент, а от 1876 г. и професор в Харковския университет. По време на Руско-турската освободителна война 1877–1878 г., е включен в Гражданската канцелария към щаба на Дунавската армия, оглавявана от княз Вл. А. Черкаски. След освобождението на София (1878 г.) е назначен за вицегубернатор. През 1878 г.–1879 г. завежда отдела за народно просвещение и духовни дела и е съветник на руския императорски комисар княз А. М. Дондуков-Корсаков. Взема дейно участие в изработването на Търновската конституция. По негово предложение Учредителното събрание 1879 г. обявява София за столица на Княжество България. Един от инициаторите за откриване на Софийската публична библиотека (днес НБ \"Св. св. Кирил и Методий\"). Негово дело е и изработването на устава на Държавния съвет 1881 г. – 1883 г. Умира на 28 февруари 1906 г. \r\n \r\n \r\n1878 г. \r\nОснован е благотворителен комитет \"Единство\" в Търново по инициатива на Георги Живков, Стефан Стамболов, Любен Каравелов и др. \r\n \r\n \r\n1872 г. \r\nВ Цариград започват заседанията на свикания от Патриаршията църковен събор, който трябва да се произнесе за легитимността на Екзархията. \r\n \r\n \r\n1871 г. \r\nВ лозята край Ловеч се провежда комитетско събрание с участието на осем души: Васил Левски, Димитър Общи, Ангел Кънчев, Марин Поплуканов, Иван Драсов, Димитър Пъшков, Христо Бояджията и поп Кръстьо Никифоров. Димитър Общи е определен за отговорник за района от Ловеч и Тетевен до София. Обсъден е текстът на \"Наредата на работниците за освобождението на българския народ\". \r\n \r\n \r\n1869 г. \r\nВ Охрид е създадена самостоятелна българска църковно-училищна община. \r\n \r\n \r\n866 г. \r\nБългарско пратеничество, в което участват кавханът Петър и боилите Йон и Мартин, пристига в Рим. Те носят списък от въпроси, чиито отговори очаква от папа Николай І (858-867 г.). Питанията се отнасят до теологични и политически проблеми, до необходимите промени във всички страни на християнизиращото се българско общество, до организацията на българската църква. Заедно с тези общи въпроси българският княз поставя и въпроса за личната си греховност поради жестокото потушаване на антихристиянския бунт и за статута на бъдещата българска църква. \r\n \r\n \r\n \r\n На тази дата са родени: \r\n1938 г. \r\nРоден е Антон Венциславов Диков - български пианист. Завършва Българската държавна консерватория в София (1961 г.) като ученик на Л. Енчева. Концертира от 1954 г. От 1974 г. е преподавател по пиано в БДК. Носител е на наградата \"Марсел Кювелие\" (Брюксел, 1960 г.), на Бахова награда от конкурса \"Хариет Коен\" (Лондон, 1960 г.), на III награда от конкурса \"Маргарита Лонг\" (Париж, 1963 г.). Изпълнява с успех творби на Й. С. Бах, Й. Брамс, Л. ван Бетовен, Ф. Лист, Р. Шуман, М. Равел, С. Прокофиев, Д. Шостакович, Б. Барток, В. Стоянов, П. Владигеров, Л. Пипков, К. Илиев, Л. Николов и др. За първи път в България изпълнява \"Концерт за пиано ¹ 3\" от В. Стоянов, \"Концерт за пиано\" от М. Големинов и др. \r\n \r\n \r\n1919 г. \r\nРоден е Пеньо Николов Русев – български писател, литературен историк и критик. През 1943 г. завършва славянска филология в СУ “Св. Климент Охридски”. От 1945 г. работи в Института за българска литература при БАН. През 1972 г. защитава докторска дисертация на тема \"Психология на художественото възприемане\" в Ленинград (дн. Санкт Петербург). В периода 1963 - 1967 г. е заместник ректор и ректор на ВТУ, зам. ректор на ВИТИЗ (1969-1972 г.), ръководител е на секция \"Културна история на балканските народи\" към Института за балканистика при БАН (1968-1975 г.). Дебютира със стихове, разкази и статии през 1938 г. Изследователските му интереси са от областта на българската литературна история, руско – българските и румъно-българските литературни връзки. Автор е на съчиненията: \"Ние и те\" (1947 г.), \"Пейо Яворов. Възприятия и художествена творба\" (1947 г.), \"Творчеството на Елин Пелин до Балканската война\" (1954 г.), \"История на българската литература от Смирненски до наши дни\" (1957 г.), \"Никола Вапцаров\" (1965 г.), \"Григорий Цамблак в Румъния и в старата румънска литература\" (в съавторство с А. Давидов, 1966 г.), \"За възприемането на художествените произведения. Психология на художественото възприемане\" (1968 г.), \"Похвално слово за Евтимий от Григорий Цамблак\" (в съавторство с Ив. Гълъбов, А. Давидов и Г. Данчев, 1972 г.), \"Как възприемаме художествените произведения\" (1975 г.). \r\n \r\n \r\n1838 г. \r\nРоден е Тодор Петров Икономов – български възрожденски просветител, обществен деец, публицист и естет. Член кореспондент на БАН от 1881 г.; редовен от 1884 г. Учи в Жеравна и Сливен, а по-късно при С. Филаретов в София. През 1861 г. се установява в Цариград, където работи в близко сътрудничество с Др. Цанков. Учителства във Френския колеж, за кратко време е католически монах. Завършва Киевската духовна академия (1865 г.), учителства в Шумен и Тулча. Като публицист се противопоставя на опитите на Митхад паша за сливане на българските и турските училища. От 1871 г. е отново в Цариград, където сътрудничи на в-к \"Македония\", \"България\", \"Турция\", \"Право\", сп. \"Читалище\" и др. Участва заедно с П. Славейков в борбата за църковна независимост, интерниран в Тулча. След Освобождението е народен представител, подпредседател на Учредителното събрание в Търново, министър, кмет на София, председател на Държавния съвет. Издава съчинения: \"Нова българска читанка\" (1867 г.), \"Читанка за приготвяне към граматиката\" (1867 г.), \"Пълна читателница\" (1868 г.), \"Възкресник, или Черковно въсточно песнопение\" (1872 г.), \"Ръководство за словосъчинение на българский язик\" (1875 г.), \"Българска граматика\" (1881 г.), \"Писма за Сърбия\" (1883 г.), \"Мемоари\" (1897 г.) и др. Умира на 28 октомври 1892 г. в Шумен. \r\n \r\n \r\n На тази дата умират: \r\n1979 г. \r\nУмира Алекси Романов Пухлев – български лекар - интернист, кардиолог и нефролог, академик (от 1967 г.). Роден е на 8 септември 1905 г. в Габрово. Завършва медицина в София през 1931 г. От 1938 г. до 1939 г. специализира във Франкфурт на Майн, в Грайфсвалд и Лайпциг (1942 г.). Асистент (1937 г.) в Клиниката по вътрешни болести на Медицинския факултет на Софийски университет “Св. Климент Охридски” при К. Чилов, доцент (от 1947 г.), ръководител на Катедрата по вътрешни болести на Медицинския факултет (1949 г. – 1950 г.), професор (от 1950 г.), ръководител на терапевтичната клиника на Медицинска академия (по-късно ВМИ в София, 1950 г. – 1975 г.); ректор на ВМИ в София (1959-1960 г.). От 1964 г. е ръководител на Групата по сърдечно-съдови заболявания (по-късно Група за изучаване на хипертонията). Разработва проблеми предимно от областта на сърдечните, сърдечно-съдовите и бъбречните заболявания. Автор е на трудове: \"Лекции по теория на вътрешни болести\" (1951 г., 1952 г.), \"Терапия на вътрешни болести\" (1955 г., 1962 г.), \"Наръчник на терапия на вътрешни болести\" (1958 г., 1964 г.), \"Венозно гликозолечение при сърдечни болести\" (1946 г.), \"Хематологичен атлас\" (1960 г.), \"Ендемичният нефрит в България\" (1960 г.), \"Болести на бъбреците\" (1963 г.), \"Кръвното налягане в българското население\" (1964 г.), \"Болести на сърдечно-съдовата система\" (1968 г.). Редактор е на \"Наръчник по вътрешни болести\" (1968 г.), \"Артериална хипертония\" (1972 г.). \r\n \r\n \r\n1965 г. \r\nУмира Елисавета Георгиева Консулова-Вазова – българска художничка, съпруга на д-р Б. Вазов. Родена е на 4 декември 1881 г. в Пловдив. Завършва живопис в Държавното рисувално училище (днес Художествена академия) в София през 1902 г. в класа на Я. Вешин. Специализира в Мюнхен (1909 г. – 1910 г.) при Х. Книр. Рисува предимно женски и детски портрети в сребриста въздушна тоналност, в които внася много мекота и нежност. Нейни произведения са “Автопортрет” (1905 г.), “Портрет в бяло” (1911 г.), “Иван Вазов на почивка” (1917 г.), “Иван Вазов на разходка” (1917 г.), “Портрет на писателя Стоян Михайловски” (1918 г.), “Добри Христов” (1919 г.), “Портрет на момченце” (1920 г.), “Портрет на д-р Борис Вазов” (“Човекът с лулата”) (1954 г.) и др. Организаторка и редакторка на сп. “Беседа” (1934 г. – 1940 г.), на сп. “Дом и свят” (1940 г. – 1944 г.). Занимава се с художествена критика и популяризиране на българското и чуждото изобразително изкуство. Превежда научна и художествена литература от немски, френски и английски език. \r\n \r\n \r\n1942 г. \r\nУмира Данаил Цонев Николаев -български офицер, генерал от пехотата (от 1909 г.), първият българин с най-висок военен чин (за проявена храброст в боевете на връх Шипка получава чин \"поручик\"). Роден е на 18 декември 1852 г. в Болград, Бесарабия. Завършва Одеското военно пехотно училище през 1875 г. Участва в Сръбско-турската война през 1876 г. и в Руско-турската война (1877 г. – 1878 г.). След Освобождението е началник на източнорумелийската милиция. Командва войските в Пловдив при обявяването на Съединението на Източна Румелия с Княжество България през 1885 г. През Сръбско-българската война (1885 г.) е командир на Източния корпус. През 1895 г. – 1897 г. (след смъртта на Тр. Китанчев) е председател на Върховния македонски комитет (от 1900 г. - ВМОК). В периодите 1886 г. – 1887 г. и 1907 г. – 1911 г.) е министър на войната, като такъв разформирова всички части, участвали в детронирането на Александър I Батенберг. Организира извънреден съд, който издава смъртни присъди на офицерите в русофилския бунт в Русе. За големи заслуги към Българската армия е наричан \"патриарх на българското офицерство\". Награден е с орден \"Св. св. Кирил и Методий\" (1936 г.). Кръстник е на престолонаследника Симеон II (12 юли 1937 г.). \r\n \r\n \r\n1921 г. \r\nУмира Никола Павлов Корчев - участник в българското националноосвободително движение, опълченец. Роден е през 1836 г. в с. Долна Диканя, Пернишко. Работи като резервен машинист по ЖП линиите Русе - Варна и Одрин - Цариград (1868 г. – 1875 г.). Участва в четата на Филип Тотю през 1867 г. и в Сръбско-турската война през 1876 г. През 1877 г. постъпва в българското опълчение, участва в спасяването на Самарското знаме. Изобразен от Я. Вешин в картината “След боя”, известна още и под името “Самарското знаме”. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.29", "title": "Денят 29 август в българската история"}
{"url": "http://www.focus-news.net/news/2019/08/29/2693468/ombudsmanat-maya-manolova-organizira-diskusiya-za-brekzit-po-problemite-na-balgarite-vav-velikobritaniya.html", "text": "Омбудсманът Мая Манолова организира среща на отговорните национални институции и български граждани, живеещи и работещи във Великобритания, по повод предстоящото напускане на ЕС от страна на Обединеното кралство. Това съобщиха от пресофиса на  омбудсмана . Дискусията е провокирана по настояване на нашите сънародници заради тревогите им във връзка с евентуален Брекзит без сделка. Те са обезпокоени от факта, че неясният статут на Великобритания, породен от Брекзит, ще засегне вече придобити и упражнявани права. \r\nСъбитието ще се състои от 10.00 часа в институцията на обществения защитник – гр. София, ул. „Георг Вашингтон“ № 22. \r\nОсновните предизвикателства според българите, сезирали Манолова, са свързани с придобиването на новия им имиграционен статут след Брекзит и затруднената социална интеграция. \r\nПо данни на МВнР българите във Великобритания наброяват над 200 000 души. \r\nУчастие в срещата са потвърдили: \r\nГ-н Илхан Кючюк – член на ЕП;  \r\nГ-н Валентин Тончев – сътрудник на г-н Илхан Кючюк; \r\nГ-н Цветан Енчев – сътрудник на г-жа Искра Михайлова – член на ЕП; \r\nГ-н Иван Кръстев - секретар на Делегацията на българските социалисти в ЕП; \r\nГ-жа Невена Алексиева – сътрудник към Делегацията на българските социалисти в ЕП;  \r\nГ-н Михаел Михов, сътрудник на г-жа Цветелина Пенкова – член на ЕП, офис Брюксел;  \r\nГ-н Никола Митов, сътрудник на г-жа Цветелина Пенкова – член на ЕП, офис София; \r\nГ-н Христо Христов – вр.и.д. ръководител на Представителство на ЕК в България;  \r\nГ-жа Емине Али – стажант към Представителство на ЕК в България; \r\nГ-жа Лин Чарла – Посолство на Великобритания в Република България, замества Н.Пр. Ема Хопкинс; \r\nГ-жа Надежда Ганчева – сътрудник, Посолство на Великобритания в Република България; \r\nГ-н Петко Дойков -  заместник-министър на външните работи;  \r\nГ-н Милко Бернер – заместник-министър на вътрешните работи; \r\nГ-жа Петя Василева – директор на Дирекция „Координация по въпросите на Европейския съюз“, Министерски съвет; \r\nГ-жа Станимира Парапунова – директор на Дирекция „Европейски въпроси и международно сътрудничество“, Министерство на труда и социалната политика;  \r\nГ-жа Гергана Янкова – експерт, Дирекция „Трудово право, обществено осигуряване и условия на труд“, Министерство на труда и социалната политика;  \r\nД-р Трифон Нешков -  директор на Дирекция „Европейска координация и международно сътрудничество“, Министерство на здравеопазването; \r\nГ-н Димитър Добрев - държавен експерт в Дирекция „Европейска координация и международно сътрудничество“, Министерство на здравеопазването;  \r\nГ-н Димитър Карарусинов – държавен експерт, Държавна агенция за българите в чужбина; \r\nГ-н Нишан Джингозян – българин, живеещ и работещ във Великобритания, с презентация по темата; \r\nЩе бъде осъществена и Skype връзка от Великобритания с г-жа Тони Петкова и г-жа Мария Спирова.", "date": "2019.08.29", "title": "Омбудсманът Мая Манолова организира дискусия за Брекзит по проблемите на българите във Великобритания"}
{"url": "http://www.focus-news.net/news/2019/08/29/2693477/balgarskata-pravoslavna-tsarkva-otbelyaza-76-godini-ot-konchinata-na-tsar-boris-iii.html", "text": "Българската православна църква отбеляза 76 години от кончината на Цар Борис III, предаде репортер на  Агенция „Фокус“ . Това стана с панихида, отслужена в Рилската света обител, където е гроба на царя. Панихидата беше отслужена от Негово преосвещенство Адрианополски епископ Евлогий - игумен на Рилския манастир и монашеското братство.  \r\nНикола ПЕТКОВ", "date": "2019.08.29", "title": "Българската православна църква отбеляза 76 години от кончината на Цар Борис III"}
{"url": "http://www.focus-news.net/news/2019/08/29/2693460/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nНа 29.08.2019 г. ще бъде слънчево, след обяд в низините - горещо. Ще духа слаб до умерен вятър от изток-североизток. Максималните температури ще са между 31° и 36°. \r\nНад планините ще бъде предимно слънчево. Ще духа умерен до силен вятър от изток-североизток. Максимална температура на височина 1200 метра ще е около 25°, на 2000 метра – около 16 °. \r\nПо Черноморието ще бъде предимно слънчево. Ще духа до умерен вятър от изток-североизток. Максималните температури ще са 28°-30°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в тунел \"Топли дол\" в посока София се осъществява в една лента поради профилактика на осветителните тела. Затворена е активната лента като движението се извършва в изпреварващата. Срок до 29.08.2019  г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nДвижението на МПС до 12 тона от пътен възел „Дупница – Север“ до пътен възел „Бобошево“ от км 51+163 до км 73+330 на АМ „Струма“ в посока Кулата е ограничено и се осъществява по обходен маршрут по път E-79. Също така се ограничава движението по пътна връзка „Дупница – юг“ в посоките Благоевград – Кюстендил и Дупница – Благоевград. \r\nДвижението в посока София се осъществява без ограничения по автомагистрала „Струма“. \r\nДвижението на МПС над 12 тона се осъществява по обходен маршрут по път Е-79. В посока Кулата се отклонява от АМ „Струма“ от пътен възел „Долна Диканя“ до пътен възел „Бобошево“. В посока София се отклонява от АМ „Струма“ от пътен възел възел „Бобошево“ до пътен възел „Дупница – север“. \r\nСрокът на гореописаните временни ограничения е до 30.08.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София - Перник при Владая от км 276+162 до км 277+610 – за сряда 28.08.2019 г. и четвъртък 29.08.2019 г. се обособяват две ленти в посока София за времето от 06:00 до 10:00 часа. Срок 29.08.2019 г. \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\n Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 5+034 до км 5+298 се осъществява с повишено внимание поради изграждане на пътна връзка в обхвата на път II-44, чрез временно ползване на части от пътното платно. Поставена е необходимата пътна сигнализация. Срок до 01.09.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 02.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 02.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 16.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 с. Поибрене – с. Белица се извършва в една лента от км 25+150 до км 32+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението се регулира с пътни знаци. Срок 29.08.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 30.08.2019 г.; \r\nПът ІІІ-301: Движението по път III-301 Козар Белене – Левски в участъка на Българене – Асеновци от км 0+000 до км 11+000 е регулирано в една лента поради ремонтни дейности на асфалтовата настилка. Срок до 02.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\nПът III-2302: Движението по път III-2302 Сеново – Просторно – път II-49 в участъка от кръстовище за село Просторно до път II-49 Разград – Кубрат е ограничено поради въведена временна организация на движението за ремонтни работи на жп прелез при км 41+359. Движението в затворения участък се регулира с пътни знаци и сигналисти. \r\nОбходен маршрут: движението се отклонява при км 39+760, кръстовище с общински път RAZ 2112 през село Просторно, кръстовище на път ІІ-49 „Разград – Кубрат“ с път III-4902 „ІІ-49 – Побит Камък – Завет“ при км 50+220 и обратно. Срок до 29.08.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 05.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 08. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.29", "title": "Актуална пътна обстановка"}
{"url": "http://www.focus-news.net/news/2019/08/29/2693478/denyat-29-avgust-v-svetovnata-istoriya.html", "text": "Османската армия, начело със султан Сюлейман Великолепни, разбива унгарците при унгарския град Мохач на 29 август 1526 г. Разположен в Южна Унгария, област Бараня, градът е важно дунавско пристанище по средното течение на реката. След сблъсъка на унгарската и османската армия, Централна Унгария пада под османска власт за 150 години.  \r\n1758 г. - в Ню Джърси е организиран първият резерват за индианци. \r\n1862 г. - в Калабрия е ранен и арестуван Джузепе Гарибалди. \r\nПрез 1876 г. във френския в. \"Le Rappel\" е публикуван призивът на Виктор Юго за намеса на европейските сили в подкрепа на освободителните стремежи на балканските народи. \"Да свършим вече с убийствените империи - пише Виктор Юго. Да обуздаем фанатизма и деспотизма. Да строшим сабята, която играе за каприциите, на които я владеят. Да не става война, да няма кланета, ... да бъде свобода на мислите и братството.\" – пише в текста. На 29 август 1966 г. в Сан Франциско “Бийтълс” изнася последния си концерт . \r\n \r\n \r\n \r\n2017 г.  \r\nСеверна Корея изстрелва балистичната ракета Hwasong-12, която лети на 2700 километра (1700 мили), преминавайки през Хокайдо, северна Япония.  \r\n \r\n \r\n2015 г. \r\n150 000 ливанци протестират срещу кризата с боклука, сектантство, корупция и полицейска бруталност. \r\n \r\n \r\n2014 г. \r\nВоенновъздушните сили на Финландия повишават степента на бойна готовност във връзка със зачестилите нарушения на въздушното пространство на страната от руски военни самолети. \r\n \r\n \r\n2013 г. \r\nСпециална комисия на ООН посещава Токио за да събере разкази на роднини на похитени японци в Северна Корея през 70-те и 80-те години на миналия век с цел да бъдат вербувани от севернокорейските служби. \r\n \r\n \r\n2012 г. \r\nЯпония и Северна Корея възобновяват преговорите между двете страни в Пекин, прекъснати от 4 години. \r\n \r\n \r\n2011 г. \r\nПарламентът на Естония утвърждава втори мандат на досегашния президент Тоомас Хендрик Илвес. \r\n \r\n \r\n2008 г. \r\nГрузия прекъсва дипломатическите си отношения с Руската федерация, като правителството на Швейцария се съгласява да представлява интересите на Грузия в Москва. \r\n \r\n \r\n2008 г.  \r\nАли Бабаджан е избран за министър на външните работи на Турция в новият кабинет на преизбрания министър-председател Реджеп Тайип Ердоган \r\n \r\n \r\n2006 г. \r\nИзстреляна е космическата совалка „Атлантис“, която е част от флотата „Спейс Шатъл“ на НАСА. Тя е четвъртата построена совалка, която изпълнява мисии в космоса. След катастрофите на Чалънджър и Колумбия, Атлантис е една от двете останали действащи совалки на САЩ. Другата е Индевър. \r\n \r\n \r\n2005 г. \r\nВ Централния дом на армията на Сърбия и Черна гора в Белград е подписан Меморандум между Министерството на отбраната на Сърбия и Черна гора и армията на САЩ за обучение на американски професионални войници в държавната общност. \r\n \r\n \r\n1991 г. \r\nС указ на президента на Русия, Борис Елцин, са прекратени всички правомощия на КПСС. \r\n \r\n \r\n1966 г. \r\nВ Сан Франциско групата “Бийтълс” изнася последния си концерт. \r\n“Бийтълс” е английска рокгрупа, основана в Ливърпул, в края на 50-те години. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английски и индийски фолклор. Групата осъществява и няколко филма. \r\n \r\n \r\n1964 г. \r\nСъстои се премиерата на филма “Мери Попинс” на Уолт Дисни. \r\n \r\n \r\n1949 г. \r\nНа полигона Семипалатинск в Казахстан е извършен първият опит с атомна бомба в СССР. \r\n \r\n \r\n1929 г. \r\nНемският дирижабъл LZ 127 “Граф Цепелин” завършва първото си околосветско пътешествие. \r\n \r\n \r\n1885 г. \r\nНемският изобретател Готлиб Даймлер създава първия в света мотоциклет. \r\n \r\n \r\n1876 г. \r\nФренският в. \"Le Rappel\" публикува призива на Виктор Юго за намеса на европейските сили в подкрепа на освободителните стремежи на балканските народи. \"Да свършим вече с убийствените империи - пише Виктор Юго. Да обуздаем фанатизма и деспотизма. Да строшим сабята, която играе за каприциите, на които я владеят. Да не става война, да няма кланета, ... да бъде свобода на мислите и братството.\" \r\n \r\n \r\n1874 г. \r\nНа Карл Маркс му е отказано предоставянето на британско гражданство. \r\nКарл Маркс е германски философ-материалист. Роден е на 5 май 1818 г. в Трир, Германия. Създател е на така наречения диалектически и исторически материализъм. През 1835 г. завършва гимназия и учи последователно в Бонския и Берлинския университет. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г.) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до така наречения “исторически материализъм”. От така наречените материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото класа. Това ще се постигне чрез така наречената класова борба. Основното му икономическо произведение е “Капиталът” (Първи том – 1867 г., Втори и Трети том – 1884 г., под редакцията на Фридпих Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическо производство и присвояване от собствениците. Теориите на Маркс и Енгелс предизвикват спорове в международното социалистическо движение, но остават идеологическата основа, върху която градят политическата си борба в началото на XX в. Маркс умира на 14 март 1883 г. в Лондон. \r\n \r\n \r\n1862 г. \r\nВ Калабрия е ранен и арестуван Джузепе Гарибалди. \r\nДжузепе Гарибалди е знаменит италиански патриот и народен герой на Италия. Роден е на 4 юли 1807 г. в Ница. Той е един от водачите на революционно - демократичното крило в националноосвободителното движение, борещо се за обединение на Италия \"отдолу\". Участва в републиканското въстание на Рио Гранде срещу бразилското правителство (1839 г.), после се бори в отечеството си за обединението на Италия срещу австрийците, Неаполитанското кралство и папството, а през 1870 г. – 1871 г. участва във войната на Франция срещу Прусия. Автор е на мемоари и романи. В негова чест са издигнати много паметници в Италия и Франция. Умира на 2 юни 1882 г. на о. Капрера. \r\n \r\n \r\n1842 г. \r\nЗавършва т.нар. опиумна война между Великобритания и Китай. Съгласно подписания между тях договор Китай отстъпва на Великобритания Хонконг и й осигурява достъп до пет други свои пристанища. \r\n \r\n \r\n1833 г. \r\nВ Англия са въведени ограничения върху използването на детски труд. \r\n \r\n \r\n1825 г. \r\nКралят на Португалия признава независимостта на бившата колония Бразилия. \r\n \r\n \r\n1758 г. \r\nВ Ню Джърси е организиран първият резерват за индианци. \r\n \r\n \r\n1698 г. \r\nРуският цар Петър I издава забрана за носене на бради и предписание руснаците да се обличат с европейски дрехи. \r\n \r\n \r\n1541 г. \r\nОсманските турци завладяват град Буда (днес Будапеща), столицата на тогавашното Унгарско кралство. \r\n \r\n \r\n1526 г. \r\nОсманската армия, начело със султан Сюлейман Великолепни, разбива унгарците при Мохач. \r\n \r\n \r\n1191 г. \r\nПо нареждане на английския крал Ричард I в Акра (Палестина) са убити три хиляди пленени мюсюлмани. \r\nРичард I Лъвското сърце е английски крал (от 1189 г.) от династията Плантагенети. Роден е на 8 септември 1157 г. в Оксфорд Участва в Третия кръстоносен поход (1189 г. – 1192 г.), по време на който превзема о-в Кипър и крепостта Сен Жан д'Акр (в Палестина). На връщане попада в плен при австрийския херцог Леополд V, който го предава на Хенрих VI; откупен е през 1194 г. От 1194 г. води война с френския крал Филип II Август, който се стреми да си върне обратно владенията на Плантагенетите във Франция. Убит е на 6 април 1199 г. в Шалю, Франция. \r\n \r\n \r\n \r\n На тази дата са родени: \r\n1958 г. \r\nРоден е Майкъл Джексън – американски попизпълнител, композитор. През 80-те години на ХХ в. осъществява едни от най-успешните и грандиозни проекти в музикалната история на поп музиката, а продажбите на плочи и наградите \"Грами\" чупят всички дотогавашни рекорди. Албуми: \"Ben\" (1972 г.), \"Got to Be There\" (1972 г.), \"Music and Me\" (1973 г.),\"Forever, Michael\" (1975 г.), \"The best of …\" (1975г.), \"Off the Wall\" (1979 г.), \"One Day in Your Life\" (1981 г.), \"Thriler\" (1982 г.), \"E. T. - the Extra-Terrestrial\" (1983 г.), \"Bad\" (1987 г.), \"Dangerous\" (1991 г.), \"HIStory: Past, Present and Future Book 1” (1995 г.), \"Blood on the Dance Floor: History in the Mix\" (1997 г.). Реализира филма \"Лунен пътешественик\" (1988 г.), \"Invincible\" (2001 г.). \r\n \r\n \r\n1908 г. \r\nРоден е Робер Жан Жорж Мерл - френски писател, преводач, литературен критик. Завършва Литературния факултет на Парижкия университет. Участва във Втората Световна война; 3 години прекарва в лагер за военнопленници. Дебютира с литературнокритични съчинение (“Оскар Уайлд”, 1948 г.). Превежда на френски език творби от Дж. Уебсър, Дж. Суифт, Ъ. Колдуел. През 1949 г. публикува антивоенния роман “Неделна почивка на южния бряг” (1949 г., награда “Гонкур”). Проблемът за насилието, отношението към войната, личната отговорност на човека за всичко ставащо в обществото откриваме в романите “Смъртта - моят занаят” (1953 г.), “Остров” (1962 г.), “Разумното животно” (1967 г.). Автор е на романите: “Зад стъклото” (1970 г.), “Малвил” (1972 г.), “Добре охранявани мъже” (1974 г.), “Мадрапур” (1976 г.), исторически роман “Съдбата на Франция” (1978 г.); на пиесите “Сизиф и смъртта” (1950 г.) и “Новият Сизиф” (1956 г.) и др. \r\n \r\n \r\n1862 г. \r\nРоден е Морис Матерлинк - белгийски писател и драматург. Завършва право, става адвокат, но скоро се посвещава само на литературата. От 1896 г. живее във Франция. Дебютира с малка стихосбирка (“Топлици за цветя”). Издава пиесите “Княгиня Малена”, “Натрапница”, “Слепите”, “Седемте княгини”, “Пелеас и Мелизанда”, както и няколко драми за марионетки, в които се стреми да изрази тайнственото в несъзнателния живот на душата. Следващите му драматични творби са: “Мона Вана”, “Мария Магдалена”, “Чудото на св. Антоний” и др. Матерлинк е автор и на редица съчинения с дълбока философска мисъл и възвишен лиризъм: “Съкровище на смирените”, “Мъдрост и съдба”, “Животът на термитите” (и трите преведени на български), “Животът на пчелите”, “Затрупаният храм”, “Смъртта”, “Великата тайна”, “Пътеките по планината” и др. Получава Нобелова награда за литература през 1911 г. Умира на 5 май 1949 г. в Ница. \r\n \r\n \r\n1632 г. \r\nРоден е Джон Лок - английски философ, просветител и политически мислител, член на Лондонското кралско дружество (1668 г.). От 1667 г. участва активно в политическия живот като привърженик на буржоазната конституционна монархия. От 1682 г. до 1689 г. е емигрант в Холандия. Развива сенсуалистическа теория на познанието. Обявява се против учението на Рене Декарт за вродените идеи, като доказва, че всички идеи имат за източник опита. Ролята на разума свежда до комбиниране на получаваните чрез сетивата и рефлексията прости идеи в сложни. Смята, че обект на познанието са не външните предмети, а идеите, които се намират в съзнанието. Създава учение за първичните и вторичните качества. Умира на 28 декември 1704 г. \r\n \r\n \r\n1619 г. \r\nРоден е Жан Батист Колбер – френски държавник, пръв министър на крал Луи ХIV. Автор е на закони за закрила на индустрията и търговията; реформира данъчната система, митниците и флота. Покровител е на изкуствата и литературата. Умира на 6 септември 1683 г. в Париж. \r\n \r\n \r\n \r\n На тази дата умират: \r\n1912 г. \r\nУмира Теодор Гомперц – германски философ-позитивист и филолог, историк на античната философия. Роден е на 29 март 1832 г. в Бърно. Професор по класическа философия във Виенския университет (от 1873 г.). Дешифрира намерените в Херкулан текстове от Епикур; автор е на \"История на древната философия\". \r\n \r\n \r\n1871 г. \r\nУмира Пол Шарл дьо Кок – френски писател. Роден е на 21 май 1793 г. в Паси, близо до Париж. Син на холандски банкер, установил се в Париж по време на Великата Френска революция и загинал на ешафода. Кок е автор на повече от 400 произведения (романи, мелодрами, комедии, водевили, стихове); особено популярен е като романист през 20 - 90-те години на ХIХ в. Романите му са преведени на много европейски езици. Името му по традиция е нарицателно за обозначаване на фриволна литература. Съчинения: “Cevres completes illustrees” (v. 1-299, P., 1902 г. – 1905 г.). \r\n \r\n \r\n1799 г. \r\nПапа Пий VI умира във френски плен. \r\nПий VI (светско име Джан Анжело Браски) е роден през 1717 г. в Чезена. Папа от 1775 г. до 1799 г. Осъжда гражданската революция чрез конституцията (1791 г.). Признава Френската република (1796 г.), но папските територии са завладени от Н. Бонапарт и частично анексирани от Франция. Затворен е във Валанс, където умира през 1799 г. \r\n \r\n \r\n1533 г. \r\nУбит е Атауалпа - вожд на инките. Роден е около 1500 г. Наследява баща си Уайн Капак през 1530 г. след въоръжена борба за властта с брат си Уаскар. През 1532 г. в страната нахлуват испански конкистадори, предвождани от Фр. Писаро, Атауалпа е пленен. Обещават да го освободят срещу голям откуп. Откупът е събран и предаден на завоевателите, но испанците не изпълняват обещанието си, инсценират съд над Атауалпа и го убиват в Кахамарка. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.29", "title": "Денят 29 август в световната история"}
{"url": "http://www.focus-news.net/news/2019/08/29/2693475/burgas-mazh-e-zaginal-sled-kato-e-bil-blasnat-ot-avtobus-v-otsechkata-mezhdu-ravda-i-nesebar.html", "text": "Мъж е загинал след като е бил блъснат от автобус в отсечката между Равда и Несебър. Това съобщи за  Радио „Фокус“ – Бургас  Цветелина Рандева от ОДМВР - Бургас. Около 21.27 часа снощи в Районно управление – Несебър е получено съобщение за пътен инцидент със загинал пешеходец, при който автобус „Ван хол”, управляван от 50-годишен водач, движещ се празен (без туристи) след трансфер от летище „Бургас\" до Слънчев бряг, в отсечката между Равда и Несебър, блъска вървящ по пътното платно мъж с неустановена самоличност, който е загинал на място. Водачът на автобуса е тестван за употреба на алкохол, като дрегерът е отчел нулеви показания. На местопроизшествието е извършен оглед. Тялото на загиналия пешеходец е откарано в съдебна медицина към УМБАЛ - Бургас за аутопсия. По случая е образувано досъдебно производство. \r\nМария КУРТЕВА", "date": "2019.08.29", "title": "Бургас: Мъж е загинал, след като е бил блъснат от автобус в отсечката между Равда и Несебър"}
{"url": "http://www.focus-news.net/news/2019/08/29/2693474/blagoevgrad-muzey-simitliya-drevnata-zemya-na-kukerite-shte-bade-otkrit-po-povod-50-ata-godishnina-ot-obyavyavaneto-na-simitli-za-grad.html", "text": "Музей „Симитлия – Древната земя на кукерите“ ще бъде открит от 18.00 часа днес по повод 50-ата годишнина от обявяването на Симитли за град. Това съобщиха за  Радио „Фокус“ – Пирин  от Община Симитли. За събитието, което е посветено на годишнината, е подготвена богата програма. От Общината уточниха, че откриването на музея е отдавна обмислена идея – да се съберат маски и костюми на кукери, които са ярка емблема на Симитли и общината. Подбрани маски, костюми и елементи от кукерските традиции, най-добрите от всяка кукерска група, ще бъдат представени за музейна експозиция. Идеята е експонатите да бъдат показани на едно място целогодишно, като притежателите ще ги взимат само за Сурва и кукерските фестивали през месец януари.  \r\nПо повод празника ще се проведе и тържествена сесия на Общински съвет – Симитли, по време на която със званието „Почетен гражданин“ ще бъдат удостоени Стоян Атанасовски, Борис Бачев, Спас Янчев, Павел Ангелов, инж. Димитър Падежки, Николай Атанасовски и инж. Васил Георгиев. Събитието ще се състои в киносалона на читалище „Св. Климент Охридски“. Ще бъде открита и изложба под надслов „50 години град Симитли“, в която ще бъдат включени картини от пленер-живопис, проведен по този повод. След края на официалната част ще има и концертна програма. В нея участие ще вземат ученици от СУ „Св. св. Кирил и Методий“, Мъжка фолклорна група „Изворите“, Мъжка фолклорна група „Веселие“, ансамбъл „Пирин“ и поп-фолк изпълнителката Ваня. \r\nСимитли е обявен за град с указ 828 от 29 август 1969 година. \r\nЛивия НИНОВА", "date": "2019.08.29", "title": "Благоевград: Музей „Симитлия – Древната земя на кукерите“ ще бъде открит по повод 50-ата годишнина от обявяването на Симитли за град"}
{"url": "http://www.focus-news.net/news/2019/08/29/2693480/sofiya-ot-930-chasa-do-1530-chasa-dvizhenieto-shte-e-v-edna-lenta-po-am-hemus-v-tunel-topli-dol-v-posoka-sofiya-poradi-remont-na-osvetitelnite-tela.html", "text": "От 9.30 часа до 15.30 часа движението по АМ „Хемус“ в тунел „Топли дол“ в посока София ще се осъществява в една лента поради ремонтни дейности на осветителните тела в съоръжението. Това съобщиха от пресцентъра на  Агенция „Пътна инфраструктура“ . Ще се ограничи движението в активната лента, като то ще се извършва в изпреварващата.", "date": "2019.08.29", "title": "София: От 9.30 часа до 15.30 часа движението ще е в една лента по АМ „Хемус“ в тунел „Топли дол“ в посока София поради ремонт на осветителните тела"}
{"url": "http://www.focus-news.net/news/2019/08/29/2693482/veliko-tarnovo-operetata-bayaderka-na-imre-kalman-shte-bade-predstavena-na-krepostta-tsarevets.html", "text": "Оперетата „Баядерка“ на Имре Калман ще бъде представена на крепостта „Царевец“. Спектакълът се осъществява под патронажа на кмета на Велико Търново инж. Даниел Панов и е част от съпътстващата програма на летния оперен фестивал „Сцена на вековете“. Това каза в ефира на  Радио „Фокус“ – Велико Търново  директорът на Музикално-драматичен театър „Константин Кисимов“ Васил Вълчев. Това е второто участие на търновските актьори на крепостта за настоящото лято. „В края на юли солисти, актьори, оркестър, хор и балет представиха с голям успех друг шедьовър на Калман – „Теменужката от Монмартър”, посочи Вълчев. Режисьор на спектакъла е Петко Бонев, диригент-постановчик е Игор Богданов, а представлението на крепостта „Царевец“ ще дирижира самият директор. Сценографията и костюмите са дело на Лидия Къркеланова, а на над хореографията е работила Катя Богданова. Ролите в постановката са поверени на солистите Теодора Петрова, Момчил Караиванов, Валерия Пейчева, както и на актьори от драматичната трупа. В спектакъла участват оркестърът, хорът и балетът на МДТ. „Декорите и ефектното осветление в „Баядерка” ще пренесат публиката на крепостта „Царевец“ сред индийска екзотика. В подобен на приказка сюжет богат индийски принц се влюбва в прелестна актриса. Запленен от красотата ѝ, той я кани в своя дворец в Париж. Преминавайки през различни етапи и препятствия, комични моменти, забавни преживявания и романтични терзания, любовта им постепенно се разгръща до неизбежен и очарователен хепи енд“, каза още Влчев, като подчерта, че спектакълът има и субтитри на английски език. \r\n„Баядерка” ще бъде представена на крепостта „Царевец“ на 29 август от 20.00 часа. Билети се продават на касите на МДТ „Константин Кисимов” и на Туристическия информационен център и в мрежите на eventim.bg и grabo.bg. \r\nЛуиза ТРАНЧЕВА", "date": "2019.08.29", "title": "Велико Търново: Оперетата „Баядерка“ на Имре Калман ще бъде представена на крепостта „Царевец“"}
{"url": "http://www.focus-news.net/news/2019/08/29/2693483/sofiya-vremenno-dvizhenieto-pri-km-14-na-am-hemus-v-posoka-varna-se-osashtestvyava-po-izprevarvashtata-lenta-poradi-ptp.html", "text": "Временно движението при км 14 на АМ „Хемус“ в посока Варна се осъществява по изпреварващата лента поради ПТП. Това съобщиха от пресцентъра на  Агенция „Пътна инфраструктура“ . Движението се регулира от пътна полиция.", "date": "2019.08.29", "title": "София: Временно движението при км 14 на АМ „Хемус“ в посока Варна се осъществява по изпреварващата лента поради ПТП"}
{"url": "http://www.focus-news.net/news/2019/08/29/2693486/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "Свети Kиприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус“ . Молитвите на св. Киприян ще се състоят от 10.00 часа след редовната света Литургия. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.08.29", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/08/29/2693473/abv-shte-dade-preskonferentsiya-v-tsentralata-na-partiyata.html", "text": "АБВ ще даде пресконференция в централата на партията. Това съобщиха от пресцентъра на  ПП АБВ . Събитието ще се проведе от 12.30 часа в централата на партията на улица „Врабча“ 23. Ще бъдат обсъдени позицията на АБВ по процедурата за избор на стратегически инвеститор за АЕЦ „Белене“ и позицията на партията по приватизацията на държавни предприятия.  \r\nУчастие ще вземат председателят на ПП АБВ Румен Петков и зам.-председателите на партията Владимир Маринов и Любомира Ганчева.", "date": "2019.08.29", "title": "АБВ ще даде пресконференция в централата на партията"}
{"url": "http://www.focus-news.net/news/2019/08/29/2693469/tass-erdogan-ne-e-izklyuchil-vazmozhnostta-turtsiya-da-kupi-su-35-i-su-57-vmesto-f-35.html", "text": "Президентът на Турция Реджеп Таийп Ердоган е заявил, че не изключва възможността страната му да купи руски изтребители Су-35 и Су-57 вместо американските самолети F-35. За това информира телевизионният канал CNN Turk, предава  ТАСС . \r\n„Защо не. Ние дойдохме тук (на авиоизложението МАКС-2019) ненапразно“, отговори Ердоган в отговор на въпрос на журналистите, дали руските изтребители се разглеждат като алтернатива на F-35. \r\nТурският лидер отбеляза също, че решението ще бъде взето, след като проведе телефонни преговори с американския президент Доналд Тръмп и разбере окончателната позиция на САЩ относно участието  на Турция в програмата за производство на F-35. \r\nВ сряда по време на авиоизложението МАКС-2019 директорът на Федералната служба по военно-техн ическо сътрудничество Дмитрий Шугаев съобщи, че Москва и Анкара обсъждат продажбата на Турция на руски системи за радиоелектронна борба и изтребители Су-35 и Су-57. По неговите думи, Анкара е заинтересована в руската авиотехника заради ситуацията със спирането на участието на Турция в програмата за F-35. \r\nВъв вторник Ердоган лично разгледа изтребителя от пето поколение Су-57 на МАКС-2019. \r\n \r\nПревод и редакция:", "date": "2019.08.29", "title": "ТАСС: Ердоган не е изключил възможността Турция да купи Су-35 и Су-57 вместо F-35"}
{"url": "http://www.focus-news.net/news/2019/08/29/2693476/politico-dvizhenieto-5-zvezdi-poluchi-zelena-svetlina-da-formira-novo-italiansko-pravitelstvo-s-demokraticheskata-partiya.html", "text": "Италианският президент Серджо Матарела даде на ляво-популисткото „Движение 5 Звезди“ (Д5З) своята благословия да формира ново правителство с лявоцентристката „Демократическа партия“ (ДП), пише европейската редакция на  Politico . \r\nНовата коалиция все още се нуждае от одобрение от парламента при вот на доверие. Говорителят на президента Джовани Грасо заяви, че партиите са постигнали споразумение за преназначаване на Джузепе Конте, който не принадлежи нито една група, но е много близо до Д5З, за премиер. Ролята на Конте беше предмет на спор по време на преговорите между партиите, защото някои членове на ДП искаха се отстранят всички остатъци от старата коалиция. \r\nПредишното коалиционно правителство на Д5З с дясната Лига се срина по-рано този месец, след като лидерът на последната - Матео Салвини, прекрати партньорството между фракциите, което в крайна сметка доведе до оставката на Конте като министър-председател. Матарела проведе консултации миналата седмица и тази седмица, за да се опита да реши по-нататъшния път, включително дали да свика предсрочни избори, ако не може да се сформира алтернативна коалиция. \r\nГрасо заяви, че Матарела официално ще даде мандат на Конте да състави ново правителство в четвъртък сутринта и след това Конте ще има няколко дни да избере кабинета си. \r\n„Казахме на Матарела, че сме на разположение да влезем в нов дългосрочен политически съюз с Демократическата партия, за да продължим мандата, който миналата година ни дадоха 11 милиона избиратели, без да бягаме от нашите отговорности“, заяви лидерът на Д5З Луиджи Ди Майо след среща с държавния глава. \r\nДумите му приличат на тези на колегата му от ДП Никола Цингарети, който по-рано в сряда заяви, че неговата партия е решена да се опита да управлява с Д5З, за да даде на Италия стабилно правителство, което може да се изправи пред сложна икономическа ситуация, да създаде работни места, да се съсредоточи върху т.нар. Green New Deal и сложи край на социалното напрежение в цялата страна. \r\n\"Разяснихме много ясно на президента, че това няма да е продължение на миналото, а нещо съвсем различно ... това би означавало обръщане на страницата върху миналото“, каза Цингарети. \r\nЕдин от проблемите, който все още трябва да бъде решен между двете партии е бъдещата позиция на ди Майо. Лидерът на Д5З иска да бъде преназначен като вицепремиер. ДП обаче отказват това искане, като твърдят, че левите популисти вече са избрали премиер и позицията на негов заместник трябва да отиде при социалдемократите. \r\n \r\nПревод и редакция:", "date": "2019.08.29", "title": "Politico: Движението 5 Звезди получи зелена светлина да формира ново италианско правителство с Демократическата партия"}
{"url": "http://www.focus-news.net/news/2019/08/29/2693485/nimh-ekstremalen-indeks-za-pozharoopasnost-e-v-sila-na-mesta-v-21-oblasti-na-stranata.html", "text": "Екстремален индекс за пожароопасност е в сила на места в 21 области на страната. Това сочи справка в сайта на  Националния институт по метеорология и хидрология (НИМХ) . Индексът обхваща територии от областите София, София-град, Монтана, Враца, Плевен, Ловеч, Габрово, Велико Търново, Русе, Добрич, Варна, Бургас, Ямбол, Хасково, Сливен, Стара Загора, Пазарджик, Пловдив, Благоевград, Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.", "date": "2019.08.29", "title": "НИМХ: Екстремален индекс за пожароопасност е в сила на места в 21 области на страната"}
{"url": "http://www.focus-news.net/news/2019/08/29/2693479/ria-novosti-tramp-e-zamrazil-voennata-pomosht-za-ukrayna.html", "text": "Президентът на САЩ Доналд Тръмп се е разпоредил да се преразгледа военната помощ за Украйна. Това съобщава вестник Politico, като се позовава на високопоставен източник от Белия Дом, предава  РИА Новости . \r\nТова решение е предизвикано от желанието на американския лидер да гарантира, че парите, отпуснати на Киев, се използват по най-добрия начин от гледна точка на интересите на Вашингтон, казва източникът. \r\nСредствата, докато бъде определена съдбата им, ще бъдат замразени, пише Politico. Американският министър на отбраната Марк Еспер и съветникът по националната сигурност на Тръмп Джон Болтън ще трябва да разрешат въпроса с финансовата помощ. \r\nПрез тази фискална година Вашингтон отпусна 250 милиона долара на Украйна за закупуване на оръжие, оборудване и обучение на персонала. По-рано бившият американски посланик в Киев Мари Йованович заяви, че от 2014 г. САЩ са отпуснали на Украйна близо 1 милиард долара за укрепване на сигурността. \r\nПрез 2017 г. Вашингтон одобри доставката на оръжие за Киев, включително преносими противотанкови ракетни системи Javelin. Освен това американските власти разрешиха продажбата на противокорабни ракети и средства за брегова охрана в Украйна. \r\nРуските власти многократно предупреждават срещу доставките на оръжие в Украйна. Москва отбеляза, че тази стъпка ще доведе до ескалация на конфликта в Донбас. Говорителят на руския лидер Владимир Путин Дмитрий Песков подчерта, че доставките на оръжие за Украйна отвън ще възпрепятстват прилагането на споразуменията от Минск. \r\nМного европейски политици също се изказаха срещу продажбата на оръжие на Киев, като определиха подобни стъпки рискован изход от кризата. \r\n \r\nПревод и редакция:", "date": "2019.08.29", "title": "РИА Новости: Тръмп е замразил военната помощ за Украйна"}
{"url": "http://www.focus-news.net/news/2019/08/29/2693487/posolstvoto-na-sasht-v-minsk-boltan-shte-izrazi-podkrepa-za-nezavisimostta-na-belarus.html", "text": "Съветникът на американския президен т по национална сигурност Джон Болтън в четвъртък ще пристигне на визита в Минск, за да обсъди въпроси от регионалната сигурност и да изрази подкрепа за независимостта на Беларус. Това се казва в съобщение на посолството на САЩ в Беларус, публикувано в „Туитър“, предава  ТАСС . \r\n„Съветникът по национална сигурност Джон Болтън ще посети Минск на 29 август. Посланикът Болтън ще се срещне с президента Лукашенко и министъра на външните работи Макей, за да обсъди въпроси от регионалната сигурност и да подчерта подкрепата на САЩ за суверенитета и независимостта на Беларус“, се обелязва в съобщението на американското дипломатическо представителство. \r\nБолтън ще бъде най-високопоставеният представител на властите на САЩ, който е посещавал Беларус през последните 20 години. \r\nСпоред списание \"Форин Полис\" следващия месец заместник държавният секретар на САЩ по политическите въпроси Дейвид Хейл също ще посети Беларус. По време на пътуването се очаква да обсъди разширяването на американското дипломатическо присъствие в страната, включително евентуална размяна на посланици. По-рано няколко големи американски политически фигури посетиха Минск наведнъж, като бяха приети от Лукашенко. \r\n \r\nПревод и редакция:", "date": "2019.08.29", "title": "Посолството на САЩ: В Минск Болтън ще изрази подкрепа за независимостта на Беларус"}
{"url": "http://www.focus-news.net/news/2019/08/29/2693489/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на  бул. „Александър Стамболийски“ в жк. „Илинден“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Александър Стамболийски“(нечетни номера) от ул. „Алеко Туранджа“ до ул. „Татарли“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ъгъла с ул. „Надежда“.  \r\nВъв връзка с превключване на уличен водопровод на бул. „Патриарх Евтимий“ в центъра на града се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Патриарх Евтимий“ от бул. „Васил Левски“ до ул. „Хан Крум“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данте“ ъгъла с бул. „Патриарх Евтимий“.  \r\nВъв връзка с подмяна на сградно водопроводно отклонение на бул. „Възкресение“ в жк. „Разсадника - Коньовица“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Трънски майстор“, бул. „Възкресение“, бул. „Вардар“, ул. „Тома Никлев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“ на ъгъла с ул. „Трънски майстор“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/29/2693490/stara-zagora-svetovnata-operna-prima-veselina-katsarova-shte-provede-sreshta-s-grazhdani-v-mezhdunarodniya-mladezhki-tsentar.html", "text": "От 18.00 часа в Международния младежки център (бившето кино „Жельо Диманов“) в Стара Загора ще се състои среща на Веселина Кацарова - световно известна оперна прима, Почетен гражданин на Стара Загора и артистичен директор на Държавна опера - Стара Загора с почитатели и приятели на нейното голямо изкуство. Това съобщиха от пресцентъра на  Община Стара Загора . \r\nВеселина Кацарова е родена в Стара Загора. Започва да свири на пиано на четири години. След като завършва обучението си по пиано в Музикалното училище в родния град, продължава образованието си по оперно пеене в Музикалната академия при проф. Реса Колева. Още като студентка изпълнява главни роли в Националната опера.  \r\nСветовната й кариера започва през 1989 г., когато сключва договор с операта в Цюрих. Там много скоро се превръща в любимка на публиката и е определена от международната преса като голямото откритие на Херберт фон Караян. През същата година печели Първа награда на Германския песенен конкурс “Neue Stimmen” в Gütersloh. Две години по-късно  Кацарова прави дебюта си на фестивала в Залцбург с две матинета в Моцартеума, както и като Анио от „Милосърдието на Тит“ под диригентството на сър Колин Дейвис. През есента на същата година дебютира с огромен успех и като Розина в операта „Севилският бръснар“ на Росини. С роли от опери на Моцарт и Хендел, композиторите от епохата на белканто и френски репертоар е участвала в най-големите оперни театри и фестивали: Гран театр в Женева, Ковънт Гардън, Гран театр Лисеу Барселона, Дойче опера Берлин, баварската Щатсопера, Парижката национална опера, Миланската скала, Лирик опера в Чикаго, Метрополитен, операта в Сан Франциско, Театро Реал в Мадрид, фестивала в Залцбург Маджо Музикале Фиорентино, оперния фестивал „Росини“ в Пезаро. Веселина Кацарова е работила с прочути диригенти като Херберт фон Караян, Николаус Харнонкурт, сър Колин Дейвис, Пинкас Щайнберг, Сейджи Озава, Даниел Баренбойм, Рикардо Мути. Волфганг Савалиш, Айвър Болтън, Владимир Федосеев и Зубин Мета. Изнасяла е концерти и рецитали навсякъде в Европа, САЩ и Япония. Записите й за RCA Red Seal са многократно награждавани. \r\nВеселина Кацарова е носител на титлата Камерзингерин на баварската Щатсопера в Мюнхен, както и Камерзингерин във Виенската Щатсопера. \r\nПо всичко личи, че музикалният свят е в нозете на прекрасното мецо сопрано и великолепна актриса. И въпреки това, тя не забравя корените си и където и да се намира, с гордост прокламира, че се гордее, че е българка и е от Стара Загора. Нещо повече. Преди три години, тя пое ангажимента на артистичен директор на Старозагорската опера. Благодарение на нея, меломаните имаха честта и удоволствието да гледат и слушат първокласни оперни певци. Нещо повече. За втора година Веселина Кацарова, именно в Стара Загора провежда Международен майсторски клас с млади оперни изпълнители. Освен че преподава своя опит, допринася името на родния град да се произнася с уважение по всички краища на света. \r\nСрещата с Веселина Кацарова е от поредицата „Красивите лица на Стара Загора“ и е посветена на 140 години от възстановяването на града - герой. Организатор е сайтът за литература, изкуство и култура dolap.bg със съдействието на Община Стара Загора и Международен младежки център.", "date": "2019.08.29", "title": "Стара Загора: Световната оперна прима Веселина Кацарова ще проведе среща с граждани в Международния младежки център"}
{"url": "http://www.focus-news.net/news/2019/08/29/2693491/pleven-obshtinskiyat-savet-shte-obsadi-predlozhenieto-na-kmeta-georg-spartanski-za-izmenenie-na-investitsionnata-programa-na-obshtinata-za-2019-g.html", "text": "Редовната сесия на Общинския съвет ще се проведе от 09.00 часа днес в Конферентната зала на Община Плевен в сграда „Гена Димитрова”. Това каза за  Радио „Фокус“  Мартин Митев, председател на Общинския съвет. ,,Внесени са предложения за изменение и допълнение на Наредба №33 за финансово подпомагане на спортните клубове на територията на община Плевен и на Наредба №26 за управлението, стопанисването и ползването на горски територии – общинска собственост“, каза Мартин Митев. Той допълни, че кметът Георг Спартански внася предложение за изменение на инвестиционната програма на Община Плевен за 2019 година. ,,Съветниците ще обсъдят осигуряване на допълнителни финансови средства от бюджета на Община Плевен за 2019 година за Общински футболен клуб „Спартак Плевен”. Ще бъде гласувано предложение до Министерство на образованието и науката за включване на ОУ „Антон Страшимиров” - с. Бохот, и ОУ „Св. св. Кирил и Методий” - с. Търнене в Списъка на средищните училища в Република България за учебната 2019/2020 година“, каза още Мартин Митев.  \r\nВиолета КРЪСТЕВА", "date": "2019.08.29", "title": "Плевен: Общинският съвет ще обсъди предложението на кмета Георг Спартански за изменение на инвестиционната програма на Общината за 2019 г."}
{"url": "http://www.focus-news.net/news/2019/08/29/2693492/shumen-v-sila-e-zabranata-za-dvizhenie-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е забраната за движение на товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево, предаде репортер на  Радио „Фокус“ - Шумен . Върбишки проход остава затворен за всички видове пътни превозни средства. Ришки проход е отворен без ограничения. Сухи и нормално проходими са републиканските пътища в областта. Движението се осъществява без натоварване. Видимостта е нормална. Времето е ясно, слънчево, температурата на въздуха е около 20 градуса. \r\nИвелина ИВАНОВА", "date": "2019.08.29", "title": "Шумен: В сила е забраната за движение на товарни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2019/08/29/2693488/ministar-desislava-taneva-poiskala-sam-stanovishte-i-ot-ek-za-vsichki-deystviya-koito-prilagame-za-likvidirane-na-afrikanskata-chuma-po-svinete-i-ogranichavane-na-neynite-shteti.html", "text": "Поискала съм становище и от ЕК за всички действия, които прилагаме за ликвидиране на африканската чума по свинете и ограничаване на нейните щети. Това каза министърът на земеделието, храните и горите Десислава Танева в сутрешния блок на  бТВ . „Взели сме становище от европейските власти и от научната общност и от ветеринарния орган, който на практика прилага мерките“, посочи тя. На въпрос защо във ферма в Голямо Враново още има живи животни, след като е започнала евтаназията във всички засегнати райони от африканската чума Танева посочи: „Правилата важат за всички. Продължава евтаназията на животни. Пробите са повече от една и са доказани в национална лаборатория“. „Не се базираме само на една проба. От началото, когато беше установено заболяването в тази ферма, до сега са евтаназирани близо 13 000 животни. Продължава евтаназията“, добави тя.  \r\n„Директивата от 2002 година дава възможност за дерогация при епизоотии, но не говорим за африканска чума, а при условия на отделна биосигурност и изолиране на производствени помещения и нива на достъп и биосигурност за неевтанизиране. Това е изключение, но ние сме убедени, че няма как да се приложи. Писахме писмо до ЕК по отношение на засегнатия свинекомплекс с питане дали това изключение би било приложимо и получихме отрицателно становище“, каза още тя. По думите ѝ според помощните мисии на експертите на Европейската комисия по АЧС няма отделни нива на биосигурност на отделните помещение и не може да се приложи дерогация. \r\n„Категорично не можем да взимаме ние решението за дерогация. И да можехме, в условията на това заболяване в цяла Европа всички действия, които всички страни прилагат, са по стратегия за АЧС, приета 2015 г. Пристигат помощни комисии за ревизия на мерките. Ние сме променяли мерките, но една държава не може да вземе самостоятелно решение по отношение на мерките, защото се касае обща европейска стратегия за ЕС от 2015 г. Не сме ги измислили ние тези мерки. Те са най-тежки за всички епизоотии, защото това заболяване е единственото, което е влязло в ЕС и за което няма ваксина и лечение\", допълни тя.", "date": "2019.08.29", "title": "Министър Десислава Танева: Поискала съм становище и от ЕК за всички действия, които прилагаме за ликвидиране на африканската чума по свинете и ограничаване на нейните щети"}
{"url": "http://www.focus-news.net/news/2019/08/29/2693495/plovdiv-48-godishen-mazh-e-s-obgaryaniya-sled-pozhar-v-apartament-v-oblastniya-grad.html", "text": "48-годишен мъж е с обгаряния след пожар в апартамент в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за дим в апартамент е получен в 23.30 часа снощи. На произшествието се е отзовал един пожарен автомобил от Първа районна служба „Пожарна безопасност и защита на населението“ в Пловдив. Пострадал е 48-годишен мъж, който е с обгаряния и обгазяване.  \r\nПламъците са унищожили матрак, опушени са 10 кв. м стени, спасена е сградата.  \r\nТони МИХАЙЛОВ", "date": "2019.08.29", "title": "Пловдив: 48-годишен мъж е с обгаряния след пожар в апартамент в областния град"}
{"url": "http://www.focus-news.net/news/2019/08/29/2693493/sofiya-arhiereyska-sv-liturgiya-shte-bade-otsluzhena-za-letniya-hramov-praznik-na-patriarsheskata-katedrala-sv-aleksandar-nevski-na-30-avgust.html", "text": "На 30 август, когато Православната църква отбелязва Пренасянето на мощите на св. Александър Невски, за летния храмов празник на патриаршеската катедрала „Св. Александър Невски“ ще бъде отслужена тържествена Архиерейска св. Литургия, предаде репортер на  Агенция „Фокус“ . Тя е с благословението на Негово светейшество Българския патриарх и Софийски митрополит Неофит и ще бъде оглавена от Негово Преосвещенство Мелнишкия епископ Герасим, главен секретар на Св. Синод на Българската православна църква и предстоятел на църковното настоятелство на катедралата. \r\nДнес ще бъде отслужено бдение, което ще започне в 18.00 часа. \r\nНа 30 август св. Божествена литургия ще започне в 9.30 часа.  \r\nНикола ПЕТКОВ", "date": "2019.08.29", "title": "София: Архиерейска св. Литургия ще бъде отслужена за летния храмов празник на патриаршеската катедрала „Св. Александър Невски“ на 30 август"}
{"url": "http://www.focus-news.net/news/2019/08/29/2693497/kyustendil-obshtinskiyat-savet-se-razgleda-oditiraniya-godishen-finansov-otchet-na-obshtinata-za-2018-godina.html", "text": "Отчети по бюджета и одитен доклад са сред основните точки от дневния ред за предстоящото заседание на Общинския съвет в Кюстендил. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Заседанието е насрочено за 14.00 часа и ще се проведе в залата на Общината. Дневният ред включва 32 точки. Сред тях са предложения за приемане на одитирания годишен финансов отчет на Община Кюстендил за 2018 година заедно с одитен доклад на Сметната палата, както и изпълнението на бюджета и сметките за средства от Европейския съюз на Община Кюстендил и състоянието на общинския дълг към 2018 година. Ще бъде гласувана и информацията за изпълнението на бюджета и сметките за средства от Европейския съюз на Община Кюстендил и състоянието на общинския дълг за полугодието на 2019 година. Включено е и предложение за вътрешни компенсирани промени по бюджета на Общината за настоящата година. Съветниците трябва да гласуват предложение за поемане на краткосрочен дълг от „Фонд за органите на местното самоуправление в България – ФЛАГ”, както и поемане на дългосрочен общински дълг от „Фонд за устойчиви градове“, свързан с изпълнението на проект „Обновяване и реконструкция на Общински театър – Кюстендил и изграждане и възстановяване на зона за отдих парк „Театъра“. В дневния ред е включено решение за предприемане подготвителни действия за разпореждане с недвижим имот- частна общинска собственост по реда на Закона за приватизация и следприватизационен контрол. \r\nЩе бъдат гласувани и предложения за реализиране на нови европейски проекти, както и за сключване на договор с Агенцията по заетостта за проект по Оперативна програма „Развитие на човешките ресурси“ и кандидатстване на Община Кюстендил с проектно предложение по Оперативна програма „Региони в растеж”, инвестиционен приоритет „Градска среда“. Ще бъде гласувано и проектно предложение по Оперативна програма „Развитие на човешките ресурси” за разкриване на „Център за подкрепа на лица с увреждания и техните семейства, включително с тежки множествени увреждания”, разкриване на преходно жилище за деца от 15 до 18-годишна възраст и наблюдавано жилище за младежи от 18 до 21 години. Ще се гласува и по проект за разкриване на „Център за работа с деца на улицата”, както и „Център за социална рехабилитация и интеграция за лица с психични разстройства и лица с интелектуални затруднения”. Внесен е и проект „За чист въздух в Кюстендил“, финансиран от Фонд \"Активни граждани България\". \r\nВенцеслав ИЛЧЕВ", "date": "2019.08.29", "title": "Кюстендил: Общинският съвет се разгледа одитирания годишен финансов отчет на Общината за 2018 година"}
{"url": "http://www.focus-news.net/news/2019/08/29/2693494/pregled-na-osnovnite-temi-v-dobrudzhanskiya-pechat.html", "text": "„Официално изваждат фермерите от обхвата на Закона за горивата“, съобщава на първа страница вестник  „Добруджанска трибуна“ . Ще отпадне регистрацията на всяко зареждане с гориво на селскостопанска техника. Регистрираните земеделски производители ще бъдат извадени от обхвата на Закона за административно регулиране на икономическите дейности свързани с нефт и продукти от нефтен произход, известен като Закон за горивата. Министерството на икономиката е публикувало вчера проект за промяната, която е обещана на браншови организации в селското стопанство. С много силни аргументи за това е настоявала Националната асоциация на зърнопроизводителите. Ще отпадне изискването фермерите да водят регистри за зареждания с гориво и да изпращат данни за националния регистър, който ще се администрира от Министерство на икономиката. „Приключи проектът „За моето бъдеще“, съобщава изданието. Негов изпълнител е Община град Добрич. Основната цел на проекта е да се продължи процеса на деинституционализация на деца в Добрич чрез подобряване на състоянието на социалната инфраструктура. „Екстрадират молдовец, за да бъде съден за престъпление в Украйна“ е тема от рубриката „Новини“. Добричкият окръжен съд е одобрил искането спрямо издирвания от украинските съдебни власти обвинен за извършен в съучастие грабеж. Окръжният съд в Добрич е допуснал незабавна екстрадиция на молдовеца с цел наказателното му преследване по обвинение за грабеж. Тричленният съдебен състав е преценил, че са налице всички предпоставки по Закона за екстрадицията и европейската заповед за арест и международните договори по които България е страна.  \r\n„Училище за здраве - за деца, родители и учители“, за седми път в Албена“, съобщава вестник  „Нова добруджанска трибуна“ . Последното проучване на Световната здравна организация от тази година, публикувано в научно списание, свързано с факти с наднорменото тегло, показват че най-високата честота на наднормено тегло и затлъстяване сред децата (между 6 и 9 години) се наблюдава в средиземноморските държави – Гърция, Италия, Испания, Португалия и Малта. Едно от всеки четири деца от общо 21 държави от Европейския регион са с тежко затлъстяване. „Училището за здраве“ ще се проведе от първи до шести септември в курортния комплекс „Албена“. „Добра реколта, ниски цени, зърнопроизводителите недоволстват“, пише изданието. По-ниски от средните за страната са добивите от пшеница в крайморския район на Балчик, Шабла, Каварна и Варна - между 400 и 450 кг от декар. Това е заявил професор Иван Киряков от Добруджанския земеделски институт. Средният добив за страната е 516 кг от декар. Към момента е прибрана около 98% от пшеницата. Община град Добрич ще кандидатства с нов проект по Оперативна програма „Развитие на човешките ресурси“ за финансиране на дейностите в Наблюдаваното жилище. Това е съобщила заместник-кметът „Хуманитарни дейности“ д-р Емилия Баева. Общината е отчела работата по проекта „За моето бъдеще“. В рамките на този проект са разработени 2 нови социални услуги. Дневният център за деца с увреждания е един от малкото в страната, който разполага вече с нов вертикален подемник. Съоръжението е изградено именно в рамките на дейностите по проекта. Той се изпълнява от миналата година. Срокът за приключване е февруари 2020 година. Дневният център за деца с увреждания може да обслужва 70 потребители.", "date": "2019.08.29", "title": "Преглед на основните теми в добруджанския печат"}
{"url": "http://www.focus-news.net/news/2019/08/29/2693499/pazardzhik-natovaren-e-trafikat-po-glavnite-patishta-v-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областното пътно управление. Движението по пътя Панагюрски колонии – Панагюрище в района на 75 км се осъществява с повишено внимание поради пропадане на част от банкета. Движението по пътя село Гелеменово – Пазарджик в района на 119 км се осъществява в една лента поради оборудване на съществуващо автоматично устройство за тол система. Трафикът се регулира с пътни знаци. Движението по пътя Копривщица –  Стрелча се извършва в една лента от 23 км до 32 км  поради частичен ремонт на асфалтовата настилка, чрез поетапно затваряне на лява и дясна ленти за движение. Участъкът е регулиран с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта от Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.29", "title": "Пазарджик: Натоварен е трафикът по главните пътища в областта"}
{"url": "http://www.focus-news.net/news/2019/08/29/2693498/plovdiv-intenziven-e-trafikat-po-uchastaka-na-am-trakiya-patishtata-sa-normalno-prohodimi.html", "text": "Интензивен е трафикът по пловдивския участък на АМ „Тракия“. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се наблюдава също по направленията Пловдив - Пазарджик и Пловдив - Карлово. Пътищата на територията на областта са сухи и нормално проходими. До 24 септември движението по пътя Пловдив - Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив - Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим - Михалково - Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград - Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково, в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. \r\nТрафикът на територията на град Пловдив също е интензивен към този час. По-засилено е автомобилното движение по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими. Временно е спряно движението по ул. „Герлово“ в кв. „Изгрев“, в отсечката между ул. „Ландос“ и ул. „Вратцата“. Ограничението ще е валидно за времето до 17.00 часа поради полагането на нова асфалтова настилка. Докато траят ремонтните дейности, автобусите по линии №26, 36 и 66 от вътрешноградския транспорт преминават по ул. „Босилек“. \r\nТони МИХАЙЛОВ", "date": "2019.08.29", "title": "Пловдив: Интензивен е трафикът по участъка на АМ „Тракия“, пътищата са нормално проходими"}
{"url": "http://www.focus-news.net/news/2019/08/29/2693502/kathimerini-mitsotakis-e-v-berlin-za-sreshti-s-merkel-i-sholts.html", "text": "Премиерът на Гърция Кириакос Мицотакис е в Берлин за срещи с германския канцлер Ангела Меркел и министъра на финансите Олаф Шолц, пише електронното издание на вестник  Kathimerini . \r\nНеговият дневен ред включва привличането на инвестиции в Гърция и представяне на планираните реформи на правителството. \r\nСпоред правителствени източници той ще обсъжда мащабни действия за развитие през следващото десетилетие (2020-2030 г.), включително в околната среда и енергийния сектор. Той ще обсъди и въпроси, свързани с бъдещето на ЕС, в това число сигурността и сътрудничеството в Югоизточна Европа и ролята на Гърция в региона. \r\nОсвен това, посочват източниците, на масата ще присъстват и специфични въпроси като гръцко-германските икономически отношения и миграцията. \r\nСпоред графика Мицотакис ще се срещне с финансовия министър Шолц в 11:00 часа, а с Меркел в 13,00 ч. ,след което ще има изявления. \r\nТой ще бъде придружен от финансовия министър Христос Стайкурас и говорителя на правителството Стелиос Пецас. \r\n \r\nПревод и редакция:", "date": "2019.08.29", "title": "Kathimerini: Мицотакис е в Берлин за срещи с Меркел и Шолц"}
{"url": "http://www.focus-news.net/news/2019/08/29/2693501/dobrich-prodalzhava-remontat-na-asfaltova-nastilka-po-tretoklasniya-pat-dobrich-s-balik-dvizhenieto-na-avtomobili-se-osashtestvyava-s-povisheno-vnimanie.html", "text": "Движението по третокласния път Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е тихо, температурата на въздуха е около 18 градуса.  \r\nЖулиета НИКОЛОВА", "date": "2019.08.29", "title": "Добрич: Продължава ремонтът на асфалтова настилка по третокласния път Добрич – с. Балик, движението на автомобили се осъществява с повишено внимание"}
{"url": "http://www.focus-news.net/news/2019/08/29/2693503/veliko-tarnovo-v-ednata-lenta-zaradi-remont-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa.html", "text": "Добри са условията за пътуване във Велико Търново. Пътните настилки в града са сухи, а времето е слънчево. Трафикът в началото на работния ден е натоварен. Затворена за движение остава улица „Св. Климент Охридски“. В отсечката под крепостта Царевец се извършва укрепване на свлачище, което ще продължи до началото на септември, съобщиха за  Радио „Фокус“ – Велико Търново  от Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гарата, по път I-4 до Южен пътен възел (двупосочно). Интензивно е движението в района на двата пътни възела – „Южен и „Качица“, по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална“ – част от път София – Варна. В едната лента заради ремонт се осъществява движението по пътя между село Поликраище и Горна Оряховица. Дейностите се извършват в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на септември.  \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му същи е до края на август. \r\nЛуиза ТРАНЧЕВА", "date": "2019.08.29", "title": "Велико Търново: В едната лента заради ремонт се осъществява движението по пътя между село Поликраище и Горна Оряховица"}
{"url": "http://www.focus-news.net/news/2019/08/29/2693496/ministar-desislava-taneva-tova-lyato-virusat-na-afrikanskata-chuma-beshe-na-nyakolko-mesta-v-es-i-se-postavi-temata-dokolko-i-kak-e-izvarsheno-unishtozhavaneto-na-ognishteto-prez-predhodniya-sezon.html", "text": "Това лято вирусът на африканската чума беше на няколко места в ЕС и се постави темата доколко и как е извършено унищожаването на огнището през предходния сезон. Това каза министърът на земеделието, храните и горите Десислава Танева в сутрешния блок на  бТВ . „Тези животни, които сега са останали, са с отрицателни проби, но вирусът е влязъл в свинекомплексите, а африканската чума е бавно заболяване. Вирусът може да оцелее във фризер до 1000 дни\", посочи тя. „Има практика, която се случва в страни от ЕС, при които вирусът е от 4 - 5 години. Избухват огнища в старите огнища от миналата година. Това означава, че процесът по дезинфекция и почистване не е бил извършен прецизно и когато дойде новият летен сезон, когато е пикът на вируса, той се появява отново\", каза оше Танева. Това не е единичен случай в европейските страни. Това лято вирусът беше на няколко места и се постави темата доколко и как е извършено унищожаването на огнището през предходния сезон\", добави Танева.", "date": "2019.08.29", "title": "Министър Десислава Танева: Това лято вирусът на африканската чума беше на няколко места в ЕС и се постави темата доколко и как е извършено унищожаването на огнището през предходния сезон"}
{"url": "http://www.focus-news.net/news/2019/08/29/2693484/independent-dzhonsan-otiva-s-palna-para-kam-izbori-i-ostavya-oponentite-si-da-se-darlyat-za-konstitutsionnite-zakoni.html", "text": "Речта на кралицата на 14 октомври не е само начин да се опита да преодолее съпротивата на опонентите си срещу Брекзит без сделка – това е и шанс за Борис Джонсън да покаже програмата си за парламентарни избори, след като Великобритания е излязла от Европейския съюз, пише британското ляво-либерално издание  Independent  в материал, представен без редакторска намеса. \r\nСледващата сряда министърът на финансите Саджид Джавид ще разкрие правителствените планове за разходите за следващата година. Въпреки че настоява, че ще се придържа към фискалните правила на своя предшественик, Джавид е длъжен да обяви, че строгите икономии са приключили (отново) и ще обяви големи разходи за чувствителни за избирателите теми – здравната система, училищата и полицията. \r\nАко приемем, че Джеръми Корбин не успее да проведе вот на недоверие към правителството на Джонсън следващата седмица, пътят след това ще бъде открит за окончателна развръзка около Брекзит през последните две седмици на октомври. \r\nНикой не може да предвиди какво ще се случи тогава, но ако Джонсън успее да изведе Великобритания от ЕС, със или без сделка, той ще завърши само първото ниво в стремежа си да бъде запомнен като повече от поредния неуспешен премиер. \r\nТой ще продължи да има крехко мнозинство с един глас, заедно с Демократичната юнионистка партия, което вероятно ще е изчезнало дотогава, ако има още напуснали Консервативната партия във връзка с Брекзит. \r\nТака че той няма никакви перспективи да управлява ефективно, дори ако части от обществото му е дълбоко благодарно, че е нарушил безизходицата около Брекзит и дори ако по-големи части от неговата собствена партия го носят рамо високо по улиците като техен герой завоевател. \r\nЕто защо той ще трябва да отиде на избори скоро. Заплахата от „Партия Брекзит“ ще бъде парирана, дори ако Найджъл Фараж се опита да се оплаче от „грешния вид Брекзит“. А Лейбъристката партия ще се бори с Либерал-демократите, дори въпросът за излизането от ЕС вече да е решен. \r\nСледователно Речта на кралицата ще бъде пълна с мерки, свързани със здравеопазването, училищата и полицията. Това ще бъде голям опит да се представи правителството на Джонсън като пълно с идеи за мъглявата технологична икономика на бъдещето. \r\nБез съмнение министрите ще прекарат седмиците преди речта на кралицата да тръбят по програмата на Джонсън, включително в края на строгите икономии и колко коренно различна е от тази на Тереза Мей. \r\nЗа разлика от това, противниците на Брекзит без сделка изглеждат обречени да прекарат това време в атаки срещу конституционната процедура, която – ако те се провалят в опитите си да предотвратят излизането без споразумение – само ще укрепи позициите на Джонсън. \r\nАко премиерът успее да изкара страната от ЕС, неговото следващо голямо решение е не дали да отиде на предсрочни избори, а кога. Ако Великобритания е излязла без сделка, може да имаме бързо отиване до урните преди икономическите последствия от това да са ударили тежко. Друга вероятност е, ако има краткосрочни проблеми, последвани от спокоен период преди дългосричните негативни ефекти да бъдат усетени, може да имаме избори през пролетта на 2020 година. \r\nРазбира се, датата на изборите вече не е строго в ръцете на премиера, тъй като изисква две трети от гласове в Общините. Но, както през 2017 г., Корбин би почувствал, че трябва да помоли лейбъристките депитати да гласуват за предсрочни избори, тъй като толкова дълго го искаха. \r\nТака или иначе, подозирам, че Обединеното кралство отива към предсрочни избори през следващите няколко месеца. \r\n \r\nПревод и редакция:", "date": "2019.08.29", "title": "Independent: Джонсън отива с пълна пара към избори и оставя опонентите си да се дърлят за конституционните закони"}
{"url": "http://www.focus-news.net/news/2019/08/29/2693500/kardzhali-dvizhenieto-po-pat-ii-59-momchilgrad-krumovgrad-ivaylovgrad-v-uchastaka-krumovgrad-s-rogach-e-ogranicheno-poradi-izgrazhdane-na-saorazhenie.html", "text": "Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38 е ограничено в двете посоки поради изграждане на съоръжение при км 37+188. Това съобщиха за   Радио Фокус   от ОПУ - Кърджали. Срокът за довършване на съоръжението се удължава до 02 септември 2019 г. Обходният маршрут остава по път Крумовград – Поточница – Голобрад – Падало – път II-59.  \r\nПродължават ремонтните дейности по същия път II-59, но в посока към Крумовград – границата с област Хасково от км 36+784 до км 55+845, преминаването се извършва с повишено внимание поради частично полагане на асфалтовата настилка, което трябва да завърши в срок до 01 септември 2019 г.  \r\nОграничено е движението за МПС над 12 т по третокласен път ІІІ-5009 Зорница – Бели пласт – Стремци– Кърджали. Това съобщиха за Радио „Фокус“ от ОПУ - Кърджали.  \r\nОбходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до края на тази година. \r\nДвижението по път Черноочене – Кърджали само в посока от Черноочене към Кърджали е ограничено за МПС над 15 т. Срок до 31 декември 2019 г. Обходните маршрути са за: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\nДарина ДЕЕНИЧИНА", "date": "2019.08.29", "title": "Кърджали: Движението по път II-59 Момчилград – Крумовград – Ивайловград в участъка Крумовград – с. Рогач е ограничено поради изграждане на съоръжение"}
{"url": "http://www.focus-news.net/news/2019/08/29/2693504/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. До 30 август, от 22:00 ч. до 06:00 ч. през нощта се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 село Арда – село Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – село Средногорци от км 109+370 до км 109+570 в участъка срутище при км 109+450 при разклон за село Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.29", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/29/2693507/kardzhali-po-proekt-roditeli-v-zaetost-sa-podadeni-29-zayavleniya-v-oblastta-ot-mayki-na-detsa-do-5-godini-i-mnogodetni-roditeli.html", "text": "По проект „Родители в заетост“ са подадени 29 заявления в областта от родители на деца до 5 години и многодетни родители. Това съобщи на за  Радио „Фокус“  Метин Хафъзсалим, директор на „Бюро по труда“-Кърджали. Към 23.08.2019 г. по обявения нов прием на документи по проекта са били приети 29 заявления, 23 от тях са на родители на деца от 0 до 5 години и 6  от многодетни родители. Броят на одобрените родители е общо 26, от тях 20 на деца от 0 до 5 години и  6 многодетни родители.  \r\nОт друга страна 28 заявления са били подадени от безработни, като всичките са били одобрени, а от тях 23 са подписали трудови договори и са започнали работа. Към 23 август 2019 г. в областта общо беше отчетено, че подадените заявления от родители са 62, а одобрени - 28. Подадени са били и 66 заявления от безработни лица за детегледачи, а одобрени са били 55. Подписани са били трудови 28 договори за детегледачи.  \r\nПроектът дава възможност на семейства с малки деца да се върнат към предишната си работа, а децата им да бъдат гледани през това време от назначен одобрен квалифициран детегледач, който съответно е бил регистриран като безработен в Бюрото по труда и по този начин също може да започне работа. \r\nДарина ДЕЕНИЧИНА", "date": "2019.08.29", "title": "Кърджали: По проект „Родители в заетост“ са подадени 29 заявления в областта от майки на деца до 5 години и многодетни родители"}
{"url": "http://www.focus-news.net/news/2019/08/29/2693508/veliko-tarnovo-s-vapros-otnosno-kontrola-po-otnoshenie-na-vandalskite-proyavi-v-parkovete-v-grada-zapochva-redovnoto-zasedanie-na-obshtinskiya-savet.html", "text": "С въпрос относно контрола по отношение на вандалските прояви в парковете във Велико Търново започва редовното заседание на Общински съвет – Велико Търново. Той е зададен от общинския съвет от БСП Валерия Дончева, предаде репортер на  Радио „Фокус“ – Велико Търново . В дневния ред са включени още две питания – за това какво прави местната администрация за подобряване на пазара на труда и за наложените санкции от управляващите органи или други институции при изпълнение на проекти финансирани със средства от Европейския съюз за периода ноември 2015 –  юли 2019 година.  \r\nСред точките, които предстои съветниците да гласуват, са отчет за касовото изпълнение на общинския бюджет към края на юни и промените в приходната и разходната му част към края на юли. Те ще се запознаят и с информация за състоянието на инфраструктурата около училищата и детските градини във Велико Търново и региона преди началото на новата учебна година. Предстои да бъдат разгледани и предложения за промени в Наредбата за овладяване популацията на безстопанствени кучета в общината. \r\nДневният ред се състои от общо 43 точки.", "date": "2019.08.29", "title": "Велико Търново: С въпрос относно контрола по отношение на вандалските прояви в парковете в града започва редовното заседание на Общинския съвет"}
{"url": "http://www.focus-news.net/news/2019/08/29/2693509/gazeta-polska-nay-nakraya-polsha-shte-ima-vazmozhnostta-da-predstavi-svoyata-versiya-na-istoriyata.html", "text": "Преди 10 години на годишнината от началото на Втората световна война на Вестерплате се изказа президентът на Русия Владимир Путин, който обрисува своите възгледи за причините, довели до този конфликт и приравни подписаните през 30-те години на XX век двустранни договори между Германия и другите европейски страни (включително Полша) към пакта Молотов-Рибентроп. По този начин той изключи СССР от агресорите и представи всичко така, все едно не е имало никакво нападение на Русия срещу Полша, случило се само 17 дни след първите изстрели на броненосеца „Шлезвиг-Холщайн“. Също така Путин намекна, че сред тези, които носят отговорност за разпалването на войната е и Полша. Тази теза тогава бе опровергана от президента Лех Качински, който една година по-рано в Тбилиси предупреждаваше света колко е опасен руският империализъм с путинско лице, пише вестник  Gazeta Polska  в материал, представен без редакторска намеса. \r\nНяколко месеца преди тържествата във Вестерплат полският външен министър Радослав Сикорски официално очерта перспективата за членство на Русия в НАТО, като заяви, че Алиансът трябва да е готов за такова решение. След това бяха смоленската катастрофа, войната в Украйна и поредните престъпления на московския посткомунистически режим, най-известният от които беше унищожаването на пътнически самолет, летящ от Холандия с полет MH17 с 298 души на борда, свален от изстрел от зенитно-ракетен комплекс, принадлежащ на руската армия. \r\nИзказвайки се във Вестерплат, Путин призова света да развие отношенията си с Москва, като демонстрира като пример сътрудничеството си с Берлин: „Пример за това как да се лекуват рани от миналото могат да бъдат наистина партньорства между Федерална република Германия и Русия, примирението и щедростта на нашите народи, които се издигнаха над историческите сметки. Искрено искаме руско-полските отношения също да бъдат освободени от слоевете от миналото, да се развиват в духа на добросъседството“, каза той. \r\nТези думи на Путин бяха произнесени няколко месеца преди началото на изграждането на газопровода „Северен поток“. Официално този процес започна на 9 април 2010 г. Тръбопроводът беше пуснат и се превърна в инструмент за оказване на натиск върху държавите от Централна Европа. Германско-руското енергийно сътрудничество укрепи позициите на Германия и й позволи да се превърне в дистрибуционен център за суровини от Русия. Берлин продължава да следва тази политика и сега. Русия, ръка за ръка с Германия, полага нов клон на газопровода, без да се вслуша в протестите на Полша и страните от нейния регион. \r\nМеждувременно условията на геополитическата игра през последните 10 години се промениха. Развитието на технологията за добив на газ от шисти ни позволи да се превърнем в най-големия световен играч на този американски пазар, който веднага започна да търси купувачи за своите суровини. Търканията в отношенията (и дори политическата враждебност) между Берлин и Вашингтон, възникнали още в края на президентството на Обама, включваха, наред с други неща, този подтекст. \r\nВ същото време сътрудничеството се развива в рамките на „Инициативата за три морета“, членовете на която се стремят да ограничат руско-германското икономическо влияние. Те започнаха да изграждат собствена газова инфраструктура и след като в Украйна избухна войната, САЩ решиха да изпратят въоръжените си сили в Полша, което доведе до изместване на геополитическата граница, която се появи в Ялта на 400 километра на изток. Във военен смисъл за страната ни това се превърна в символ на края на Студената война. За първи път от няколкостотин години получихме шанс да създадем истинска система за международна сигурност, защитаваща Полша. \r\n \r\n10 години след речта на Путин във Вестерплат, Доналд Тръмп идва при нас и във връзка с неговото посещение очите на целия свят ще бъдат насочени към нас. Със сигурност ще получим възможността да представим полската версия на историята, която е важна в контекста на това как нашата страна се възприема на международната сцена. На първо място обаче това ще бъде повратна точка за укрепване на нашата сигурност. Сега се отваря прозорец на възможности и политиците трябва да съумеят да го използват. Политиците обаче се избират от гражданите. И точно ние трябва да си отговорим на въпроса кои политически концепции са ни по-близки: онези, които символизират присъствието ни на събития, отбелязващи избухването на Втората световна война, Владимир Путин или в края на краищата Доналд Тръмп. \r\n \r\nПревод и редакция:", "date": "2019.08.29", "title": "Gazeta Polska: Най-накрая Полша ще има възможността да представи своята версия на историята"}
{"url": "http://www.focus-news.net/news/2019/08/29/2693510/pregled-na-osnovnite-temi-v-burgaskiya-pechat.html", "text": "„Спецченгетата шурмуваха Агенцията по храните“, е водещото заглавие от първата страница на днешния брой на вестник  „Черноморски фар“ . Изведени са двама служители и директора на Областната дирекция по безопасност на храните д-р Георги Митев. Причината за акцията така и не е станала ясна, но според изданието е почти сигурно, че не е свързана с африканската чума по свинете.  \r\n„Кувейтецът, блъснал момче и момиче, се срещна с пострадалата“, е друго заглавие от страниците на вестника. Момичето поискало 300 лева заради изгубени обеци. Окръжният съд в Бургас е потвърдил мярката „парична гаранция“ на кувейтеца, пише още вестникът.  \r\n„Увеличават парите за членовете на СИК на местния вот“, е друга тема в броя. Увеличават се възнагражденията на членовете на Секционните избирателни комисии (СИК) за местните избори, които ще се проведат на 27-ми октомври. Ще се заплаща допълнително дори на лицата, които са присъствали на обученията, както и на тези, които са участвали в подреждането на секцията и в предаването на изборните книжа на общинските избирателни комисии (ОИК), съобщиха от ОИК – Бургас, уточнява статията.  \r\n„Бургазлии стягат куфари за Сърбия и Турция“, е темата на деня в днешния брой на „Черноморски фар“. Отстъпките в хотелите не важат за националния празник. Европейската столица на културата - Пловдив, предлага палитра от събития за почивните дни, пише още вестникът.  \r\nИнтервюто в днешния брой е с Теодор Илиев, доайен в търговията с недвижимите имоти в Бургас.", "date": "2019.08.29", "title": "Преглед на основните теми в бургаския печат"}
{"url": "http://www.focus-news.net/news/2019/08/29/2693506/kyustendil-remontni-deynosti-se-izvarshvat-po-patya-mezhdu-selata-chetirtsi-i-tsarvaritsa.html", "text": "Ремонтни дейности се извършват по пътя между селата Четирци и Църварица. Това съобщи за  Радио „Фокус” – Кюстендил  дежурният в  Областно пътно управление – Кюстендил . В участъка се извършва ремонт на асфалтовата настилка, а срокът за приключването му е 30 август. В сила са ограниченията за движение на моторни превозни средства в участък от автомагистрала „Струма”. Движението на моторни превозни средства до 12 тона от пътен възел „Дупница – Север“ до пътен възел „Бобошево“ на автомагистралата в посока Кулата е ограничено и се осъществява по обходен маршрут по път E-79. Ограничено е движението по пътна връзка „Дупница – юг“ в посоките Благоевград – Кюстендил и Дупница – Благоевград. Движението в посока София се осъществява без ограничения по автомагистрала „Струма“. Движението на моторни превозни средства над 12 тона се осъществява по обходен маршрут по път Е-79. В посока Кулата се отклонява от автомагистралата от пътен възел „Долна Диканя“ до пътен възел „Бобошево“. В посока София се отклонява от пътен възел „Бобошево“ до пътен възел „Дупница – север“. Срокът е до 30 август.  Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 август. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.08.29", "title": "Кюстендил: Ремонтни дейности се извършват по пътя между селата Четирци и Църварица"}
{"url": "http://www.focus-news.net/news/2019/08/29/2693511/sliven-obshtinskiyat-savet-shte-glasuva-predlozhenie-evropeyskiyat-shampion-po-vdigane-na-tezhesti-bozhidar-andreev-da-bade-udostoen-sas-zvanieto-pocheten-grazhdanin.html", "text": "Общинският съвет в Сливен ще гласува на редовното си заседание предложение европейският шампион по вдигане на тежести Божидар Андреев да бъде удостоен със званието „Почетен гражданин на Сливен“. Това съобщи за  Радио „Фокус“ – Сливен  председателят на Общински съвет – Сливен Димитър Митев. Съгласно разпоредбите на Наредбата за символиката на Община Сливен, Комисията по символика внася предложението за удостояване с почетното звание. \r\nНа свое заседание комисията е разгледала номинацията на групата на общинските съветници от БСП в Общинския съвет за удостояване на Божидар Андреев с почетното звание. На Европейското първенство по вдигане на тежести през 2019 г. в Батуми, Грузия, той стана европейски шампион в категория до 73 кг, като постави и рекорд в изтласкването. През годините на своето развитие Божидар Андреев е бил три пъти европейски шампион за кадети и веднъж - европейски шампион за юноши. Той е носител на златен медал от Младежките олимпийски игри в Нанджин, Китай – с рекорд, класирал се е и на девето място на Световното първенство през 2018 г., европейски шампион е за мъже, също с рекорд. \r\nБожидар  Андреев е роден на 17 януари 1997 г. в село Тополчане. Възпитаник е на Спортно училище „Димитър Рохов“ в Сливен. Състезател е на Спортен клуб по вдигане на тежести „Христо Бъчваров“ – Сливен, с треньор Пламен Братойчев.", "date": "2019.08.29", "title": "Сливен: Общинският съвет ще гласува предложение европейският шампион по вдигане на тежести Божидар Андреев да бъде удостоен със званието „Почетен гражданин“"}
{"url": "http://www.focus-news.net/news/2019/08/29/2693515/zam-glavniyat-prokuror-ivan-geshev-rakovodstvoto-na-babh-burgas-sedi-zad-firma-koyato-sklyuchva-fiktivni-dogovori-s-razlichni-restoranti.html", "text": "Ръководството на Областна дирекция за безопасност на храните в Бургас седи зад една фирма, чиято дейност е основно сключване на договори с различни ресторанти и заведения, където има различни животински отпадъци. Това каза зам. – главният прокурор Иван Гешев в сутрешни блок на  БНТ . „Те имат законови задължения за сключване на договори за изкупуване на отпадъка с хранителен произход. Сключени са едни фиктивни договори без да се извършва дейност, като служителите на областната дирекция са мотивирали по правилния начин различни дребни и средни бизнесмени на територията на Бургас да сключват такива фиктивни договори без фирмата да има технологична възможност за унищожаването на тези отпадъци“, обясни Гешев. Според зам.-главния прокурор има още едно направление, по което действат служителите и ръководството на Областната дирекция по безопасност на храните в Бургас. „Това е една престъпна матрица, която съществува и по дела, които сме водили срещу служители на митниците, НАП и служители на МВР, а именно групи вземат пари, така наречената такса спокойствие, за да не изпълнят служебните си задължения“, добави още Гешев. По думите му тази акция към момента няма общо с провелата се преди около месец проверка за незаконното загробване на домашни прасета, засегнати от африканска чума. „Няма общо и със случая, който се проверява от Специализираната прокуратура във връзка с журналистически публикации, касаещи унищожаването на такива животни. Това са три различни случая“, посочи още Иван Гешев.", "date": "2019.08.29", "title": "Зам.-главният прокурор Иван Гешев: Ръководството на БАБХ-Бургас седи зад фирма, която сключва фиктивни договори с различни ресторанти"}
{"url": "http://www.focus-news.net/news/2019/08/29/2693505/ministar-desislava-taneva-vsyaka-finansova-podkrepa-ot-bryuksel-idva-sled-finansovi-otidi-i-sled-pregled-na-vseki-dokument.html", "text": "Всяка финансова подкрепа, която получаване от Брюксел, идва след финансови отиди и след преглед на всеки документ, който доказва определено действие като дезинфекция или загробване. Това каза министърът на земеделието, храните и горите Десислава Танева в сутрешния блок на  бТВ . „БАБХ информира Световната здравна организация за всички заболявания, които влизат и са установени на нашата територия, като бройката на животните не е за евтаназиране, а за засегнати животни т.е. са евтаназирани или подлежат на евтаназия“, посочи тя. По думите ѝ тази информация не може да послужи нито за обезщетение, нито за финансова подкрепа на държавата. „На практика тя дата информация дали в страната е влязло някакво заболяване, но няма значение по отношение на всички други мерки. Тя има значение на ЕК, към която даваме съответните разходи и от която имаме съответните одити\", добави Танева.", "date": "2019.08.29", "title": "Министър Десислава Танева: Всяка финансова подкрепа от Брюксел идва след финансови отиди и след преглед на всеки документ"}
{"url": "http://www.focus-news.net/news/2019/08/29/2693514/api-vazstanoveno-e-dvizhenieto-po-pat-i-5-radanovo-polski-trambesh-v-rayona-na-selo-radanovo.html", "text": "Възстановено е движението по път I-5 Раданово - Полски Тръмбеш в района на село Раданово. Това съобщиха от пресцентъра на  Агенция „Пътна инфраструктура“ .", "date": "2019.08.29", "title": "АПИ: Възстановено е движението по път I-5 Раданово - Полски Тръмбеш в района на село Раданово."}
{"url": "http://www.focus-news.net/news/2019/08/29/2693513/kardzhali-novoregistriranite-bezrabotni-v-oblastta-do-kraya-na-mesets-yuli-sa-696.html", "text": "Новорегистрираните безработни в областта през до края на месец юли са 696, от тях 25 са с висше образование и идват от различни икономически дейности. Това съобщи за  Радио „Фокус“  директорът на Бюрото по труда Метин Хафъзсалим. Според експертите в регионалното поделение на Агенцията по заетостта в област Кърджали ниската степен на образование и квалификация са причина за продължителността на престоя на безработните с основно и по-ниско образование на пазара на труда. Те твърдят, че сегментацията на предлагането на работна сила на областния трудов пазар по признака образование се отличава с трайно доминиращият дял на безработните лица с основно и по-ниско образование – 2 809 души или 53,2%. Спрямо предходния месец те са намалели с 20.  Висшистите са 8,8% и са 467 бр. Те се увеличават спрямо предходния месец с 25. Безработните със средно образование, в т.ч. със средно професионално образование съставляват 37,9% и са 2 003 души. Те се увеличават с 10 спрямо предходния месец. По професионален признак регистрираните безработни са: с работнически професии – 24,3% 1 284 души; специалисти – 14,0% или 737 души; без специалност и професия – 61,7% 3 258 души. Регистрираните от сектор „Услуги” са 16,5% - 115, 18,8% са регистрираните от сектор „Индустрия” - 131, от Аграрния сектор – 2,2% или 15 лица. Безработните лица, които не са определили отрасъла, от който са освободени от работа през месеца са 435 – или 62,5%. \r\nКъм 31 юли 2019 г. в бюрата по труда на област Кърджали са регистрирани общо 3 308 жени или 62,7% и 1 971 мъже  - 37,3%. Броят на жените се увеличава спрямо предходния месец с 3 бр., а на мъжете - с 12 бр. Разпределението на безработните лица по признака възраст се отличава с нарастване на дела на отделните групи с увеличаване на възрастта. С най-голям дял са възрастовите групи над 55 г. – 39,5% 2 086 и от 50 до 54 г. – 13,7% 722. С най-нисък относителен дял са младежите до 19 г. – 1,06 % 56 лица. Безработните над 50 г. са 2 808 – 53,2% от общо регистрираните. Регистрираните младежи до 29 г. са 521, като делът им е 9,9% от всички безработни лица. Безработните младежи се увеличават с 38 лица спрямо предходния месец. \r\nРегистрираните продължително безработни лица с престой в бюрото по труда над 1 година в Област Кърджали са 821 и съставляват 15,6% от всички регистрирани безработни. Спрямо предходния месец броят им се е увеличил с 12 души.  \r\nДарина ДЕЕНИЧИНА", "date": "2019.08.29", "title": "Кърджали: Новорегистрираните безработни в областта до края на месец юли са 696"}
{"url": "http://www.focus-news.net/news/2019/08/29/2693517/mvr-dvama-dushi-sa-zaginali-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 20 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани 46 леки катастрофи, при които няма пострадали.", "date": "2019.08.29", "title": "МВР: Двама души са загинали, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/29/2693519/vidin-3-830-opakovki-seksualni-stimulanti-sa-zadarzhani-v-rayona-na-dunav-most-2.html", "text": "3 830 опаковки сексуални стимуланти са задържали митнически служители в района на „Дунав мост 2“. Това съобщиха от пресцентъра на  Агенция „Митници“ . Екип на ГД „Митническо разузнаване и разследване“ извършва проверка в района на ГКПП „Дунав мост 2“ на товарен микробус, пътуващ от Турция през България за Холандия. Микробусът с турски регистрационен номер и пломбиран с турска митническа пломба превозва по документи мебели и текстил за Западна Европа. В хода на проверката под пакетите с обявената стока са открити шест кашона съдържащи лекарства за полова мощ от марките KAMAGRA и CIALIS, част от които предназначени и за жени. На опаковките им е отбелязано, че са произведени в Турция и Индия. Тъй като не фигурират в търговските документи медикаментите са задържани, на шофьора – български гражданин, е съставен акт за установяване на административно нарушение.", "date": "2019.08.29", "title": "Видин: 3 830 опаковки сексуални стимуланти са задържани в района на „Дунав мост 2“"}
{"url": "http://www.focus-news.net/news/2019/08/29/2693521/blagoevgrad-normalno-se-osashtestvyava-preminavaneto-prez-granichnite-punktove-kulata-i-ilinden.html", "text": "Нормално се осъществява преминаването през граничните пунктове „Кулата“ и „Илинден“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисичково“ на границата със Северна Македония също се преминава без забавяне. \r\nЛивия НИНОВА", "date": "2019.08.29", "title": "Благоевград: Нормално се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/08/29/2693518/pss-dobri-usloviya-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) . Температурите са между 8 – 16 градуса. В билните части на Стара планина духа умерен вятър. Лифтовите съоръжения работят според летния им график. Няма регистрирани инциденти с туристи.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470.", "date": "2019.08.29", "title": "ПСС: Добри условия за туризъм в планините"}
{"url": "http://www.focus-news.net/news/2019/08/29/2693512/ministar-desislava-taneva-do-5-septemvri-e-parviyat-kraen-srok-za-izplashtane-na-obezshteteniyata-na-zasegnatite-ognishta-ot-afrikanskata-chuma-v-promishlenite-svinekompleksi.html", "text": "До 5 септември е първият краен срок за изплащане на обезщетенията на засегнатите огнища от африканската чума в промишлените свинекомплекси. Това каза министърът на земеделието, храните и горите Десислава Танева в сутрешния блок на  бТВ . „Предвиждаме нови мерки за биосигурност, категоричен контрол от БАБХ върху промишлените обекти и техните мерки за биосигурност. Прилагаме информационна кампания във фамилните ферми и личните стопанства за това мерките, при които могат да отглеждат домашни свине за лична употреба и то само свине за угояване и то до 3 бройки и след определен период. За всички, на които искам да благодаря за разбирането по отношение на мерките за ликвидиране на африканската чума, имаме създадена организация за всички по списъците да изплатим от 1 септември по 300 лв. за дезинфекцирането и почистването на личните стопанства“, посочи тя. „Вчера правителството отпусна 28 млн. лв. плюс 1 млн. лв. ще направим корекция в нашия бюджет. До 5 септември е първият краен срок за изплащане на обезщетенията на засегнатите огнища в промишлените свинекомплекси. Имаме готовност и ще започнем тези плащания\", каза още Танева. По думите ѝ в последния месец има само 5 огнища на африканска чума, а от първи септември плащанията започват.  \r\n„Последното, с което трябва да се справим, са организационни промени в структурата на БАБХ и промяна в нормативната уредба. В края на септември месец трябва да имаме базата, а това са новите мерки за биосигурност, с които трябва да продължим. Африканската чума по свинете е влязла на нашата територия и всеки по някакъв начин е засегнат от това\", допълни Танева.", "date": "2019.08.29", "title": "Министър Десислава Танева: До 5 септември е първият краен срок за изплащане на обезщетенията на засегнатите огнища от африканската чума в промишлените свинекомплекси"}
{"url": "http://www.focus-news.net/news/2019/08/29/2693525/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. С нормална интензивност е трафикът по главен път Е-79 и автомагистрала „Струма“ в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения заради ремонтни дейности по пътищата. Не са регистрирани пътни инциденти през изминалата нощ по пътищата от републиканската пътна мрежа в областта. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nС нормална интензивност е трафикът и в областния център. Всички светофарни уредби в града са изправни. Градският транспорт се движи по разписание. \r\nЛивия НИНОВА", "date": "2019.08.29", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/29/2693523/sliven-natovareno-e-dvizhenieto-po-patishtata-v-oblastta-no-nyama-zadrastvaniya.html", "text": "Натоварено е движението по пътищата в Сливенска област, но няма задръствания. Пътищата са сухи и нормално проходими,  съобщиха от  Областното пътно управление . \r\nВ участъка от пътя между Твърдица и Елена от км 47+800 до км 48+000 поради пропадане на пътното платно се извършват ремонтни дейности, които трябва да приключат до 31 август. \r\nЗатворени за тежкиотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от село Садово до село Градец от км 9+645 до км 13+042 е ограничено за движение на МПС над 12 т поради намалена носимоспособност на мост при км 10+868. Движението по път ІІІ-7306 Сунгурларе – Пъдарево в участъка село Чубра – село Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до края на август.", "date": "2019.08.29", "title": "Сливен: Натоварено е движението по пътищата в областта, но няма задръствания"}
{"url": "http://www.focus-news.net/news/2019/08/29/2693522/blagoevgrad-alkohol-skrit-v-dvoynoto-dano-na-mikrobus-e-zadarzhan-v-rayona-na-gkpp-kulata.html", "text": "Алкохол, скрит в двойното дъно на микробус, са задържали митнически служители от ГД „Митническо разузнаване и разследване“ при проверка на лекотоварен автомобил, пътуващ от България към Гърция през ГКПП „Кулата“ на 23 август 2019 г. Това съобщиха от пресцентъра на  Агенция „Митници“ . Превозното средство, управлявано от гръцки гражданин, е отклонено за митническа проверка и зад седалките - в пода на вана, е открита кухина, замаскирана с тапициран капак. Вътре се превозвали 75 бутилки с високоградусов алкохол. Спиртните напитки са с общо количество от над 53 л. Сред иззетите бутилки са уиски от шест различни марки, ром, водка и коняк от небългарски марки. \r\nВъпреки че алкохолът е с редовен български бандерол, количеството му надминава обема, разрешен за пренос за лична употреба, затова при преминаването ѝ през границата пратката следва да бъде обявена и придружена с акцизни документи. По случая е съставен акт за установяване на акцизно нарушение.", "date": "2019.08.29", "title": "Благоевград: Алкохол, скрит в двойното дъно на микробус, е задържан в района на ГКПП „Кулата“"}
{"url": "http://www.focus-news.net/news/2019/08/29/2693481/st-komisar-krasimir-shotarov-pbzn-lokaliziran-e-pozharat-kray-selata-elenovo-i-sokol-v-obshtina-nova-zagora.html", "text": "Локализиран е пожарът край селата Еленово и Сокол в община Нова Загора в границите, на които е от вчера. Това каза за  Агенция \"Фокус\"  старши комисар Красимир Шотаров, директор на Дирекция „Оперативни дейности” при ГД ПБЗН. По думите му няма никаква опасност за населението в района. По думите му през цялата нощ на място е имало пожарникари и служители на горското стопанство и две машини на „Марица Изток 2“, с които са правени просеки в рамките на нощта. „Към настоящия момент няма никаква опасност от ново разпространение на пожара“, добави той. Според него общата площ на пожара от снощи е между 300 и 400 дка, в които влизат и селскостопански площи. „Имаме хора по целия периметър на пожара от изток при село Еленово и от запад при село Сокол. От всички страни имаме контрол на пожара. Още от 7.00 часа на място имаме служители на горското стопанство и на пожарната. Предстои и да излети хеликоптер, който да обходи цялостно територията на пожара\", посочи той.", "date": "2019.08.29", "title": "Ст. комисар Красимир Шотаров, ПБЗН: Локализиран е пожарът край селата Еленово и Сокол в община Нова Загора"}
{"url": "http://www.focus-news.net/news/2019/08/29/2693520/api-dvizhenieto-e-v-edna-lenta-po-pat--7-v-rayona-na-venets-v-posoka-shumen-poradi-avariral-tovaren-avtomobil.html", "text": "Движението по път І-7 в района на Венец в посока Шумен трябва да се осъществява с повишено внимание в една лента поради аварирал товарен автомобил. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\".", "date": "2019.08.29", "title": "АПИ: Движението е в една лента по път І-7 в района на Венец в посока Шумен поради аварирал товарен автомобил"}
{"url": "http://www.focus-news.net/news/2019/08/29/2693524/pazardzhik-zaupokoyna-sluzhba-se-otsluzhva-v-pravoslavnite-hramove-v-grada-po-povod-seknovenie.html", "text": "Заупокойна служба се отслужва в православните храмове в Пазарджик по повод празника Секновение, по-известен като денят, в който е посечена главата на свети Йоан Кръстител, предаде репортер на  Радио „Фокус“ – Пазарджик . Според народната традиция на този ден се сече лятото, секат се денят и нощта – стават равни. На Секновение водата и времето започват да застудяват, затова никой не бива да се къпе в реките. На този ден се спазва строг пост. В чисто християнски план празникът носи идеята за цикличността, защото с останалите два дни, посветени на Йоан Кръстител, се образува една система: раждане - Еньовден – 24 юни, кръщаване – Ивановден – 7 януари, и смърт – отсичане на главата му – 29 август.  \r\nСмята се, че това е един от най-тъжните дни за Християнството. \r\nАлбена ЖИЛЕКОВА", "date": "2019.08.29", "title": "Пазарджик: Заупокойна служба се отслужва в православните храмове в града по повод Секновение"}
{"url": "http://www.focus-news.net/news/2019/08/29/2693529/pregled-na-osnovnite-temi-vav-velikotarnovskiya-pechat.html", "text": "„Свлачище под паметника на Никола Пиколо“, е водещото заглавие в областния всекидневник  „Янтра Днес” .  Свлачище е на път да събори подпорната стена, която се намира непосредствено под паметника на Никола Пиколо в старата част на Велико Търново. За това алармираха читатели на „Янтра Днес“. Постаментът е разположен на не повече от 2 м от свличащата се земна маса.  \r\n„Започна подмяната на канализацията на две улици в Г. Оряховица“, пише още вестникът. Първа копка на дейностите по проекта за подмяна на канализацията по улиците „Маню Тодоров“ и „Хан Крум“ беше направена в Горна Оряховица. Реконструкцията започна от кръстовището между улиците „Хан Крум“ и „Панайот Цвикев“, където ще бъде връзката между старата и новата канализация.  \r\n„Девет месеца условно получи мъж, държал порнографски материали“, е новина от криминалната хроника. Страница пета разказва за укрепването на защитното покритие над църквата баня до „Свети 40 мъченици“, което завършва. В раздел „Любопитно“ има статия за българин, който направи кафе от… сушени смокини. „Даниел Младенов и Христо Иванов са извикани в националния отбор“, е акцент от спортните страници.  \r\n„Син алкохолик превърнал родителите си в Писарево в роби и накрая запалил дома им“, е заглавие от другия областен ежедневник -  „Борба“ . Син алкохолик е подпалил селскостопанските постройки на родителите си в Писарево, след като същия ден му връчили ограничителна заповед да не доближава до тях година и половина. 42-годишният Ивайло около 14 часа излял туба нафта в плевнята и я запалил.  \r\n„Горнооряховката Маринела отива да учи астрономия в Русия и мечтае да открие планета с живот и да спечели Нобелова награда“, е друга новина от броя. Да открие планета, на която има живот, или планета, на която тя самата да създаде живот и да спечели Нобелова награда - за това, мечтае 19-годишната Маринела Славова от Горна Оряховица.  \r\n„Жени на мотори от цялата страна се събират във Велико Търново“, пише още „Борба“, а статията разказва за предстоящата национална среща на моторджийките, която се организира от Ирена Едрева – Трифонова.   \r\n„26-годишен присвоил 859 лева от фирмата, в която работи“, е новина от криминалната хроника. В областния ежедневник е поместена и статия за руска влогърка, която „дойде на мотор в старата столица и публикува видео за красотата на града“.", "date": "2019.08.29", "title": "Преглед на основните теми във великотърновския печат"}
{"url": "http://www.focus-news.net/news/2019/08/29/2693526/nimh-mesets-septemvri-shte-zapochne-sas-slanchevo-vreme-i-maksimalni-temperaturi-mezhdu-31-i-36.html", "text": "Месец септември ще започне със слънчево време и максимални температури между 31° и 36°. Такава е прогнозата за времето в началото на следващия месец според синоптика Красимир Стоев от  Националния институт по метеорология и хидрология (НИМХ) . В началото на месец септември Слънцето в София изгрява в 6 ч. и 51 мин. и залязва в 20 ч. и 02 мин. Продължителността на деня е 13 ч. и 11 мин. В края на месеца Слънцето изгрява в 7 ч. и 22 мин. и залязва в 19 ч. и 11 мин. Продължителността на деня е 11 ч. и 49 мин. \r\nФазите на Луната през месеца са: на 06 септември - първа четвърт, на 14 септември – пълнолуние, на 22 септември - последна четвърт и на 28 септември – новолуние. \r\nНа 23 септември в 10 ч. и 50 мин. настъпва есенното равноденствие и започва астрономическата есен.   \r\nПрез септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми. Обикновено облачните дни са от 2 до 6, а тези с валеж – около 4. Измервани са изключително високи температури – около 40°, но през втората половина от месеца има условия за слани във високите полета. \r\nТази година през септември се очаква средните месечни температури да бъдат около и над нормата, която за равнините е между 18° и 21°, за високите полета – между 15° и 17°, а за планините – между 3° и 8°. Най-високите температури през септември ще бъдат между 31° и 36°, а най-ниските – между 2° и 7°. \r\nМесечната сума на валежите ще бъде около и под нормата, която за равнините е между 30 и 50 л/кв.м, а за планинските и припланинските райони – от 50 до 80 л/кв.м.  \r\nПрез първите няколко дни от септември ще е предимно слънчево и в по-голямата част от страната горещо с максимални температури между 31° и 36°. Към средата на първото десетдневие от северозапад на югоизток ще премине слабо изразено атмосферно смущение и на отделни места ще превали краткотраен дъжд. През втората половина от периода температурите относително ще се понижат, но отново ще са по-високи от обичайните. Ще преобладава слънчево време с временни увеличения на облачността. В края на десетдневието облачността ще се увеличи и на места ще превали дъжд.  \r\nПрез повечето дни от второто десетдневие температурите ще бъдат близки до обичайните, а времето ще е спокойно и предимно слънчево. Вероятност за преминаване на атмосферни смущения с превалявания има около 14-15-и и около 18-и септември, когато и температурите относително ще се понижат.  \r\nПрез третото десетдневие температурите бавно ще се понижават. През повечето дни от периода ще е относително сухо и спокойно. Вероятност за преминаване на атмосферни смущения с валежи има около 22-и, 26-и и в края на месеца.", "date": "2019.08.29", "title": "НИМХ: Месец септември ще започне със слънчево време и максимални температури между 31° и 36°"}
{"url": "http://www.focus-news.net/news/2019/08/29/2693533/pleven-dvizhenieto-po-patya-kozar-belene-levski-v-uchastaka-na-balgarene-asenovtsi-e-v-edna-lenta-poradi-remont.html", "text": "Движението по път III-301 Козар Белене – Левски в участъка на Българене – Асеновци от км 0 до км 11 е в една лента поради ремонтни дейности на асфалтовата настилка. Това съобщиха  за  Радио „Фокус“  Областно пътно управление – Плевен. Срокът е до 2 септември. Пътните настилки в областта са сухи. Максималните температури ще бъдат между 32° и 35°. Движението по път II-11 Милковица - Сомовит от км 196 до км 206 е в една лента  поради ремонтни дейности с частично асфалтиране. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.29", "title": "Плевен: Движението по пътя Козар Белене – Левски в участъка на Българене – Асеновци е в една лента поради ремонт"}
{"url": "http://www.focus-news.net/news/2019/08/29/2693516/reuters-kitay-izprati-podkrepleniya-na-voenniya-si-garnizon-v-honkong.html", "text": "Пекин изпрати подкрепления на гарнизона на Народноосвободителната армия на Китай (НОАК) в Хонконг в четвъртък, няколко дни преди планирания от протестиращите марш „за пълна демокрация“ на града след три месеца демонстрации, които понякога преминават в безредици, предава  Reuters . \r\nДържавните медии описват прехвърлянето на военнослужещите в ранните часове на четвъртък като рутинно и очаквано. Но дори и да е рутинно, времето, в което се случва, вероятно ще увеличи напрежението в „специалния административен регион“ Хонконг, който се завърна в Китай през 1997 г. \r\nКитайските военни ще дадат още по-голям принос за поддържането на просперитета и стабилността на Хонконг, държавната информационна агенция „Синхуа“ цитира гарнизона на НОАК на територията. \r\nВоенните са завършили рутинна ротация на въздушни, сухопътни и морски сили, съобщи информационната агенция. Медиите пуснаха снимки и кадри на бронетранспортьори, движещи се в конвой в Хонконг преди зори, като светлините им мигаха. \r\nНаблюдателите изчисляват, че числеността на гарнизона в Хонконг е между 8 000 и 10 000 военнослужещи, разделени между бази в Южен Китай и мрежа от бивши казарми на британската армия в Хонконг. \r\nКамиони, пълни с войници от НОАК с бели ръкавици, се прехвърлиха в Хонконг в рамките на часове след предаването през 1997 г., като повдигнаха въпроси за тяхната роля. Те провеждат чести учения, но рядко са били виждани извън техните бази. \r\nКитай осъди протестите и обвини САЩ и Великобритания, че се намесват в делата му в Хонконг. Той изпрати ясни предупреждения, че е възможна насилствена намеса. \r\nСтотици хора от въоръжената полиция този месец проведоха учения на спортен стадион в Шенжен, който граничи с Хонконг, ден след като Държавният департамент на САЩ заяви, че е \"силно загрижен\" за техните движения. \r\n \r\nПревод и редакция:", "date": "2019.08.29", "title": "Reuters: Китай изпрати подкрепления на военния си гарнизон в Хонконг"}
{"url": "http://www.focus-news.net/news/2019/08/29/2693531/vecher-makedoniya-nikola-dimitrov-na-sreshta-s-evropeyskite-si-kolegi-v-helzinki.html", "text": "По покана на върховния представител на ЕС за външните работи и политиката на сигурност Федерика Могерини и министъра на външните работи на Финландия Пека Хаависто (в качеството на страна-председател на Съвета на ЕС), външният министър на Македония Никола Димитров в четвъртък и петък ще е в Хелзинки, където ще участва на неформалната среща на министрите на външните работи на страните-членки на ЕС и страните-кандидати за членство в ЕС, пише електронното издание на македонския вестник  „Вечер“ . \r\nДискусиите на срещата ще се съсредоточат върху въпросите на регионалното сътрудничество в области от общ интерес, докато на министерски обяд след заседанието на GYMNICH ще бъдат обменени мнения и подкрепа за защитниците на правата на човека. \r\nВ кулоарите на срещата се очаква министър Димитров да проведе няколко двустранни срещи със своите колеги, а с кипърския външен министър се предвижда и церемония за подписване на документ за установяване на дипломатически отношения с Република Кипър. \r\n \r\nПревод и редакция:", "date": "2019.08.29", "title": "„Вечер“ (Македония): Никола Димитров на среща с европейските си колеги в Хелзинки"}
{"url": "http://www.focus-news.net/news/2019/08/29/2693532/blagoevgrad-preskonferentsiya-shte-se-provede-po-povod-otkrivaneto-na-yubileyniya-stoten-tvorcheski-sezon-na-dramatichen-teatar-nikola-vaptsarov.html", "text": "Пресконференция ще се проведе по повод откриването на юбилейния стотен творчески сезон на Драматичен театър „Никола Вапцаров” в Благоевград. Това съобщи за  Радио „Фокус“ – Пирин  Симона Спасова, експерт по връзки с обществеността в театъра. Пресконференцията ще се състои от 10.00 часа. Участие ще вземат Маргарита Мачева, директор на Драматичен театър „Никола Вапцаров”, Христо Мутафчиев, председател на Съюза на артистите в България, Юлия Дживджорска, дългогодишна актриса в театъра, Кънчо Кънев, актьор в трупата и Гергана Цакова, актриса в трупата Драматичен театър „Никола Вапцаров”. \r\nЛивия НИНОВА", "date": "2019.08.29", "title": "Благоевград: Пресконференция ще се проведе по повод откриването на юбилейния стотен творчески сезон на Драматичен театър „Никола Вапцаров”"}
{"url": "http://www.focus-news.net/news/2019/08/29/2693534/burgas-44-godishen-mazh-e-s-opasnost-za-zhivota-sled-kato-e-blasnat-ot-lek-avtomobil-na-ulitsa-industrialna.html", "text": "44-годишен мъж е с опасност за живота, след като е блъснат от лек автомобил на улица „Индустриална“. Това съобщиха от  ОДМВР - Бургас . Инцидентът е станал на 28 август около 14.48 часа на бургаската улица „Индустриална“ след №56 в района до спирка за обществен превоз на пътници. Водачът на лек автомобил „Сеат Толедо“ – 72-годишен, отнема предимството и блъска пресичащия по пешеходната пътека 44-годишен мъж от Бургас. Пострадалият е с фрактура на черепа и кръвоизлив и с опасност за живота. Той е настанен за лечение в отделение „Реанимация“ към УМБАЛ – Бургас.", "date": "2019.08.29", "title": "Бургас: 44-годишен мъж е с опасност за живота, след като е блъснат от лек автомобил на улица „Индустриална“"}
{"url": "http://www.focus-news.net/news/2019/08/29/2693528/voennosluzheshti-ot-suhopatnite-voyski-prodalzhavat-da-okazvat-pomosht-v-gaseneto-na-pozhara-v-novozagorsko.html", "text": "Военнослужещи със специализирана техника продължават и днес да оказват помощ в гасенето на горски пожар, възникнал в борова гора в района между селата Еленово и Сокол, община Нова Загора. Това съобщиха от пресцентъра на  Министерство на отбраната . От 07.30 часа тази сутрин на терен действат военнослужещи от военно формирование 22220 – Сливен. С инженерна машина БАТ – М те ще продължават да изграждат просеки с цел ограничаването на пожара. Вчера до 19.00 часа военнослужещите от формированието в Сливен изграждаха просеки в района на пожара. \r\nДействията на военнослужещите се ръководят от капитан Кирил Кирилов.", "date": "2019.08.29", "title": "Военнослужещи от Сухопътните войски продължават да оказват помощ в гасенето на пожара в Новозагорско"}
{"url": "http://www.focus-news.net/news/2019/08/29/2693527/bryuksel-sarbiya-tryabva-da-se-otkazhe-ot-dogovora-za-svobodna-targoviya-s-evraziyskiya-sayuz-ako-iska-v-es.html", "text": "Брюксел предупреди Сърбия, че трябва да се откаже от споразумението за свободна търговия с Евразийския икономически съюз (ЕАИС), ако иска да се присъедини към Европейския съюз, предава  Euronews . \r\nБалканската страна заяви, че планира да се присъедини към оглавявания от Москва ЕАИС на 25 октомври. \r\nНо говорител на Европейската комисия заяви пред Euronews, че Сърбия ще трябва да се откаже от всички съществуващи двустранни търговски споразумения преди да се присъедини към Съюза. Коментарът на Комисията дойде след среща между сръбския президент Александър Вучич и руския посланик в Белград Александър Боцан-Харченко, който заяви, че сделката ще осигури на Сърбия достъп до пазар с капацитет от над 180 милиона души. \r\nЕдинният пазар на ЕС в сравнение включва понастоящем над 500 милиона потребители на стойност 17 трилиона евро. \r\nБоцан-Харченко написа в „Туитър“, че „това е значимо събитие“, на което „медиите обръщат необходимото внимание“. \r\nСъздаденият през 2015 г. ЕАИС включва Русия, Армения, Беларус, Казахстан и Киргизстан. \r\nСърбия е дългогодишен съюзник на Москва, но за да се присъединят към блока, държавите са длъжни да приведат политиките си в съответствие с ЕС, което би включвало налагане на търговски санкции на Русия заради действията й в Украйна. \r\nСтраната кандидатства за членство в ЕС през 2009 г., като става официален кандидат през 2012 г., а разговорите започват през 2014 г., но оттогава насам е постигнат малък напредък. \r\nМнозина в Белград се съмняват силно, че страната ще стане член дори след 2025 година. \r\nИ на Сърбия, и на Косово беше казано да разрешат различията си, за да възобновят преговорите за членство с ЕС. \r\nДиалогът между двете страни бе прекратен през ноември, когато Косово наложи 100-процентови мита на сръбските стоки в отговор на това, че Сърбия не признава независимостта му. \r\n \r\nПревод и редакция:", "date": "2019.08.29", "title": "Брюксел: Сърбия трябва да се откаже от договора за свободна търговия с Евразийския съюз, ако иска в ЕС"}
{"url": "http://www.focus-news.net/news/2019/08/29/2693535/sliven-obshtinskiyat-savet-provezhda-redovnoto-si-zasedanie.html", "text": "Общински съвет-Сливен провежда редовното си заседание, предаде репортер на  Радио „Фокус“-Сливен . \r\n45 са точките, включени в дневния ред на заседанието. Сред тях са предложения за изменение и допълнение на Наредбата за придобиване, управление и разпореждане с общинско имущество и за изменение и допълнение на Правилника за устройството и дейността на Общинско предприятие „Градска мобилност“. Изменението е свързано с предоставяне на правомощия на служители на предприятието, които вече ще могат да санкционират нарушителите, съгласно Закона за движение по пътищата. \r\nЩе бъде гласувано и предложение за изменение на бюджета на Общината за отпускане на допълнителни средства за ремонти на читалища, паркове и част от пътната инфраструктура в по-малките населени места. Предвидени са средства и за увеличаване на възнагражденията на медицинските сестри в детските градини и ясли, а също и за развитието на спортната инфраструктура и обзавеждане на Спортен комплекс „Асеновец“. \r\nОбщинските съветници ще гласуват и предложения, свързани с реализирането на няколко европейски проекта. Едно от тях е предвижда даване на съгласие кмета на Сливен да подпише споразумение за партньорство с „Пътнически превози“ ЕООД по Оперативна програма „Околна среда“ 2014-2020 г. То е свързано с подобряване на качеството на атмосферния въздух. Предвижда се закупуването на 6 тролейбуса и 4 електробуса, както и обновяване и ремонт на съществуваща 35-годишна инфраструктура, осигуряваща експлоатацията на тролейбусния транспорт в града. \r\nДруго предложение по тази линия е касае упълномощаване на кмета на Стефан Радев да подпише запис на заповед като обезпечение на авансово плащане по проекта „Патронажна грижа за възрастни хора и лица с увреждания в община Сливен“ по Оперативна програма „Развитие на човешките ресурси“ 2014-2020 г. Проектът е свързан с осигуряването на допълнителна патронажна грижа на възрастни хора и лица с увреждания. Основната му цел е подобряване качеството на живот и възможностите за социално включване на хората с увреждания и възрастните хора, чрез осигуряване на мрежа от услуги в домашна среда. Минимум 180 души ще могат да бъдат включени по проекта. \r\nЩе бъде гласувано и предложение за даване на съгласие Община Сливен да разкрие две нови социални услуги, за чието изграждане е получила финансиране по Оперативна програма „Региони в растеж“ 2014-2020 г. Двата нови центъра за предоставяне на услуги за подкрепа в общността и в семейна среда се намират в сградата на бившото Начално училище „Хаджи Димитър“ в кв. „Клуцохор“. Единият е Център за обществена подкрепа, а другият Дневен център за подкрепа на деца и младежи с тежки множествени увреждания и техните семейства. \r\nЩе бъдат гласувани и предложения за разпоредителни сделки с недвижимо имущество, приемане и разрешаване на изработване на подробен устройствен план на поземлени имоти, а също и за отпускане на финансови средства и помощи на граждани.", "date": "2019.08.29", "title": "Сливен: Общинският съвет провежда редовното си заседание"}
{"url": "http://www.focus-news.net/news/2019/08/29/2693530/inzh-daniel-panov-kmet-na-veliko-tarnovo-vsichki-schupeni-peyki-i-masi-v-park-sveta-gora-shte-badat-vazstanoveni-ot-firmata-koyato-gi-montira.html", "text": "260 лв. са събрани от наложени глоби за вандалски прояви във Велико Търново за последните 4 години. Някои от извършителите са санкционирани с нефинансови средства - прилагане на възпитателни мерки, които се използват основно при тийнейджърите. Това заяви в отговор на питане на общинския съветник от БСП Валерия Дончева кметът на Велико Търново инж. Даниел Панов по време на редовната сесия на Общинския съвет, предаде репортер на  Радио „Фокус” - Велико Търново . Дончева зададе въпрос във връзка с дейностите, които Общината прилага за намаляване на вандалските актове. Панов подчерта, че контролът се извършва съвместно от Общината и служителите на Областна дирекция на МВР. „Освен това в града има монтирани и 56 камери за видеонаблюдение, които са разположени в парковете „Марно поле”, „Илия Янулов”, „Картала”, „Бузлуджа” и „Чолаковци”. Предстои такива да бъда поставени и в парк „Света гора”, както и в кв. „Колю Фичето”, посочи той. Инж. Панов допълни, че в последните седмици, тъй като вандалските актове са зачестили, вечерните проверки на полицаите в местата за отдих също са повече. Във връзка с последния по-голям случай - на потрошени пейки и маси в парк „Света гора” той увери, че ремонтът ще започне до дни. „Всичко счупено ще бъде подменено от фирмата изпълнител на дейностите по проекта, с който парка бе обновен, тъй като срокът на гаранцията на парковата мебел не е изтекъл\", заяви Панов. Кметът подчерта, че при откриването на всеки един нов обект или при подновяването на направеното призовава гражданите да пазят придобивките. Вандалските прояви според него са въпрос на самосъзнание. Затова призова и всички политически сили във Велико Търново да водят подобни разговори с населението и да правят всичко възможно за намаляване на посегателствата не само в парковете, но и във всички обществени пространства.  \r\nЛуиза ТРАНЧЕВА", "date": "2019.08.29", "title": "Инж. Даниел Панов, кмет на Велико Търново: Всички счупени пейки и маси в парк „Света гора” ще бъдат възстановени от фирмата, която ги монтира"}
{"url": "http://www.focus-news.net/news/2019/08/29/2693540/rumen-petkov-abv-sluchayat-s-kuyovich-pokazva-seriozen-problem-s-pravilata-v-zatvorite.html", "text": "Случаят с Будимир Куйович показва сериозен проблем с правилата в затворите и възможностите, които осъдените получават за трудолюбието си. Това каза лидерът на АБВ и бивш вътрешен министър Румен Петков в предаването \"Здравей, България\" по  Нова телевизия . \"Трогнах се от изявлението на директора на Централния софийски затвор Десислав Трайков. Той е Архимед на затворническия труд. Пресметнал е, че Будимир Куйович има 2500 изработени дни. Това означава, че за 10-те години, които е излежал, е ползвал около 1500 почивни. Освен това, Трайков има невероятно усещане за доброта. Той казва: „Куйович многократно е награждаван за трудовата си дейност\", коментира Петков във връзка с намаляването на присъдата на Будимир  Куйович заради добро поведение. Петков определи начина на говорене на Трайков за Куйович като \"грубо погазване на усещането за справедливост, и то с участието на държавата\". Той изрази мнение, че премиерът би трябвало да уволни Трайков още днес. Петков настоява за разсекретяване на делото във Варна, на доклада на ДАНС, изготвен по онова време, както и на предоставените от МВР доказателства по случая \"Куйович\". \"Разсекретят ли се тези неща, ще се знае серия дълбоко вредни практики в МВР, които ние срязахме. Хората, които работиха добре по този случай, впоследствие бяха отстранени от ведомството\", заяви Петков.", "date": "2019.08.29", "title": "Румен Петков, АБВ: Случаят с Будимир Куйович показва сериозен проблем с правилата в затворите"}
{"url": "http://www.focus-news.net/news/2019/08/29/2693536/adelina-stefanova-hram-vavedenie-bogorodichno-blagoevgrad-seknovenie-ili-obsechenie-e-denyat-v-koyto-e-otsechena-glavata-na-yoan-krastitel.html", "text": "Секновение или Обсечение е денят, в който е отсечена главата на Йоан Кръстител. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „Това е денят, в който всички баби забраняват на младежите да ядат червено, защото се свързва с кръвта на свети Йоан Кръстител. Секновение означава, че се прекратява нещо, в случая в природата секва лятото. Някои филолози обясняват думата „сека“, понеже според народните вярвания денят и нощта се изравняват, а теолозите пък свързват думата с библейската легенда за отсичане главата на свети Йоан Кръстител. След кръщението от Исус Христос, Йоан продължил да учи народа и да кръщава идващите при него. Когато цар Ирод обаче се развел с първата си жена и се оженил за братовата си съпруга, Йоан му казал: „Не ти прилича да имаш жената на брат си“, допълни тя. Аделина Стефанова обясни, че за тази своя дързост Йоан Кръстител бил затворен в тъмница, а на рожденият ден на доведената си дъщеря цар Ирод я попитал какъв подарък иска. По думи на Аделина Стефанова дъщерята се посъветвала с майка си и поискала най-лошия подарък, който може да поиска човек, а именно - главата на друг човек. Тя добави още, че по тази причина главата на свети Йоан Кръстител била отсечена от палач, изпратен от царя. \r\nНатали СТЕФАНОВА", "date": "2019.08.29", "title": "Аделина Стефанова, храм „Въведение Богородично“-Благоевград: Секновение или Обсечение е денят, в който е отсечена главата на Йоан Кръстител"}
{"url": "http://www.focus-news.net/news/2019/08/29/2693537/burgas-pet-kashti-sa-bili-zasegnati-ot-pozhar-v-selo-skala.html", "text": "Пет къщи са били засегнати от пожар в село Скала. Това съобщиха от  ОДМВР - Бургас . Сигналът е подаден на 28 август около 13.12 часа в Районно управление - Сунгурларе. Съобщено е за пожар, възникнал в землището на село Скала, община Сунгурларе в североизточната част на селото. За потушаването на пожара първоначално участвали един противопожарен автомобил и техника от Община Сунгурларе и горското стопанство. Силният вятър обаче спомогнал за разрастване на огъня, който обхванал североизточната част на село Скала, като частично или напълно изгорели покривите на пет къщи, навес, една стопанска постройка и десет необитавани дворни места. Изгорели са и тревни площи, разположени извън населеното място. Установено е, че пожара възникнал при обработка на пасища / косене и чистене на храсти/,  стопанисвани от частна фирма.", "date": "2019.08.29", "title": "Бургас: Пет къщи са били засегнати от пожар в село Скала"}
{"url": "http://www.focus-news.net/news/2019/08/29/2693541/gabrovo-patishtata-v-regiona-sa-suhi-i-normalno-prohodimi-trafikat-e-intenziven.html", "text": "Ограничено е движението на тежкотоварни автомобили над 10 тона по пътя между Крамолин и Велико Търново. Причината е намален габарит на пътя при км 26+444. От Областно пътно управление – Габрово съобщиха за  Радио „Фокус“ – Велико Търново , че ремонтните дейности ще продължат до 31 август. Времето в Габровска област е слънчево. Пътищата в региона са сухи и нормално проходими. Трафикът е интензивен, като по-натоварено е движението по главните пътища в областта и в прохода Шипка, където все още е в сила забраната за товарни автомобили над 12 тона. Няма нововъведени ограничения за движението на превозните средства през изминалото денонощие. Не са регистрирани и тежки инциденти.  \r\nСвлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание, тъй като в района също ма пропаднал участък на асфалтовата настилка, който е сигнализиран със знаци. Срокът за укрепването е до 31 август. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до път III–403 в село Малки Вършец. \r\nЛуиза ТРАНЧЕВА", "date": "2019.08.29", "title": "Габрово: Пътищата в региона са сухи и нормално проходими, трафикът е интензивен"}
{"url": "http://www.focus-news.net/news/2019/08/29/2693538/vidin-normalno-prohodimi-sa-patishtata-v-oblastta-patnite-nastilki-sa-suhi.html", "text": "Нормално проходими са пътищата във Видинска област, пътните настилки са сухи, съобщиха за  Радио „Фокус“ – Видин  от Областното пътно управление. Интензивен е трафикът по главен път Е-79 в посока ГКПП „Дунав мост 2“, като пътуват предимно тежкотоварни автомобили. Най натоварен е участъкът Видин – Дунавци. С предимство на ГКПП „Дунав мост 2“ преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът не е интензивен и няма образувани опашки от чакащи автомобили.  \r\nОстава затворен за автомобили над 12 тона проходът Петрохан. Обходният маршрут е през Своге. Движението по път III-1413 Грамада – Синаговци   също е ограничено за автомобили над 12 т, поради свлачище. \r\nВъв Видин трафикът е засилен на входно изходните артерии на града, в централната градска и по бул. „Панония“.", "date": "2019.08.29", "title": "Видин: Нормално проходими са пътищата в областта, пътните настилки са сухи"}
{"url": "http://www.focus-news.net/news/2019/08/29/2693539/ria-novosti-rusiya-e-poluchila-avans-ot-indiya-za-s-400.html", "text": "Русия е получила от Индия аванс по договора за продажба на зенитно-ракетни системи С-400, съобщиха пред  РИА Новости  от пресслужбата на Федералната служба по военно-техническо сътрудничество. \r\n„Що се касае до аванса от Индия за покупката на С-400, то този въпрос е разрешен. По обективни причини не можем да коментираме техническите детайли“, заявиха от службата. \r\nПо-рано заместник-директорът на ФСВТС Владимир Дрожов съобщи, че Русия се надява да получи от Индия аванс за С-400 до края на годината, като в този случай доставките могат да започнат през 2020-та и да завършат през 2025-та година. \r\nВ началото на октомври 2018 г. Русия и Индия подписаха договор за доставка на С-400. Пет полка от най-новите зенитни ракетни системи ще струват на Ню Делхи 5,43 милиарда долара. \r\nРеализацията на военни сделки между Индия и Русия нееднократно е посрещана с критики от страна на Вашингтон, който разглежда Ню Делхи като ключов партньор в Южна Азия. През 2018 година САЩ настояваха Индия да се откаже от сключването на голямата сделка за покупка на С-400 от Русия. \r\nПризнавайки дългата история на сътрудничеството на Ню Делхи с Москва, Съединените щати не изключиха възможността тя да наложи санкции срещу своите индийски партньори. От своя страна ръководството на Индия многократно подчертава, че счита едностранните ограничения за незаконни. \r\n \r\nПревод и редакция:", "date": "2019.08.29", "title": "РИА Новости: Русия е получила аванс от Индия за С-400"}
{"url": "http://www.focus-news.net/news/2019/08/29/2693547/kardzhali-8-godishno-dete-e-blasnato-ot-lek-avtomobil-v-momchilgrad.html", "text": "8-годишно дете е блъснато от лек автомобил в Момчилград. Това съобщиха от  ОДМВР - Кърджали . Инцидентът е станал на 28 август 2019 г. около 13.30 часа. Водач на лек автомобил, движещ се по улица в Момчилград блъснал внезапно изскочило на пътното платно дете. То е настанено за лечение с черепно-мозъчна травма и фрактура на дясна бедрена кост. Алкохолната проба на водача е отрицателна. Образувано е досъдебно производство.", "date": "2019.08.29", "title": "Кърджали: 8-годишно дете е блъснато от лек автомобил в Момчилград"}
{"url": "http://www.focus-news.net/news/2019/08/29/2693545/pleven-30-godishen-mazh-e-zadarzhan-za-huliganstvo-i-zaplahi-kam-kmeta-na-selo-bukovlak.html", "text": "30-годишен мъж е задържан за хулиганство и заплахи към кмета на село Буковлък. Това съобщиха от   ОД МВР - Плевен  . На 28 август в 00.10 часа в Първо РУ - Плевен е получен сигнал за нарушаване на нощната тишина в село Буковлък. На адреса са изпратени полицейски екипи. На местопроизшествието са установени собствениците и  кметът на село Буковлък, дошъл за възстановяване на добрия обществен ред. След отправено предупреждение музиката е спряна. По време на оформяне на необходимата документация 30-годишен мъж започва да отправя обидни думи и заплахи срещу присъстващия на място кмет на Буковлък. При опит да бъде възпрян от саморазправа мъжът започва да буйства и оказва съпротива, за което бил отведен в полицията. Задържан е за срок до 24 часа по Закона за МВР. Уведомен е прокурор от РП - Плевен. Образувано е досъдебно производство. Продължава работа разследващ полицай.", "date": "2019.08.29", "title": "Плевен: 30-годишен мъж е задържан за хулиганство и заплахи към кмета на село Буковлък"}
{"url": "http://www.focus-news.net/news/2019/08/29/2693546/burgas-obshtinata-tarsi-da-naznachi-spetsialisti-za-novata-kompleksna-zdravno-sotsialna-usluga.html", "text": "Община Бургас търси да назначи специалисти за новата комплексна здравно-социална услуга, която включва предоставяне на медицинска грижа и социални услуги по домовете по проект \"Осигуряване на патронажна грижа за възрастни хора и лица с увреждания\" на Оперативна програма \"Развитие на човешките ресурси\" 2014-2020 г. Това съобщиха от пресцентъра на  Общината . Обединяването на двете услуги в една интегрирана - медицинско обслужване и социални услуги, е по идея на кмета Димитър Николов. Тя е подкрепена от Министерството на труда и социалната политика и Националното сдружение на общините в Република България, като по този начин се доразви в програма за цялата страна. Интегрираната услуга ще започне да се предлага първо в Бургас. \r\nКомплексната социална услуга надгражда познатия социален патронаж и включва посещение от компетентно медицинско лице - медицински специалист или рехабилитатор, което да се срещне с потребителя на социалната услуга и да даде насоки за лечение или превенция на заболяванията, домашен санитар, психолог, социален работник. \r\nСпециалистите, които ще бъдат наети по програмата, са 10 медицински сестри, 1 психолог, 2 рехабилитатори и 15 домашни санитари. Те ще бъдат включени в мобилни екипи, които ще посещават домовете на възрастните хора и ще извършват медицинска грижа, чрез измерване на кръвното налягане и кръвната захар, ще осъществяват връзката на пациента с общопрактикуващия му лекар, ще придружават лицата до болнично заведение, ще извършават рехабилитация, психологическо консултиране и други, тъй като програмата предвижда и закупуването на автомобил. \r\nКандидатите за всички длъжности могат да бъдат както безработни, така и работещи или пенсионирани лица. \r\nНеобходимите документи за кандидатстване са заявление по образец и автобиография по образец (за всички длъжности), копие от документи за съответната придобита образователна степен, документи за професионалния опит /трудова или служебна книжка, осигурителна книжка, актуален трудов договор за работещи в момента лица, Образец УП-3 и др. \r\nОбразци на заявленията за кандидатстване могат да се получат в Домашен социален патронаж, на адрес: ул. \"Иван Богоров\" № 20 или да се изтеглят от сайта на Община Бургас -   в раздел \"Социални дейности и трудова заетост\" - \"Патронажна грижа\". \r\nДокументи за кандидатстване се приемат от днес до 13 септември 2019 г., всеки работен ден от 08.30 до 17.30 часа, в Центъра за административно обслужване на граждани в Община Бургас на адрес: ул. \"Александровска\" 26. \r\nОт програмата ще могат да се възползват над 300 жители на община Бургас, които са с увреждания и възрастни хора над 65 години, които нямат възможност да се обслужват сами. Съобразно индивидуалните нужди на всеки, ще бъде изготвен график, по който всички специалисти в това число и медицинските работници ще посещават домовете, за поставяне на инжекции, смяна на превръзки, измерване на кръвна захар, рехабилитация и др. \r\nНовата услуга ще допринесе за подобряване  качеството и разширяване диапазона от предоставени услуги в домашна среда на територията на Община Бургас, за повишаване на здравния статус на възрастните, които не могат сами да се грижат за себе си, както и хора с увреждания или скоро изписани от болнично заведение след тежко заболяване или интервенция. Услугата ще е от голямо значение и за самотните хора, които живеят както в града, така и в отдалечените квартали на града. \r\nВсички изисквания са публикувани на сайта на Община Бургас  .", "date": "2019.08.29", "title": "Бургас: Общината търси да назначи специалисти за новата комплексна здравно-социална услуга"}
{"url": "http://www.focus-news.net/news/2019/08/29/2693543/vidin-pozhar-e-goryal-v-selskostopanska-postroyka-v-selo-vrav.html", "text": "Пожар е горял в селскостопанска постройка в село Връв. Това съобщиха от  ОДМВР – Видин .  \r\nСлед получен сигнал в 03.52 часа тази нощ екипи на РСПБЗН-Видин с два специализирани автомобила са потушили пожара. Огънят унищожил 20 кв. м от покривната конструкция и дърва за огрев. Причината за инцидента е небрежност при боравене с открит огън. Спасени са близките три сгради.", "date": "2019.08.29", "title": "Видин: Пожар е горял в селскостопанска постройка в село Връв"}
{"url": "http://www.focus-news.net/news/2019/08/29/2693552/blagoevgrad-mazh-na-57-godini-e-zadarzhan-za-fizicheska-samorazprava-s-61-godishen-chovek-na-benzinostantsiya-v-sandanski.html", "text": "Мъж на 57 години е задържан за физическа саморазправа с 61-годишен човек на бензиностанция в Сандански. Това съобщиха от  ОДМВР – Благоевград . Инцидентът е станал около 10.05 часа на 28 август. Тогава в Районно управление на МВР – Сандански е получено съобщение за физическа саморазправа между двама мъже на бензиностанция в града. Пристигналите на място полицейски служители са установили, че след възникнал скандал 57-годишен мъж от село Лешница е блъснал 61-годишен мъж от Сандански, който паднал и получил наранявания в областта на главата и тялото. След извършен медицински преглед е установено, че пострадалият е с охлузни рани и комоцио. За срок до 24 часа е задържан 57-годишният мъж от село Лешница. По случая е образувано досъдебно производство.", "date": "2019.08.29", "title": "Благоевград: Мъж на 57 години е задържан за физическа саморазправа с 61-годишен човек на бензиностанция в Сандански"}
{"url": "http://www.focus-news.net/news/2019/08/29/2693544/blagoevgrad-kanabisovi-rasteniya-s-obshto-teglo-okolo-463-kg-sa-izzeti-pri-politseyska-aktsiya-v-selo-kolarovo.html", "text": "463 кг канабис са открити и иззети при полицейска акция по линия на противодействието на производството, съхранението и разпространението на наркотични вещества в село Коларово, община Петрич. Това съобщиха от пресцентъра на  ОДМВР – Благоевград . Акцията е проведена от служители на 28 август. В обезлесен участък на Държавния горски фонд в местността Пръжи Орман в землището на село Коларово са открити насаждения от около 210 тревисти растения, които след направен полеви тест са реагирали положително на канабис, с общо тегло около 463 килограма. За случая е уведомена Районна прокуратура – Петрич. Образувано е досъдебно производство.", "date": "2019.08.29", "title": "Благоевград: Канабисови растения с общо тегло около 463 кг са иззети при полицейска акция в село Коларово"}
{"url": "http://www.focus-news.net/news/2019/08/29/2693549/sliven-vertolet-mi-17-ot-sastava-na-voennovazdushnite-sili-se-vklyuchi-v-pogasyavaneto-na-pozhara-v-novozagorsko.html", "text": "В 9.47 часа днес вертолет Ми-17 от авиобаза Крумово излетя, за да помогне от въздуха за потушаването на пожара,  възникнал в района между селата Еленово и Сокол, община Нова Загора. Това съобщиха от пресцентъра на  Министерство на отбраната . Вертолетът е оборудван с окачен съд тип „bambibucket“. Командир на екипажа на Ми-17 е полковник Димитър Павлов, а членове – майор Александър Цанков, майор Ангел Нонин и офицерски кандидат Георги Петров. Те ще направят облитане на района на пожара и при необходимост ще извършат обливане от въздуха на огнените огнища.", "date": "2019.08.29", "title": "Сливен: Вертолет Ми-17 от състава на Военновъздушните сили се включи в погасяването на пожара в Новозагорско"}
{"url": "http://www.focus-news.net/news/2019/08/29/2693554/shumen-zadarzhan-e-57-godishen-mazh-shofiral-s-308-promila-alkohol-v-smyadovo.html", "text": "57-годишен мъж от Шумен бил установен да шофира след употреба на алкохол. Това съобщиха от  ОДМВР-Шумен . Около 20.35 часа на 28 август за проверка до жп прелеза в град Смядово бил спрян лек автомобил с шуменска регистрация. Зад волана във видимо нетрезво състояние бил 57-годишният мъж. Пътните полицаи го тествали с дрегер, който отчел 3.08 промила алкохол в издишания въздух. Мъжът е дал кръв за лабораторно изследване. Задържан бил за срок до 24 часа в полицейското управление във Велики Преслав. Образувано е бързо производство.", "date": "2019.08.29", "title": "Шумен: Задържан е 57-годишен мъж, шофирал с 3.08 промила алкохол в Смядово"}
{"url": "http://www.focus-news.net/news/2019/08/29/2693555/vratsa-s-12-sm-se-e-povishilo-nivoto-na-reka-dunav-pri-oryahovo-za-izminaloto-denonoshtie.html", "text": "С 12 см се е повишило нивото на река Дунав при Оряхово за изминалото денонощие. Нивото на реката там е 51 см. Това съобщиха от  Хидрометеорологична станция - Ново село .  \r\nНивото на Дунав в началото на българския участък на реката - при Ново село, се е повишило с 9 см, а водният стоеж е 100 см. Нивото на реката край Видин е 153 см. Регистрирано е повишение с 6 см.  \r\nПри Лом е измерено повишение от 8 см, като водният стоеж е 164 см. \r\nТемпературата на водата край Ново село е 25.5  градуса, а при Оряхово - 26.8 градуса.", "date": "2019.08.29", "title": "Враца: С 12 см се е повишило нивото на река Дунав при Оряхово за изминалото денонощие"}
{"url": "http://www.focus-news.net/news/2019/08/29/2693551/api-vazstanoveno-e-dvizhenieto-po-pat--7-venets-shumen.html", "text": "Възстановено е движението по път І-7 Венец - Шумен. Това съобщиха от пресцентъра на  Агенция „Пътна инфраструктура“ .", "date": "2019.08.29", "title": "АПИ: Възстановено е движението по път І-7 Венец - Шумен"}
{"url": "http://www.focus-news.net/news/2019/08/29/2693557/sofiya-lek-avtomobil-e-katastrofiral-na-bul-sitnyakovo-v-posoka-pl-stochna-gara.html", "text": "Лек автомобил е катастрофирал на бул. „Ситняково“ в посока пл. „Сточна гара“ преди моста, предаде репортер на  Радио „Фокус“ . На място има два полицейски екипа, които регулират движението.  \r\nВодачите трябва да шофират с повишено внимание.", "date": "2019.08.29", "title": "София: Лек автомобил е катастрофирал на бул. „Ситняково“ в посока пл. „Сточна гара“"}
{"url": "http://www.focus-news.net/news/2019/08/29/2693548/politika-sarbiya-nato-postavya-osnovite-na-velika-albaniya-v-cherna-gora.html", "text": "С изграждането на казарма на НАТО в Пърляне, община Андриевица, този военен съюз планира да постави основите на „Велика Албания“, заяви председателят на опозиционната партия „Истинска Черна гора“ Марко Милачич и призова гражданите на тази част на страната да не позволяват, както заяви, „милитаризация и окупация“ на страната, пише белградският ежедневник  „Политика“ . \r\nВ хода на посещението си в Пърляне, Милачич предупреди, че НАТО очевидно възнамерява да направи от територията на Черна гора своя военна база и да „окупира“ Синявина, Андриевица, Беране и черногорската граница в полза на „Велика Албания“, а не в полза на гражданите на тези общини и държавата Черна гора. \r\nВъв видео изявление, излъчено и от ТАНЮГ, Милачич заяви, че в строежа на казармата ще бъдат вложени 17 милиона евро, а в нея ще бъде разположено елитно подразделение със 120 войника на площ от пет хектара, което, както заяви той, означава, че на всеки войник ще се падат 170 квадратни метра. \r\nМилачич отбеляза, че черногорската държава е готова да инвестира толкова много пари, както той казва, в елитно звено, вместо да строи фабрики, където гражданите на все по-пустата Андриевица могат да намерят работа и да създадат нова стойност и реална икономика. \r\nТой припомни, че например заводът на бившата компания „Соко Старк“, където са работили 150 души, се намира в Андриевица, в която живеят 500 души, получаващи социална помощ. \r\n„И колко много се грижи държавата за равномерното регионално развитие на севера, може би най-добре се илюстрира факта, че миналата година в училището в Андриевица бяха записани само 15 ученици“, каза лидерът на Праве Црне Горе. \r\nМилачич каза още, че казармата не е построена случайно на това място, недалеч от Мурин, който е бомбардиран през 1999 година. \r\n„Тази територия не е незначителна за тях. Когато човек добави идеята за изграждане на такава казарма и желанието за формиране на военна база на НАТО в близкото Беране на летището и като се има предвид, че това е гранична зона с Албания, е повече от ясно, че НАТО планира да постави основите тук на „Велика Албания“, каза Милачич, съобщава Танюг. \r\n \r\nПревод и редакция:", "date": "2019.08.29", "title": "„Политика“ (Сърбия): НАТО поставя основите на „Велика Албания“ в Черна гора"}
{"url": "http://www.focus-news.net/news/2019/08/29/2693556/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "С изграждането на казарма на НАТО в Пърляне, община Андриевица, този военен съюз планира да постави основите на „Велика Албания“, заяви председателят на опозиционната партия „Истинска Черна гора“ Марко Милачич и призова гражданите на тази част на страната да не позволяват, както заяви, „милитаризация и окупация“ на страната, пише белградският ежедневник  „Политика“ . \r\nВ хода на посещението си в Пърляне, Милачич предупреди, че НАТО очевидно възнамерява да направи от територията на Черна гора своя военна база и да „окупира“ Синявина, Андриевица, Беране и черногорската граница в полза на „Велика Албания“, а не в полза на гражданите на тези общини и държавата Черна гора. \r\nВъв видео изявление, излъчено и от ТАНЮГ, Милачич заяви, че в строежа на казармата ще бъдат вложени 17 милиона евро, а в нея ще бъде разположено елитно подразделение със 120 войника на площ от пет хектара, което, както заяви той, означава, че на всеки войник ще се падат 170 квадратни метра. \r\nМилачич отбеляза, че черногорската държава е готова да инвестира толкова много пари, както той казва, в елитно звено, вместо да строи фабрики, където гражданите на все по-пустата Андриевица могат да намерят работа и да създадат нова стойност и реална икономика. \r\nТой припомни, че например заводът на бившата компания „Соко Старк“, където са работили 150 души, се намира в Андриевица, в която живеят 500 души, получаващи социална помощ. \r\n„И колко много се грижи държавата за равномерното регионално развитие на севера, може би най-добре се илюстрира факта, че миналата година в училището в Андриевица бяха записани само 15 ученици“, каза лидерът на Праве Црне Горе. \r\nМилачич каза още, че казармата не е построена случайно на това място, недалеч от Мурин, който е бомбардиран през 1999 година. \r\n„Тази територия не е незначителна за тях. Когато човек добави идеята за изграждане на такава казарма и желанието за формиране на военна база на НАТО в близкото Беране на летището и като се има предвид, че това е гранична зона с Албания, е повече от ясно, че НАТО планира да постави основите тук на „Велика Албания“, каза Милачич, съобщава Танюг. \r\n*** \r\n  Експертът по Балканите и бивш външен министър на Словакия Едуард Кикан заяви, че очаква идеята за размяна на територии между Косово и Сърбия да се появи отново и предупреди, че това ще дестабилизира Босна и Херцеговина, пише прищинският ежедневник  Koha Ditore . \r\nОсвен това Кукан разкритикува върховния представител на ЕС по външните работи Федерика Могерини за това, че не е показала достатъчно лидерство в посредничеството на диалога. В изявление на Словашката външнополитическа асоциация, Кукан заяви: „В момента, когато Косово наложи мита на Сърбия, Могерини трябваше да отиде там и да удари по масата“. \r\n*** \r\n  По покана на върховния представител на ЕС за външните работи и политиката на сигурност Федерика Могерини и министъра на външните работи на Финландия Пека Хаависто (в качеството на страна-председател на Съвета на ЕС), външният министър на Македония Никола Димитров в четвъртък и петък ще е в Хелзинки, където ще участва на неформалната среща на министрите на външните работи на страните-членки на ЕС и страните-кандидати за членство в ЕС, пише електронното издание на македонския вестник  „Вечер“ . \r\nДискусиите на срещата ще се съсредоточат върху въпросите на регионалното сътрудничество в области от общ интерес, докато на министерски обяд след заседанието на GYMNICH ще бъдат обменени мнения и подкрепа за защитниците на правата на човека. \r\nВ кулоарите на срещата се очаква министър Димитров да проведе няколко двустранни срещи със своите колеги, а с кипърския външен министър се предвижда и церемония за подписване на документ за установяване на дипломатически отношения с Република Кипър. \r\n*** \r\n  Премиерът на Гърция Кириакос Мицотакис е в Берлин за срещи с германския канцлер Ангела Меркел и министъра на финансите Олаф Шолц, пише електронното издание на вестник  Kathimerini . \r\nНеговият дневен ред включва привличането на инвестиции в Гърция и представяне на планираните реформи на правителството. \r\nСпоред правителствени източници той ще обсъжда мащабни действия за развитие през следващото десетилетие (2020-2030 г.), включително в околната среда и енергийния сектор. Той ще обсъди и въпроси, свързани с бъдещето на ЕС, в това число сигурността и сътрудничеството в Югоизточна Европа и ролята на Гърция в региона. \r\nОсвен това, посочват източниците, на масата ще присъстват и специфични въпроси като гръцко-германските икономически отношения и миграцията. \r\nСпоред графика Мицотакис ще се срещне с финансовия министър Шолц в 11:00 часа, а с Меркел в 13,00 ч. ,след което ще има изявления. \r\nТой ще бъде придружен от финансовия министър Христос Стайкурас и говорителя на правителството Стелиос Пецас.", "date": "2019.08.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/08/29/2693550/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Преминаването се извършва без голямо изчакване. \r\nВенцеслав ИЛЧЕВ", "date": "2019.08.29", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/08/29/2693559/kyustendil-yugozapadnoto-darzhavno-predpriyatie-organizira-vremenna-priemna-za-zhitelite-na-selo-gorna-koznitsa.html", "text": "Югозападното държавно предприятие организира временна приемна за жителите на село Горна Козница. Това съобщи за  Радио „Фокус” – Кюстендил  Снежана Паскалева, специалист по връзки с обществеността в предприятието. Временната приемна е разкрита в кметството на населеното място и ще продължи до 12.30 часа. На нея всички желаещи могат да получат експертна информация за опазването, стопанисването и добива на дървесина в района на Държавно горско стопанство – Дупница. Инициативата е в отговор на повишения интерес към дейностите в горите и е част от политиката на предприятието за активизиране на диалога с местните общности. \r\nВенцеслав ИЛЧЕВ", "date": "2019.08.29", "title": "Кюстендил: Югозападното държавно предприятие организира временна приемна за жителите на село Горна Козница"}
{"url": "http://www.focus-news.net/news/2019/08/29/2693560/plovdiv-12-sela-v-oblastta-sa-s-narusheno-vodopodavane-zaradi-avarii-i-remontni-deynosti.html", "text": "Жителите на 12 села в Пловдивска област са с нарушено водоподаване заради аварии ремонтни дейности. Това съобщиха за  Радио „Фокус“ – Пловдив от ВиК – Пловдив . Без вода са абонатите от населените места Мътеница, Скутаре, Граф Игнатиево, Бегово, Житница, Цар Калоян, Върбен, Белозем, Леново, Нареченски бани, Орешец и Долнослав. Не е посочен краен срок за възстановяване на нормалното водоподаване към засегнатите домакинства. \r\nЕкипите на водоснабдителното дружество отстраняват авария в района на ул. „Рила“ в град Съединение. С нарушено водоподаване са също живущите в района на ул. „Тракия“ в град Хисаря, както и живущите е района на ул. „Бързия“ в град Пловдив. \r\nТони МИХАЙЛОВ", "date": "2019.08.29", "title": "Пловдив: 12 села в  областта са с нарушено водоподаване заради аварии и ремонтни дейности"}
{"url": "http://www.focus-news.net/news/2019/08/29/2693561/silistra-lek-avtomobil-e-izgoryal-sled-kaso-saedinenie-v-selo-chernolik.html", "text": "Лек автомобил изгорял след късо съединение вчера в село Чернолик. Това съобщиха от  ОДМВР - Силистра . Пожарът, който възникнал около 15.55 часа, бил погасен от екип на РСПБЗН-Дулово.", "date": "2019.08.29", "title": "Силистра:  Лек автомобил е изгорял след късо съединение в село Чернолик"}
{"url": "http://www.focus-news.net/news/2019/08/29/2693562/anadolska-agentsiya-erdogan-i-tramp-sa-obsadili-siriya-po-telefona.html", "text": "Президентите на Турция и САЩ Реджеп Таийп Ердоган и Доналд Тръмп са говорили по телефона рано в четвъртък, предава  „Анадолската агенция“ , като се позовава на съобщение от пресслужбата на турския държавен глава. \r\nДвамата лидери са обсъдили последните събития в Сирия и конкретно в Идлиб, както и двустранните отношения, се казва в изявлението. \r\nТам се подчертава, че страните са се съгласили да защитават цивилното население в северозападната сирийска провинция и да продължат да си сътрудничат за избягване на нова хуманитарна криза в региона. \r\nТурската държавна агенция припомня, че миналия септември Анкара и Москва се договориха да създадат зона на деескалация в Идлиб, където актовете на агресия са строго забранени. \r\nСпоред споразумението, опозиционните формирования в провинцията остават в районите, където се намират в момента, докато Русия и Турция ще провеждат съвместни патрули в региона, за да предотвратят евентуални военни действия. Те обаче не успяха да го направят и боевете продължават и досега. \r\nДвамата лидери са потвърдили решимостта си да увеличат стокооборота между двете страни до 100 милиарда долара. \r\nЕрдоган е заявил, че е доволен от предприетите стъпки на срещата на Г-7 спрямо Иран.  \r\n \r\nПревод и редакция:", "date": "2019.08.29", "title": "„Анадолска агенция“: Ердоган и Тръмп са обсъдили Сирия по телефона"}
{"url": "http://www.focus-news.net/news/2019/08/29/2693563/irena-sokolova-oblasten-upravitel-na-pernik-v-nay-goreshtite-dni-na-lyatoto-oganyat-plamva-barzo-i-samo-za-sekundi-pozharat-mozhe-da-se-razprostrani-na-desetki-metri-ot-ognishteto.html", "text": "В най-горещите дни на лятото огънят пламва бързо и само за секунди пожарът може да се разпространи на десетки метри от огнището. Това каза областният управител на Перник Ирена Соколова във връзка с предупреждението за висок риск от пожари в област Перник, съобщиха от пресцентъра на  Областната администрация . Очакваните високи температури създават предпоставка за възникването на бързоразвиващи се пожари на територията на Пернишка област днес. Степента на опасност остава „много голяма” в областите Перник, София, София-град, Видин, Монтана, Враца, Плевен, Ловеч, Велико Търново, Русе, Силистра, Добрич, Варна, Бургас, Ямбол, Хасково, Сливен, Стара Загора, Пазарджик, Благоевград и Кюстендил. \r\n\"В най-горещите дни на лятото огънят пламва бързо и само за секунди пожарът може да се разпространи на десетки метри от огнището. Причината обикновено е човешката небрежност при боравенето с огън на открито. Предвид горепосоченото, местните градоначалници и отговорни институции да заострят вниманието на стопаните при дейностите за почистване на пасища, ливади, горски територии и дворове в населените места. При възможност работата им да бъде преустановена до отминаването на пожароопасния сезон\", подчерта Соколова. \r\nМаксималните температури днес ще са между 30 и 35 градуса. След пладне, на изолирани места в източните и планинските райони ще превали краткотраен дъжд, придружен от гръмотевици.", "date": "2019.08.29", "title": "Ирена Соколова, областен управител на Перник: В най-горещите дни на лятото огънят пламва бързо и само за секунди пожарът може да се разпространи на десетки метри от огнището"}
{"url": "http://www.focus-news.net/news/2019/08/29/2693565/burgas-pozhar-e-goryal-v-parternoto-pomeshtenie-na-ul-vasil-levski.html", "text": "Пожар е горял в партерното помещение на ул. „Васил Левски“ в Бургас. Това съобщиха от пресцентъра на  ОДМВР – Бургас . Около 01.50 ч. тази нощ в Първо Районно управление на МВР – Бургас е получено съобщение за пожар, възникнал в партерното помещение на ул. „Васил Левски“ № 50. Огънят е потушен от два противопожарни автомобила и шестима огнеборци. При извършения оглед е констатирано, че пожарът възникнал от късо съединение, като са изгорели складирани в партерното помещение с обща площ 30 кв. м стари мебели, собственост на 60-годишна жена.", "date": "2019.08.29", "title": "Бургас: Пожар е горял в партерното помещение на ул. „Васил Левски“"}
{"url": "http://www.focus-news.net/news/2019/08/29/2693567/veliko-tarnovo-pametnik-na-gen-sava-mutkurov-shte-bade-otkrit-v-grada-na-6-septemvri.html", "text": "Паметник на ген. Сава Муткуров ще бъде открит във Велико Търново в Деня на Съединението на България, съобщиха за  Радио „Фокус“ – Велико Търново  от Общината. Монументът ще се намира в парк „Марно поле”, а официалното му представяне ще е от 11.15 часа на 6 септември. То ще е придружено със заупокойна молитва и освещаване, които ще извърши Великотърновският митрополит Григорий. Слово ще произнесе заместник-кметът проф. Георги Камарашев, който е и председател на Инициативния комитет, инициирал на идеята за паметника. \r\nДенят на Съединението в старата  столица ще бъде отбелязан с военен ритуал за издигане на националното знаме в 10.30 часа пред сградата на Общината. Към жители и гости ще се обърне кметът инж. Даниел Панов, а литературна композиция ще поднесат възпитаници на Природо-математическа гимназия „Васил Друмев”. \r\nВечерта, от 21.30 часа ще бъде излъчен аудио-визуалният спектакъл „Царевград Търнов – звук и светлина”. \r\nЛуиза ТРАНЧЕВА", "date": "2019.08.29", "title": "Велико Търново: Паметник на ген. Сава Муткуров ще бъде открит в града на 6 септември"}
{"url": "http://www.focus-news.net/news/2019/08/29/2693566/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Преди 10 години на годишнината от началото на Втората световна война на Вестерплате се изказа президентът на Русия Владимир Путин, който обрисува своите възгледи за причините, довели до този конфликт и приравни подписаните през 30-те години на XX век двустранни договори между Германия и другите европейски страни (включително Полша) към пакта Молотов-Рибентроп. По този начин той изключи СССР от агресорите и представи всичко така, все едно не е имало никакво нападение на Русия срещу Полша, случило се само 17 дни след първите изстрели на броненосеца „Шлезвиг-Холщайн“. Също така Путин намекна, че сред тези, които носят отговорност за разпалването на войната е и Полша. Тази теза тогава бе опровергана от президента Лех Качински, който една година по-рано в Тбилиси предупреждаваше света колко е опасен руският империализъм с путинско лице, пише вестник  Gazeta Polska  в материал, представен без редакторска намеса. \r\nНяколко месеца преди тържествата във Вестерплат полският външен министър Радослав Сикорски официално очерта перспективата за членство на Русия в НАТО, като заяви, че Алиансът трябва да е готов за такова решение. След това бяха смоленската катастрофа, войната в Украйна и поредните престъпления на московския посткомунистически режим, най-известният от които беше унищожаването на пътнически самолет, летящ от Холандия с полет MH17 с 298 души на борда, свален от изстрел от зенитно-ракетен комплекс, принадлежащ на руската армия. \r\nИзказвайки се във Вестерплат, Путин призова света да развие отношенията си с Москва, като демонстрира като пример сътрудничеството си с Берлин: „Пример за това как да се лекуват рани от миналото могат да бъдат наистина партньорства между Федерална република Германия и Русия, примирението и щедростта на нашите народи, които се издигнаха над историческите сметки. Искрено искаме руско-полските отношения също да бъдат освободени от слоевете от миналото, да се развиват в духа на добросъседството“, каза той. \r\nТези думи на Путин бяха произнесени няколко месеца преди началото на изграждането на газопровода „Северен поток“. Официално този процес започна на 9 април 2010 г. Тръбопроводът беше пуснат и се превърна в инструмент за оказване на натиск върху държавите от Централна Европа. Германско-руското енергийно сътрудничество укрепи позициите на Германия и й позволи да се превърне в дистрибуционен център за суровини от Русия. Берлин продължава да следва тази политика и сега. Русия, ръка за ръка с Германия, полага нов клон на газопровода, без да се вслуша в протестите на Полша и страните от нейния регион. \r\nМеждувременно условията на геополитическата игра през последните 10 години се промениха. Развитието на технологията за добив на газ от шисти ни позволи да се превърнем в най-големия световен играч на този американски пазар, който веднага започна да търси купувачи за своите суровини. Търканията в отношенията (и дори политическата враждебност) между Берлин и Вашингтон, възникнали още в края на президентството на Обама, включваха, наред с други неща, този подтекст. \r\nВ същото време сътрудничеството се развива в рамките на „Инициативата за три морета“, членовете на която се стремят да ограничат руско-германското икономическо влияние. Те започнаха да изграждат собствена газова инфраструктура и след като в Украйна избухна войната, САЩ решиха да изпратят въоръжените си сили в Полша, което доведе до изместване на геополитическата граница, която се появи в Ялта на 400 километра на изток. Във военен смисъл за страната ни това се превърна в символ на края на Студената война. За първи път от няколкостотин години получихме шанс да създадем истинска система за международна сигурност, защитаваща Полша. \r\n \r\n10 години след речта на Путин във Вестерплат, Доналд Тръмп идва при нас и във връзка с неговото посещение очите на целия свят ще бъдат насочени към нас. Със сигурност ще получим възможността да представим полската версия на историята, която е важна в контекста на това как нашата страна се възприема на международната сцена. На първо място обаче това ще бъде повратна точка за укрепване на нашата сигурност. Сега се отваря прозорец на възможности и политиците трябва да съумеят да го използват. Политиците обаче се избират от гражданите. И точно ние трябва да си отговорим на въпроса кои политически концепции са ни по-близки: онези, които символизират присъствието ни на събития, отбелязващи избухването на Втората световна война, Владимир Путин или в края на краищата Доналд Тръмп. \r\n*** \r\n  Речта на кралицата на 14 октомври не е само начин да се опита да преодолее съпротивата на опонентите си срещу Брекзит без сделка – това е и шанс за Борис Джонсън да покаже програмата си за парламентарни избори, след като Великобритания е излязла от Европейския съюз, пише британското ляво-либерално издание  Independent  в материал, представен без редакторска намеса. \r\nСледващата сряда министърът на финансите Саджид Джавид ще разкрие правителствените планове за разходите за следващата година. Въпреки че настоява, че ще се придържа към фискалните правила на своя предшественик, Джавид е длъжен да обяви, че строгите икономии са приключили (отново) и ще обяви големи разходи за чувствителни за избирателите теми – здравната система, училищата и полицията. \r\nАко приемем, че Джеръми Корбин не успее да проведе вот на недоверие към правителството на Джонсън следващата седмица, пътят след това ще бъде открит за окончателна развръзка около Брекзит през последните две седмици на октомври. \r\nНикой не може да предвиди какво ще се случи тогава, но ако Джонсън успее да изведе Великобритания от ЕС, със или без сделка, той ще завърши само първото ниво в стремежа си да бъде запомнен като повече от поредния неуспешен премиер. \r\nТой ще продължи да има крехко мнозинство с един глас, заедно с Демократичната юнионистка партия, което вероятно ще е изчезнало дотогава, ако има още напуснали Консервативната партия във връзка с Брекзит. \r\nТака че той няма никакви перспективи да управлява ефективно, дори ако части от обществото му е дълбоко благодарно, че е нарушил безизходицата около Брекзит и дори ако по-големи части от неговата собствена партия го носят рамо високо по улиците като техен герой завоевател. \r\nЕто защо той ще трябва да отиде на избори скоро. Заплахата от „Партия Брекзит“ ще бъде парирана, дори ако Найджъл Фараж се опита да се оплаче от „грешния вид Брекзит“. А Лейбъристката партия ще се бори с Либерал-демократите, дори въпросът за излизането от ЕС вече да е решен. \r\nСледователно Речта на кралицата ще бъде пълна с мерки, свързани със здравеопазването, училищата и полицията. Това ще бъде голям опит да се представи правителството на Джонсън като пълно с идеи за мъглявата технологична икономика на бъдещето. \r\nБез съмнение министрите ще прекарат седмиците преди речта на кралицата да тръбят по програмата на Джонсън, включително в края на строгите икономии и колко коренно различна е от тази на Тереза Мей. \r\nЗа разлика от това, противниците на Брекзит без сделка изглеждат обречени да прекарат това време в атаки срещу конституционната процедура, която – ако те се провалят в опитите си да предотвратят излизането без споразумение – само ще укрепи позициите на Джонсън. \r\nАко премиерът успее да изкара страната от ЕС, неговото следващо голямо решение е не дали да отиде на предсрочни избори, а кога. Ако Великобритания е излязла без сделка, може да имаме бързо отиване до урните преди икономическите последствия от това да са ударили тежко. Друга вероятност е, ако има краткосрочни проблеми, последвани от спокоен период преди дългосричните негативни ефекти да бъдат усетени, може да имаме избори през пролетта на 2020 година. \r\nРазбира се, датата на изборите вече не е строго в ръцете на премиера, тъй като изисква две трети от гласове в Общините. Но, както през 2017 г., Корбин би почувствал, че трябва да помоли лейбъристките депитати да гласуват за предсрочни избори, тъй като толкова дълго го искаха. \r\nТака или иначе, подозирам, че Обединеното кралство отива към предсрочни избори през следващите няколко месеца. \r\n*** \r\n  Италианският президент Серджо Матарела даде на ляво-популисткото „Движение 5 Звезди“ (Д5З) своята благословия да формира ново правителство с лявоцентристката „Демократическа партия“ (ДП), пише европейската редакция на  Politico . \r\nНовата коалиция все още се нуждае от одобрение от парламента при вот на доверие. Говорителят на президента Джовани Грасо заяви, че партиите са постигнали споразумение за преназначаване на Джузепе Конте, който не принадлежи нито една група, но е много близо до Д5З, за премиер. Ролята на Конте беше предмет на спор по време на преговорите между партиите, защото някои членове на ДП искаха се отстранят всички остатъци от старата коалиция. \r\nПредишното коалиционно правителство на Д5З с дясната Лига се срина по-рано този месец, след като лидерът на последната - Матео Салвини, прекрати партньорството между фракциите, което в крайна сметка доведе до оставката на Конте като министър-председател. Матарела проведе консултации миналата седмица и тази седмица, за да се опита да реши по-нататъшния път, включително дали да свика предсрочни избори, ако не може да се сформира алтернативна коалиция. \r\nГрасо заяви, че Матарела официално ще даде мандат на Конте да състави ново правителство в четвъртък сутринта и след това Конте ще има няколко дни да избере кабинета си. \r\n„Казахме на Матарела, че сме на разположение да влезем в нов дългосрочен политически съюз с Демократическата партия, за да продължим мандата, който миналата година ни дадоха 11 милиона избиратели, без да бягаме от нашите отговорности“, заяви лидерът на Д5З Луиджи Ди Майо след среща с държавния глава. \r\nДумите му приличат на тези на колегата му от ДП Никола Цингарети, който по-рано в сряда заяви, че неговата партия е решена да се опита да управлява с Д5З, за да даде на Италия стабилно правителство, което може да се изправи пред сложна икономическа ситуация, да създаде работни места, да се съсредоточи върху т.нар. Green New Deal и сложи край на социалното напрежение в цялата страна. \r\n\"Разяснихме много ясно на президента, че това няма да е продължение на миналото, а нещо съвсем различно ... това би означавало обръщане на страницата върху миналото“, каза Цингарети. \r\nЕдин от проблемите, който все още трябва да бъде решен между двете партии е бъдещата позиция на ди Майо. Лидерът на Д5З иска да бъде преназначен като вицепремиер. ДП обаче отказват това искане, като твърдят, че левите популисти вече са избрали премиер и позицията на негов заместник трябва да отиде при социалдемократите.", "date": "2019.08.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/08/29/2693568/nikoleta-petkova-kulturolog-na-seknovenie-idva-krayat-na-lyatoto.html", "text": "В народния календар 29 август денят, в който Православната църква отбелязва отсичането на главата на Йоан Кръстител, е известен с името Секновение, каза за  Радио „Фокус“ – Пазарджик  културологът Николета Петкова. Тя обясни, че обредността на този ден е свързана с ред забрани. „На някои места се палят огньове за предпазване от зли сили. Не се започва нова работа, не се пътува. Въобще нищо ново не трябва да се прави. Не се крои и не се шие. В памет на невинно пролятата кръв на свети Йоан Кръстител е забранено да се консумира червена храна и да се пият червени питиета. Позволено е да се събират диви плодове за зимнина – киселици и дренки. Народът приема също, че идва краят на лятото и деня и нощта се отсичат, като стават равни по продължителност. Времето се захлажда и от този ден нататък не трябва да се къпят хората в реки и езера”, посочи също Петкова и допълни, че хората са вярвали, че на този ден всички влечуги, русалки и самодиви се прибират. „Те изоставят нашите места и отиват в така наречените слънчеви дворци, змейовете пък отиват в пещерите на змиите и ще излязат чак през следващата година, на Благовец. \r\nВаня НИКОЛОВА", "date": "2019.08.29", "title": "Николета Петкова, културолог: На Секновение идва краят на лятото"}
{"url": "http://www.focus-news.net/news/2019/08/29/2693571/nsi-prez-avgust-obshtiyat-pokazatel-na-biznes-klimata-namalyava-s-31-punkta-spryamo-nivoto-si-ot-yuli.html", "text": "През август 2019 г. стопанската конюнктура в страната се оценява като неблагоприятна. Общият показател на бизнес климата намалява с 3.1 пункта спрямо нивото си от юли, като понижение на показателя е регистрирано във всички наблюдавани сектори - промишленост, строителство, търговия на дребно и услуги. Това сочи  статистика на Националния статистически институт (НСИ) . \r\nПромишленост. Съставният показател „бизнес климат в промишлеността“ се понижава с 0.8 пункта, което се дължи на изместване на оценките на промишлените предприемачи за бизнес състоянието на предприятията от „по-добро“ към „задоволително“. Същевременно обаче прогнозите им както за бизнес състоянието, така и за производствената активност през следващите месеци са благоприятни. \r\nПрез последния месец се засилва негативното влияние на фактора „несигурна икономическа среда“, който измества на второ място затрудненията на предприятията, свързани с недостига на работна сила. \r\nПо отношение на продажните цени в промишлеността очакванията на мениджърите са за запазване на тяхното равнище през следващите три месеца. \r\nСтроителство. През август съставният показател „бизнес климат в строителството“ спада с 5.1 пункта в резултат на по-неблагоприятните оценки и очаквания на строителните предприемачи за бизнес състоянието на предприятията. Прогнозите им за строителната активност през следващите три месеца са също резервирани, като анкетата регистрира и увеличение на броя на клиентите със закъснения в плащането. \r\nНедостигът на работна сила продължава да е най-сериозната пречка за развитието на бизнеса. На второ и трето място са конкуренцията в бранша и несигурната икономическа среда, като през последния месец се наблюдава намаление на негативното им въздействие. \r\nОтносно продажните цени в строителството мениджърите предвиждат те да останат без промяна през следващите три месеца. \r\nТърговия на дребно. Съставният показател „бизнес климат в търговията на дребно“ намалява с 3.5 пункта, което се дължи на по-умерените оценки и очаквания на търговците на дребно за бизнес състоянието на предприятията. Прогнозите им за обема на продажбите и поръчките към доставчиците през следващите три месеца са също по-резервирани. \r\nОсновните фактори, затрудняващи дейността на предприятията, остават конкуренцията в бранша, недостатъчното търсене и несигурната икономическа среда. По отношение на продажните цени търговците предвиждат известно увеличение, макар преобладаващите очаквания да са за запазване на тяхното равнище през следващите три месеца.  \r\nПрез август съставният показател „бизнес климат в сектора на услугите“ се понижава с 4.9 пункта в резултат на изместване на оценките и очакванията на мениджърите за бизнес състоянието на предприятията от „по-добро“ към запазване на „същото“. Относно търсенето на услуги настоящата тенденция се оценява като подобрена, докато очакванията за следващите три месеца са по-умерени. \r\nКонкуренцията в бранша, несигурната икономическа среда и недостигът на работна сила продължават да са основните пречки за развитието на бизнеса в сектора, като анкетата отчита засилване на негативното влияние на първия фактор. \r\nПо-голяма част от мениджърите очакват продажните цени да останат без промяна през следващите три месеца.", "date": "2019.08.29", "title": "НСИ: През август общият показател на бизнес климата намалява с 3.1 пункта спрямо нивото си от юли"}
{"url": "http://www.focus-news.net/news/2019/08/29/2693569/api-po-oprr-zavarshi-rehabilitatsiyata-na-21-km-ot-prohoda-petrohan-na-teritoriyata-na-sofiyska-oblast.html", "text": "Завърши рехабилитацията на 20.8 км от път II-81 Бучин проход – Берковица от км 30+400 до км 51+235. Това съобщиха от пресцентъра на  Агенция „Пътна инфраструктура“ . Това е участък от прохода Петрохан на територията на Софийска област. Инвестицията е за над 12 млн. лв. Проектът - лот 3 се финансира от Оперативна програма „Региони в растеж“ 2014-2020 г. и националния бюджет. \r\nПътят II-81 София - Петрохан - Лом е изграден през 1970 г. и е основна комуникация на Северозападна и Югозападна България през билото на Стара планина. Второкласният път е най-пряката връзка за жителите от областите Монтана и Видин със София, както и с Дунав мост II, пристанище „Лом“ и балнеоложкия курорт Вършец. \r\nПо ОП „Региони в растеж“ 2014-2020 г. се ремонтират общо 43 км от прохода Петрохан в Софийска област. Освен рехабилитираните близо 21 км, в лот 3 в момента се ремонтират още 22.2 км от път-81 Костинброд - Бучин проход, които са в лот 2 от ОПРР. С успешното завършване на проектите ще бъде обновен целият проход Петрохан. Отсечката на територията на област Монтана беше ремонтирана през 2015 г. по програма „Транзитни пътища V“. \r\nУчастъкът в лот 3 започва от кръстовището с пътя ІІІ-813 за Годеч и завършва при върха на Петроханския проход - при км 51+235. Трасето е с подобрено отводняване, нова асфалтова настилка, хоризонтална маркировка, ограничителни системи и пътни знаци. На много места е извършено възстановяване на пътната конструкция и е разширен габаритът до 6.5 м. Ремонтирани са две кръстовища - за с. Манастирище и за с. Бракьовци, както и мостовото съоръжение при 49-ти км.  \r\nС рехабилитацията на пътя се осигурява по-лесен достъп на жителите на село Гинци и село Бракьовци до общинския център Годеч. \r\nСтроително-монтажните дейности на лот 3 са изпълнени от Обединение „Интер Пътища – 99“ ДЗЗД, в което участват: „Интерпром“ ЕООД и „Автомагистрали Хемус“АД. Стойността на договора за строителство е 12 057 906.66 лв. с ДДС. Строителният надзор е осъществен от Обединение „ТСП Консултанти“, в което са: „ТРИ ЕС“ ЕООД, „СТРОЛ-1000“ АД и „Пи Ес Консулт“ ЕООД. Техният договор е за 250 236.32 лв. с ДДС. Авторският надзор е на „РУТЕКС“ ООД. Стойността на договора е 10 327.20. с ДДС. \r\nОбщата стойност на проекта BG16RFOP001-7.001-0010 лот 3 „Път ІІ-81 Бучин проход – Берковица от км 30+400 до км 51+235, с обща дължина 20.835 км, област София“ е 12 546 470 лв. с ДДС. Финансирането от Европейския съюз е 10 664 499.50  лв. с ДДС. Националното съфинансиране е 1 881 970.50 лв. с ДДС.", "date": "2019.08.29", "title": "АПИ: По ОПРР завърши рехабилитацията на 21 км от прохода Петрохан на територията на Софийска област"}
{"url": "http://www.focus-news.net/news/2019/08/29/2693558/tass-ministrite-na-otbranata-ot-es-shte-obsadyat-izprashtaneto-na-misiya-na-sayuza-v-persiyskiya-zaliv.html", "text": "Въпросът за изпращане на мисия на ЕС за обезпечаване на сигурността в Персийския залив може да е  една от темите, които министрите на отбраната от страните-членки ще обсъдят на неформалната си среща в Хелзинки. Това съобщи военният министър на Финландия Анти Кайконен в четвъртък преди заседанието, предава  ТАСС . \r\n„Може би. Ще видим. По-добре да говорим след дискусията. Ще имаме пресконференция и на нея ще кажем“, отбеляза Кайконен в отговор на съответстващ въпрос. \r\n„В дневния ни ред тема за сигурността в моретата. Затова не е изключено някой от моите колеги да поиска да обсъдим ситуацията в Персийския залив“, посочи още финландският министър. \r\nДържавният департамент на САЩ заяви по-рано, че Вашингтон изгражда коалиция, за да осигури свобода на корабоплаването в региона на Персийския залив. На 23 юли държавният секретар на САЩ Майкъл Помпео предложи да се включат държави от различни региони на света за участие в коалицията. В същия ден стана известно, че Германия, Франция и Обединеното кралство водят преговори за осигуряване на собствена мисия за наблюдение на безопасността на корабоплаването в Персийския залив. \r\nГерманският външен министър Хайко Маас след това каза, че преговорите за европейска мисия за наблюдение на сигурността в Персийския залив са в начален етап. \r\n \r\nПревод и редакция:", "date": "2019.08.29", "title": "ТАСС: Министрите на отбраната от ЕС ще обсъдят изпращането на мисия на Съюза в Персийския залив"}
{"url": "http://www.focus-news.net/news/2019/08/29/2693564/smolyan-pozhar-v-suhi-trevi-i-hrasti-e-goryal-v-mestnostta-izvora.html", "text": "Пожар в сухи треви и храсти е горял в местността Извора край Смолян. Това съобщиха от  ОДМВР – Смолян . На 28 август 2019 г., в 17.30 ч. на тел. 112 е получен сигнал за запалени сухи треви и храсти в местността Извора в кв. „Влахово“ в Смолян. Предполагаемата причина е хвърлена незагасена цигара. Пламъците са потушени от екип на РСПБЗН – Смолян с един противопожарен автомобил и петима служители. Не е допуснато разпространяване на огъня.", "date": "2019.08.29", "title": "Смолян: Пожар в сухи треви и храсти е горял в местността Извора"}
{"url": "http://www.focus-news.net/news/2019/08/29/2693570/sport-prodavat-lukoki-do-chasove.html", "text": "Лудогорец ще продаде крилото си Джоди Лукоки до часове. Заради очаквания трансфер 26-годишният флангови нападател не замина вчера с тима за Словения. Той остана в България, където ще води преговори с евентуалния си бъдещ клуб. От клуба запазиха пълно мълчание по темата, факт е, че още в началото на кампанията Лукоки заяви пред медиите в Холандия, че може би е време да премине в друг клуб. Тогава той посочи, че има предложения от тимове от Германия, Турция и Русия. \r\nОчаква се до неделя да има развитие по евентуална негова продажба. До този момент през сезона Лукоки бе изиграл 4 мача в първенството, в които се разписа веднъж. В евротурнирите бе на терена в 5 двубоя, като вкара два гола. \r\nАко Лудогорец не влезе в групите на Лига Европа, то е много вероятно да бъде продаден още някой играч освен Лукоки.", "date": "2019.08.29", "title": "Спорт: Продават Лукоки до часове"}
{"url": "http://www.focus-news.net/news/2019/08/29/2693542/koha-ditore-kosovo-eksperti-ochakvat-ideyata-za-razmyana-na-teritorii-da-se-poyavi-otnovo-i-tova-shte-e-zaplaha-za-tselostta-na-bih.html", "text": "Експертът по Балканите и бивш външен министър на Словакия Едуард Кикан заяви, че очаква идеята за размяна на територии между Косово и Сърбия да се появи отново и предупреди, че това ще дестабилизира Босна и Херцеговина, пише прищинският ежедневник  Koha Ditore . \r\nОсвен това Кукан разкритикува върховния представител на ЕС по външните работи Федерика Могерини за това, че не е показала достатъчно лидерство в посредничеството на диалога. В изявление на Словашката външнополитическа асоциация, Кукан заяви: „В момента, когато Косово наложи мита на Сърбия, Могерини трябваше да отиде там и да удари по масата“. \r\n \r\nПревод и редакция:", "date": "2019.08.29", "title": "Koha Ditore (Косово): Експерти очакват идеята за размяна на територии да се появи отново и това ще е заплаха за целостта на БиХ"}
{"url": "http://www.focus-news.net/news/2019/08/29/2693553/reuters-britanskoto-pravitelstvo-predizvika-protivnitsite-na-brekzit-promenete-zakona-ili-promenete-pravitelstvoto.html", "text": "Правителството на британския премиер Борис Джонсън отправи предизвикателство към депутатите, които искат да спрат Брекзит: променете закона, или променете правителството, ако искате да спрете излизането на Обединеното кралство от Европейския съюз на 31 октомври, предава  Reuters . \r\nВеликобритания е на седмици от излизането от ЕС, но все още не е постигнала сделка с Брюксел, за да смекчи въздействието на откъсването от най-големия си търговски партньор. Джонсън казва, че иска сделка, но ще напусне без такава, ако е необходимо. \r\nПремиерът разяри опонентите си, като нареди спирането на парламента за почти месец преди крайния срок за Брекзит, като ограничи възможността на законодателите да използват парламентарни процедури и правила, за да го блокират. \r\nДжейкъб Рийс-Мог, лидер на Камарата на общините, се присмя на тези депутати, които искат да осуетят плановете на Джонсън. \r\n„Всички тези хора, които плачат и скърцат със зъби, знаят, че има два начина да правят това, което искат да правят“, заяви Рийс-Мог, привърженик на Брекзит, пред BBC. \r\n„Едното е да променят правителството, а другото е да променят закона. Ако направят, което и да е от двете, това ще има ефект“. \r\n„Ако те нямат нито смелостта, нито намерението да направят нито едно от тях, тогава ще излезнем на 31 октомври в съответствие с резултата от референдума“. \r\n \r\nПревод и редакция:", "date": "2019.08.29", "title": "Reuters: Британското правителство предизвика противниците на Брекзит: Променете закона, или променете правителството"}
{"url": "http://www.focus-news.net/news/2019/08/29/2693572/pazardzhik-novi-150-potrebiteli-v-obshtina-peshtera-shte-poluchavat-topal-obyad-chrez-obshtestvenata-trapezariya-po-proekt-poday-raka.html", "text": "Нови 150 потребители в община Пещера ще получават топъл обяд чрез обществената трапезария по  проект „Подай ръка“,  съобщиха от  Общината . От 2 септември те ще получават храна в три нови пункта – Пункт №2 - гр. Пещера (Павилион №4 на общински пазар), Пункт №3 - с. Радилово (Пенсионерски клуб), Пункт №4 - с. Капитан Димитриево (Пенсионерски клуб).  \r\nУвеличението на броя на потребителите на социалната услуга стана възможно след предприетите действия от Общинска администрация Пещера и след сключването на допълнително споразумение към Договора за предоставяне на  безвъзмездна финансова помощ с Агенцията за социално подпомагане. С договореното увеличение, общия брой на потребителите на обществената трапезария става 220.  \r\nОбщина Пещера предоставя и съпътстващи мерки на потребителите на услугата, изразяващи се в индивидуално консултиране и съдействие за възможностите за ползване на други социални услуги, ползване на административни общински услуги, подпомагане достъпа до здравни и образователни услуги. Предоставянето на топлия обяд в новите пунктове и ще приключи на 31 декември 2019 г. Срокът на изпълнение на целия проект е 37 месеца, а неговата обща стойност е 176 111.52 лв.  \r\nЗаявления и придружаващи документи за ползване на социалната услуга обществена трапезария от жителите на общината ще се приемат  до 30 ноември 2019 г. в Центъра за административно обслужване към Община Пещера на ул.„Дойранска епопея“ № 17 и в кметствата на селата Радилово и Капитан Димитриево.", "date": "2019.08.29", "title": "Пазарджик: Нови 150 потребители в община Пещера ще получават топъл обяд чрез обществената трапезария по проект „Подай ръка“"}
{"url": "http://www.focus-news.net/news/2019/08/29/2693576/smolyan-s-parva-kopka-shte-bade-daden-start-na-obnovyavaneto-na-mnogofamilni-zhilishtni-sgradi-v-zlatograd.html", "text": "Първа копка за отбелязване на старта на четвъртия проект, изпълняван от Община Златоград с финансова подкрепа на Оперативна програма „Региони в растеж“ 2014-2020 г., процедура BG16RFOP001-2.002 „Енергийна ефективност в периферните райони-2” ще се проведе от 18.00 часа в града. Това съобщиха от  Община Златоград . \r\nПроектът цели повишаване на енергийната ефективност и обновяване на единадесет многофамилни жилищни сгради на територията на град Златоград. Събитието ще се проведе на ул. „България“, в близост до блок №128, т.нар. „Текстилски блок”. Това е и първата сграда от проекта, по която ще стартират ремонтни дейности. Останалите сгради, включени в проекта, са на сдружения на собствениците: „Ахрида 22“, „Тракия“, „Къща Виктория“, „Велико Търново“, „Раз Цвет“, „Фамилна къща Чаушеви“, „Синчец“, „Братя Хъмчеви“, „Гогаджови“, „Фамилия Касабови“. Дейностите по тях се очаква да стартират през септември тази година.", "date": "2019.08.29", "title": "Смолян: С първа копка ще бъде даден старт на обновяването на многофамилни жилищни сгради в Златоград"}
{"url": "http://www.focus-news.net/news/2019/08/29/2693580/inzh-daniel-panov-kmet-na-veliko-tarnovo-uspyahme-da-realizirame-nad-60-ot-investitsionnata-programa-na-obshtinata.html", "text": "На над 60% възлиза изпълнението на Инвестиционната програма на Община Велико Търново към днешна дата. Това сочат временните отчети, които се изготвят Общината. Това съобщи по време на редовното заседание на Общински съвет – Велико Търново кметът инж. Даниел Панов във връзка с констатация от общинския съветник от БСП Стоян Витанов, който заяви, че касовото изпълнение на бюджета е с по-лоши показатели от миналата година, предаде репортер на  Радио „Фокус“ – Велико Търново . Инж. Панов подчерта, че ежеседмично получава информация за всички проекти, които се реализират в общината, и отчете, че те вървят по план.  \r\n„Изпълнението на Инвестиционната програма зависи много от метеорологичните условия. Юни месец, например, беше много дъждовен и няма как да отчетем 20% изпълнение, но по мои наблюдения, тъй като всяка седмица получавам информация за реализацията на дейностите по всеки един обект, дали пътна или образователна инфраструктура, или пък някакви други ремонти, ние сме над 60%. Все пак окончателните резултати ще са ясни през ноември, когато приключва строителния сезон и нека ги изчакаме, а не да злословим“, каза още инж. Панов.  \r\nТой допълни, че има грешки в работата на администрацията, но увери, че те се „изчистват“ навременно. Освен това инж. Даниел Панов припомни, че през 2019 година Общината има рекорден бюджет от 95 млн. лв., като направи сравнение с миналата година, когато сумата е била с около 30 млн. лв. по-малка. Според него всички тези средства се използват с цел да се подобри живота на хората в общината. \r\nЛуиза ТРАНЧЕВА", "date": "2019.08.29", "title": "Инж. Даниел Панов, кмет на Велико Търново: Успяхме да реализираме над 60% от Инвестиционната програма на Общината"}
{"url": "http://www.focus-news.net/news/2019/08/29/2693573/nsi-prez-yuni-2019-g-narastva-proizvodstvoto-na-propan-butanovi-smesi-s-250-spryamo-sashtiya-mesets-na-predhodnata-godina.html", "text": "През юни 2019 г. нараства производството на пропан-бутанови смеси с 25.0% спрямо същия месец на предходната година. Това сочи  статистика на Националния статистически институт (НСИ) . \r\nПрез юни 2019 г. спрямо май 2019 г. нараства производството на: \r\n- дизелово гориво - с 0.7% до 282 хил. т;  \r\n- електроенергия - с 0.8% до 3 055 ГВтч.  \r\nНамалява производството на: \r\n- твърди горива - с 38.3% до 1 416 хил. т; \r\n- пропан-бутанови смеси - с 9.1% до 10 хил. т;  \r\n- безоловен бензин - с 2.5% до 155 хил. тона.  \r\nПроизводството на природен газ остава без изменение. \r\nПрез юни 2019 г. спрямо същия месец на предходната година нараства производството на: \r\n- пропан-бутанови смеси - с 25.0%; \r\n- дизелово гориво - с 22.6%.  \r\nНамалява производството на: \r\n- твърди горива - с 41.7%; \r\n- безоловен бензин - с 9.4%; \r\n- електроенергия - с 13.9%.  \r\nПрез юни 2019 г. спрямо май 2019 г. нарастват доставките на пропан-бутанови смеси - с 14.3% до 48 хил. тона.  \r\nНамаляват доставките на: \r\n- твърди горива - с 37.3% до 1 496 хил. т; \r\n- безоловен бензин - с 2.2% до 44 хил. т;  \r\n- природен газ - с 13.7% до 176 млн. м3; \r\n- електроенергия - с 1.1% до 2 521 ГВтч.   \r\nПрез юни 2019 г. спрямо същия месец на предходната година нарастват доставките на:  \r\n- пропан-бутанови смеси - с 11.6%;  \r\n- безоловен бензин - с 4.8%;  \r\n- електроенергия - с 4.2%.  \r\nНамаляват доставките на: \r\n- твърди горива - с 40.5%; \r\n- дизелово гориво - с 9.5%; \r\n- природен газ - с 5.4%.", "date": "2019.08.29", "title": "НСИ: През юни 2019 г. нараства производството на пропан-бутанови смеси с 25.0% спрямо същия месец на предходната година"}
{"url": "http://www.focus-news.net/news/2019/08/29/2693581/kmetat-na-sofiya-yordanka-fandakova-prez-sledvashtata-godina-predvizhdame-tsyalosten-remont-na-teatar-sofiya.html", "text": "През следващата година предвиждаме цялостен ремонт на Театър „София“. Това каза кметът на София Йорданка Фандъкова след проверка на ремонта на филиала на Кукления театър в столицата, предаде репортер на  Агенция „Фокус“ . Фандъкова допълни, че проектът е почти готов и във връзка с него е кандидатствано за европейски средства. Столичният кмет акцентира и върху предстоящия ремонт на още два културни обекта. „Културният дом в „Искър“ и културният дом в „Красно село“ ремонтирахме изцяло и станаха чудесни културни средища в кварталите. Остават ни „Средец“ и „Надежда“. Предвиждаме ги за следващата година“, коментира кметът. От думите ѝ през настоящата година са били отпуснати средства за ремонта и на две читалища. „Опитваме се да възстановим и надградим културните пространства в София“, заяви още Фандъкова.  \r\nТеодора ПАВЛОВА", "date": "2019.08.29", "title": "Кметът на София Йорданка Фандъкова: През следващата година предвиждаме цялостен ремонт на Театър „София“"}
{"url": "http://www.focus-news.net/news/2019/08/29/2693579/kmetat-na-sofiya-yordanka-fandakova-nyama-nishto-po-priyatno-ot-rezultata-ot-investitsii-v-izkustvo.html", "text": "Няма нищо по-приятно от резултата от инвестиции в изкуство и по-конкретно изкуство за децата. Това каза кметът на София Йорданка Фандъкова след проверка на ремонта на филиала на Кукления театър в столицата, предаде репортер на  Агенция „Фокус“ . „Радвам се, че сме на финала на цялостната реконструкция на салона на Столични куклен театър - един театър, с който се гордеем. Имат много успехи, печелят много награди, но децата на София заслужават да се радват на театъра в най-добрата среда“, добави още кметът. Фандъкова допълни, че в хода на ремонта е поискано и допълнително финансиране за изграждане на платформа за декорите. „Тя вече се изпълнява осигурихме допълнителни средства. Около половин милион лева е стойността на ремонта на цялата сграда“, обясни тя. „Освен салона и сцената, където артистите играят, са направени и всички помещения, свързани с артистите: гримьорните, тоалетните, включително и за деца и хора с увреждания. Остава да се направи рампата, да се довърши платформата и да се закърпи всичко това“, заяви още столичният кмет. По думите ѝ ремонтът на Столичния куклен театър ще приключи в края на октомври, а от ноември ще започнат репетициите и представленията.  \r\nТеодора ПАВЛОВА", "date": "2019.08.29", "title": "Кметът на София Йорданка Фандъкова: Няма нищо по-приятно от резултата от инвестиции в изкуство"}
{"url": "http://www.focus-news.net/news/2019/08/29/2693582/kyustendil-obshtinata-organizira-informatsionna-kampaniya-po-natsionalnata-programa-za-dostapna-zhilishtna-sreda-i-lichna-mobilnost.html", "text": "Община Кюстендил организира информационна кампания по Националната програма за достъпна жилищна среда и лична мобилност. Това съобщи за  Радио „Фокус” – Кюстендил  Ива Брусарска, експерт към Общината. Разяснителната кампания ще се проведе от 10.00 часа на 30 август в залата на Общината Кюстендил.  \r\nОсновната цел на програмата е изграждане на достъпна среда в съществуващите жилищни сгради и прилежащите им пространства за хора с увреждания и осигуряване на лична мобилност за тяхното социално приобщаване, като се отчитат и специфичните им потребности. Срещата е във връзка с организирана от Министерство на труда и социалната политика кампания, за набиране на проектни предложения по националната програма. \r\nВенцеслав ИЛЧЕВ", "date": "2019.08.29", "title": "Кюстендил: Общината организира информационна кампания по Националната програма за достъпна жилищна среда и лична мобилност"}
{"url": "http://www.focus-news.net/news/2019/08/29/2693578/margarita-macheva-dramatichen-teatar-nikola-vaptsarov-blagoevgrad-prez-izminaliya-sezon-prihodite-na-teatara-sa-se-uvelichili-25-pati-v-sravnenie-s-predhodnite-3-godini.html", "text": "През изминалия творчески сезон приходите на Драматичен театър „Никола Вапцаров“-Благоевград са се увеличили 2.5 пъти в сравнение с предходните 3 години. Това каза по време на пресконференция по повод откриването на юбилейния стотен творчески сезон на театъра неговият директор Маргарита Мачева, предаде репортер на  Радио „Фокус“-Пирин . Тя посочи, че през предходния сезон трупата са изиграли 113 представления и са реализирали 50 турнета пред 20 000 зрители, както и 6 премиери на нови заглавия.  \r\n„Само през последния сезон имаме 8 селекции за национални и международни фестивали. През октомври Драматичен театър „Никола Вапцаров“-Благоевград ще представи България на фестивала в Крагоевац, Сърбия, с „Портретът на Дориан Грей“, а на този фестивал гостува по едно представление за всяка балканска страна. Имаме номинация за награда „Икар“ на Съюза на артистите, както и номинация за награда „Аскер“, заяви Мачева. Според нея това са наистина големи постижения за театъра, които категорично бележат добро развитие, дори и само за един сезон. \r\nНа пресконференцията присъстваха и председателят на Съюза на артистите в България – Христо Мутафчиев, и актьорите Кънчо Кънев, Юлия Дживджорска, Гергана Цакова, Жанет Керанова и Нина Болгар. \r\nНатали СТЕФАНОВА", "date": "2019.08.29", "title": "Маргарита Мачева, Драматичен театър „Никола Вапцаров“-Благоевград: През изминалия сезон приходите на театъра са се увеличили 2.5 пъти в сравнение с предходните 3 години"}
{"url": "http://www.focus-news.net/news/2019/08/29/2693574/afp-dzhuzepe-konte-e-poluchil-nov-mandat-za-sastavyane-na-pravitelstvo-ot-prezidenta-matarela.html", "text": "Италианският президент Серджо Матарела е дал на премиера Джузепе Конте мандат да формира ново правителство в четвъртък, след като в Рим постигнаха сделка за предотвратяване на предсрочните избори, предава  AFP , като се позовава на съобщение от пресслужбата на държавния глава. \r\nОчаква се Конте да получи няколко дни за политически консултации, които трябва да доведат до формирането на работещо мнозинство в парламента, след като ляво-популистката „Движение 5 Звезди“ и лявоцентристката Демократиеска партия се съгласиха да работят заедно в нова управляваща коалиция. \r\n \r\nПревод и редакция:", "date": "2019.08.29", "title": "AFP: Джузепе Конте е получил нов мандат за съставяне на правителство от президента Матарела"}
{"url": "http://www.focus-news.net/news/2019/08/29/2693584/ria-novosti-premierat-na-moldova-obsadi-s-boltan-sigurnostta-na-stranata.html", "text": "Премиерът на Молдова Мая Санду съобщи, че е обсъдила със съветника по национална сигурност на президента на САЩ Джон Болтън въпроси за укрепване на сектора на сигурността и отбраната на страната на срещата им в четвъртък в Кишинев, предава  РИА Новости . \r\nБолтън е на кратка визита в Молдова за среща с държавното ръководство. След това той ще замине за Минск, където ще има среща с президента на Беларус Александър Лукашенко. \r\n„Тази визита (на Болтън в Кишинев) е потвърждение на това, че САЩ са стратегически партньор на Молдова“, заяви премиерът на брифинг след срещата. \r\nСанду съобщи, че в хода на разговорите е обсъдена темата за „укрепване на сектора за сигурност и сектора на отбраната, което има ключово значение за обезпечаването на независимостта и териториалната цялост на страната“. \r\nМинистър-председателят заяви още, че сред приоритетите на правителството е подписването на нов индивидуален план за действие по сътрудничеството Молдова-НАТО и преминаване към втората фаза на инициативата за укрепване на отбранителните способности на Молдова, която правителството реализира в сътрудничество с военните структури на САЩ. \r\n„Помощта на САЩ в модернизацията на сектора за сигурност и отбрана в момента достига около 15 милиона долара на година“, каза Санду. \r\n \r\nПревод и редакция:", "date": "2019.08.29", "title": "РИА Новости: Премиерът на Молдова обсъди с Болтън сигурността на страната"}
{"url": "http://www.focus-news.net/news/2019/08/29/2693577/nova-makedoniya-makedoniya-mitsotakis-uveri-merkel-che-shte-spazva-prespanskiya-dogovor.html", "text": "Гръцкият премиер Кириакос Мицотакис е на посещение в Берлин, където ще се срещне с германския канцлер Ангела Меркел и министъра на финансите Олаф Шолц, предава електронното издание на вестник  „Нова Македония“ . \r\nОсновни теми на срещата ще бъдат икономиката, инвестициите и бежанския поток. \r\nГоворителят на гръцкото правителство Стелиос Пецас бе запитан на пресконференция за това, дали Преспанският договор ще бъде тема на срещите и отговори, че позициите на Атина и на партньорите й по политиката за Запданите Балкани  са добре известни. \r\nМицотакис знае, че неговото отхвърляне на мерките за строги икономии по време на администрацията на СИРИЗА, както и противопоставянето му на Договора от Преспа не развълнува канцлера, тъй като допринася за конфликт с нейните позиции за Гърция и стратегическите й цели за Балканите. \r\nОбаче това беше тогава. Бъдещето се крие в следващите стъпки за гръцката икономика и в това отношение най-голямото предимство на Мицотакис е, че до голяма степен той насърчава реформи, които са в съответствие с философията на християндемократите в Германия. \r\n„Що се отнася до споразумението за името от Преспа, Мицотакис има всички основания да подчертае мнението си, че външната политика на Гърция е стабилна и че ще спазва всяко споразумение, подписано от предишната администрация“, написа Катимерини. \r\n \r\nПревод и редакция:", "date": "2019.08.29", "title": "„Нова Македония“ (Македония): Мицотакис увери Меркел, че ще спазва Преспанския договор"}
{"url": "http://www.focus-news.net/news/2019/08/29/2693586/burgas-festivalat-na-pyasachnite-skulpturi-shte-e-s-novo-rabotno-vreme-ot-2-septemvri.html", "text": "Фестивалът на пясъчните скулптури ще е с ново работно време от 2 септември. Това съобщиха от пресцентъра на  Община Бургас . От тази дата една от най-интересните атракции на Бургас ще посреща посетители от 09.00 до 21.00 часа, без почивен ден, а цените са следните: деца до 7-год. възраст и хора с увреждания – безплатно; деца 7-18 год. – 1.50 лева.; пенсионери – 1.50 лева; група над 10 души – по 2.50 лева на човек; редовен билет – 3.50 лева; 2 възрастни + дете над 7 год. – 7 лева; 2 възрастни + 2 деца над 7 год. – 8.50 лева; 2 възрастни + 3 деца над 7 год. – 10 лева.  \r\n12-то издание на фестивала за първи път събра на едно място творци само от България. Майсторите пресъздадоха своите идеи на тема „Любими детски герои“, с което показаха, че в Бургас се развива местна школа в този вид изкуство.", "date": "2019.08.29", "title": "Бургас: Фестивалът на пясъчните скулптури ще е с ново работно време от 2 септември"}
{"url": "http://www.focus-news.net/news/2019/08/29/2693587/prof-nikolay-ovcharov-arheolog-razkriti-sa-poveche-ot-60-groba-pri-prouchvaneto-na-vtoriya-srednovekoven-nekropol-v-perperikon.html", "text": "Разкрити са повече от 60 гроба при проучването на втория средновековен некропол в Перперикон. Това каза в интервю за  Агенция „Фокус“  археологът проф. Николай Овчаров. „В гробовете и около тях се намериха десетки интересни паметници, бронзови кръстове, бронзови реликварий, както и накити на някои от погребаните“, добави археологът. „Много интересен е един гроб, чието проучване все още продължава. Гробът е положен върху голям по-ранен питос от Ранно християнската епоха. Очевидно става дума за някакъв обичай, който на този етап не е ясно, какво точно представлява. Това предстои да бъде проучено“, обясни още проф. Овчаров. По думите му проучването на некропола ще продължи и през следващата година.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.29", "title": "Проф. Николай Овчаров, археолог: Разкрити са повече от 60 гроба при проучването на втория средновековен некропол в Перперикон"}
{"url": "http://www.focus-news.net/news/2019/08/29/2693588/balgarski-uchenitsi-specheliha-chetiri-medala-ot-olimpiada-po-informatika.html", "text": "С четири медала – три сребърни и един бронзов, се завръща днес отборът на България от Европейската олимпиада по информатика. Това съобщиха от пресцентъра на  Министерството на образованието и науката . Спечелиха ги Атанас Димитров и Благо Гунев от СМГ, Деян Хаджи-Манич от МГ „Д-р Петър Берон“ във Варна и Велислав Гърков от 2 СУ „Акад. Емилиян Станев“ в София. Така, всички представящи страната ни ученици получиха отличия от състезанието.  \r\nОлимпиадата се проведе в словенския град Марибор. Включиха се 90 състезатели от 24 страни. Ръководители на българския отбор бяха проф. Каталина Григорова от Русенския университет и Илиян Йорданов от Факултета по математика и информатика на СУ „Св. Климент Охридски“. Медалистите ни се прибират в 15,30ч. с полет от Белград.", "date": "2019.08.29", "title": "Български ученици спечелиха четири медала от олимпиада по информатика"}
{"url": "http://www.focus-news.net/news/2019/08/29/2693589/kyustendil-posledniyat-ot-poreditsata-letni-kontserti-na-profesionalniya-duhov-orkestar-shte-se-provede-na-arkata.html", "text": "Последният от поредицата летни концерти на професионалния духов оркестър ще се проведена „Арката” в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът ще започне от 19.30 часа на сцена „Арката” на площад „Велбъжд”.  \r\nПо традиция професионалният духов оркестър се включва в културната програма „Кюстендилско лято”. Това лято концертите бяха всеки четвъртък на „Арката”. „Гостите на концертите можеха да се насладят на изключително разнообразен и богат репертоар от произведения, в изпълнение на професионалните музиканти”, каза Дима Укалска. \r\nВенцеслав ИЛЧЕВ", "date": "2019.08.29", "title": "Кюстендил: Последният от поредицата летни концерти на професионалния духов оркестър ще се проведе на „Арката”"}
{"url": "http://www.focus-news.net/news/2019/08/29/2693585/plovdiv-apelativniyat-sad-ostavi-v-aresta-mazh-obvinen-za-pritezhanie-i-razprostranenie-na-heroin-i-kokain.html", "text": "Пловдивският апелативен съд потвърди определението на Окръжен съд – Пловдив, с което е взета най-тежката мярка за неотклонение „задържане под стража“ спрямо турския гражданин И. Й., обвинен за притежание и разпространение на хероин и кокаин. Това съобщиха от пресцентъра на  Съда . Спрямо него е предявено обвинение за това, че на 19 август 2019 г. в гр. Пловдив е държал с цел разпространение 257,6 гр. хероин, както и кокаин с нето тегло 0,434 грама.  \r\nАпелативните магистрати прецениха, че от събраните до момента доказателства може да се направи обосновано предположение, че И. Й. е извършил това, в което е обвинен, на база протоколи от извършени процесуално-следствени действия, личен обиск, при който у лицето са намерени количествата хероин и кокаин. В подкрепа на това са и свидетелски показания, свързани с това, че лица, занимаващи се с разпространение на хероин на територията на град Пловдив, са контактували интензивно с И. Й. \r\nАпелативните съдии споделят и останалите доводи на първата инстанция за съществуваща реална опасност от извършване на престъпление и укриване, като взеха предвид и обстоятелството, че лицето е трайно установено зад граница. \r\nОпределението е окончателно и не подлежи на протест и обжалване.", "date": "2019.08.29", "title": "Пловдив: Апелативният съд остави в ареста мъж, обвинен за притежание и разпространение на хероин и кокаин"}
{"url": "http://www.focus-news.net/news/2019/08/29/2693590/zam-kmetat-na-sofiya-todor-chobanov-kachestvoto-na-kulturnata-infrastruktura-e-izklyuchitelno-vazhno.html", "text": "Качеството на културната инфраструктура е изключително важно. Това каза заместник-кметът на София д-р Тодор Чобанов след проверка на ремонта на филиала на Кукления театър в столицата, предаде репортер на  Агенция „Фокус“ . „Нашата политика, освен изцяло да обновим всички важни средища на културния живот, всички общински културни институти, специално за децата включва и една политика на деконцентрация. Например от септември ще заработи Детски образователно-културен център  в Ларгото. Надявам се Кукленият театър да може да го натовари с допълнителни дейности“, заяви още Чобанов. Той добави, че друг детски образователно-културен център ще заработи и в Южния парк. „Искаме да има повече места, повече възможности най-малкото, защото всеки родител предпочита да отиде на място, което е по-близо до неговия дом. Това е част от нашата политика: повече възможности, повече такива места в кварталите и зелените пространства“, обясни Чобанов. \r\nТеодора ПАВЛОВА", "date": "2019.08.29", "title": "Зам.-кметът на София Тодор Чобанов: Качеството на културната инфраструктура е изключително важно"}
{"url": "http://www.focus-news.net/news/2019/08/29/2693594/ombudsmanat-maya-manolova-pritesnenieto-na-nashite-sanarodnitsi-vav-velikobritaniya-e-che-brekzit-bez-sporazumenie-shte-zastrashi-pravata-im.html", "text": "Притеснението на нашите сънародници във Великобритания е, че при евентуално напускане на Великобритания без споразумение, ще бъдат сериозно застрашени правата им – на свободно предвижване, пребиваване, равно третиране и др. Това каза омбудсманът Мая Манолова на дискусия за Брекзит по проблемите на българите във Великобритания, предаде репортер на  Агенция „Фокус“ . „Повод за днешната среща е едно подробно писмо от българите, които живеят в Лондон и са изключително притеснени за предстоящото напускане от страна на Великобритания на ЕС най-вероятно без споразумение. Предвид трудните преговори и очакването, че Брекзит ще се случи на 31 октомври 2019 г. без сключване на споразумение, което да уреди ясно и непротиворечиво правата на гражданите на Европейския съюз във Великобритания, тази опасност става все по-голяма. Всички ние си даваме сметка, че липсата на споразумение за Брекзит ще застраши огромен брой не само български граждани, но и на страни членки на ЕС“, заяви Манолова. Тя допълни, че с това са свързани и редица други права - здравни, социални и прочее. По думите ѝ притесненията са свързани най-вече с тези български граждани, които не са добили статут и не са започнали процедура по добиване на такъв. „Числата показват, че от 280 000 български граждани във Великобритания, едва 45 000 са придобили статут към днешна дата. Двете основни теми, които се представят от нашите сънародници във Великобритания са свързани с придобиването на емиграционен статут след Брекзит и затруднена социална интеграция“, посочи омбудсманът. Според нея огромен проблем е и съществуващата неяснота за това по какъв начин те ще могат да упражняват правата си – на пътуване, пребиваване и т.н. „Проблем е и изключителната сложност на административната процедура за добиване на статут. Проблем е и недостатъчната компютърна грамотност, езиковата бариера и др. Затова е и тази среща, за да привлечем вниманието на българските институции, защото е безспорно, че е необходима информационна кампания, която да стигне до нашите сънародници във Великобритания“, добави Манолова. Тя бе категорична, че една институция не може да се справи сама, а е необходимо взаимодействие между различни институции.  \r\nНишан Джингозян – българин, живеещ и работещ във Великобритания, направи презентация за проблемите на българите във Великобритания.  \r\nЗорница КОСТАДИНОВА", "date": "2019.08.29", "title": "Омбудсманът Мая Манолова: Притеснението на нашите сънародници във Великобритания е, че Брекзит без споразумение ще застраши правата им"}
{"url": "http://www.focus-news.net/news/2019/08/29/2693595/burgas-rok-grupata-hayes-y-shte-sviri-na-ostrov-sveta-anastasiya-na-31-avgust.html", "text": "На 31 август, събота, инди рок групата Hayes & Y ще свири на остров Света Анастасия, а музикалните събития там са винаги някак по-интимни и приятни. Това съобщиха от пресцентъра на  Община Бургас . Групата не е гостувала в Бургас от няколко години, но не е непозната на публиката там. През 2015-та Hayes & Y подгряха сцената на Spirit of Burgas за хедлайнера Kasabian.  \r\nЧленове на формацията са Благослав Анастасов – вокал, ритъм китара, Радослав Лозански – китара, синтезатор, Ивайло Делев – бас китара, Денис Холбек – ударни, беквокали. Hayes & Y е млада, просперираща група с множество концерти в България и чужбина. Музиката им е смесица от инди, поп, рок, денс и електронни елементи.  \r\nПрограмата за концерта е следната:  \r\n– Качване на кораба от Магазия 1 в 19.30 ч.;  \r\n– Отпътуване от Бургас (Магазия 1) в 20.00 ч.; – Начало на концерта в 21.00 ч.;  \r\n– Отпътуване от остров Света Анастасия в 23.00 ч.;  \r\n– Акостиране в Бургас (Магазия 1) в 23.30 ч.  \r\nБилети се продават в туристическите информационни центрове в град Бургас: „Часовник“, Автогара Юг и „Магазия 1“. Цена на билет с включено пътуване с кораб „Анастасия“ – 29.00 лева; билети за ученици – 25.00 лева; деца от 3 до 7 години – 18.00 лева; деца до 3 години – безплатно. За информация и резервация: телефон 0882 004 124 (всеки ден от 09.00 до 17.00 ч.).", "date": "2019.08.29", "title": "Бургас: Рок групата Hayes & Y ще свири на остров Света Анастасия на 31 август"}
{"url": "http://www.focus-news.net/news/2019/08/29/2693592/margarita-macheva-dramatichen-teatar-nikola-vaptsarov-blagoevgrad-pri-chestvaneto-na-100-godishniya-yubiley-na-teatara-tryabva-da-se-obarnem-kam-minaloto-no-i-da-nachertaem-novite-posoki.html", "text": "При честването на 100-годишния юбилей на Драматичен театър „Никола Вапцаров“-Благоевград трябва едновременно да се обърнем към миналото и да почетем театралната памет, но и да начертаем новите посоки за развитие. Това каза по време на пресконференция по повод откриването на юбилейния стотен творчески сезон на театъра неговият директор Маргарита Мачева, предаде репортер на  Радио „Фокус“-Пирин . Тя уточни, че от театъра се стремят максимално да бъдат „в крак“ със съвременните тенденции, като изготвят нова визия, подготвят и ново лого, а освен това ще се предвижда и модернизиране на системата за продажба на билети и т. н.  \r\n„Стотният сезон ще бъде изпълнен от множество събития. През целия сезон освен представления ще бъдат представени и изложби, ще бъдат организирани срещи с творците на театъра, ще представим летопис за историята на театъра, като всичко ще бъде посветено на юбилея. Акцент в програмата ще бъде спектакъл, посветен на Никола Вапцаров, който в момента подготвяме. Това е една много амбициозна задача, защото сме поканили трима млади режисьори, които трябва да го направят заедно. Става дума за Стайко Мурджев, Тея Сугарева и Боян Иванов. Това са едни изключително ярки театрални млади режисьори, с много ярък театрален език. Наш гост ще бъде и Мая Вапцарова“, отбеляза Маргарита Мачева.  \r\nТя подчерта, че всичко, което постигат от Драматичен театър „Никола Вапцаров“-Благоевград, е с помощта на сериозни партньори, в лицето на Министерството на културата като техен принципал, както и на Община Благоевград и Съюза на артистите. Мачева информира също, че освен това пристъпват и към подписване на колективен трудов договор със Съюза на артистите, който ще се грижи за служителите на театъра и за взаимоотношенията им с работодателя. \r\nНатали СТЕФАНОВА", "date": "2019.08.29", "title": "Маргарита Мачева, Драматичен театър „Никола Вапцаров“-Благоевград: При честването на 100-годишния юбилей на театъра трябва да се обърнем към миналото, но и да начертаем новите посоки"}
{"url": "http://www.focus-news.net/news/2019/08/29/2693575/inzh-angel-angelov-regionalna-direktsiya-po-gorite-lovech-registriran-e-nov-sluchay-na-afrikanska-chuma-po-svinete-pri-divo-prase-v-selo-ralevo.html", "text": "Регистриран е нов случай на африканска чума по свинете след положителни проби на намерено диво прасе в село Ралево. Това каза за  Радио „Фокус“  инж. Ангел Ангелов, зам.-директор на Регионална дирекция по горите - Ловеч. ,,Това е записано в заповед на директора на Регионална дирекция по горите - Ловеч. Касае се за намерен труп на диво прасе с положителна проба за АЧС в землището на село Ралево, ловностопански район на ЛРД – Ласкар“, каза инж. Ангел Ангелов. ,,Със своята заповед директорът на РДГ - Ловеч нарежда да се забрани достъпа до горските територии за срок от три месеца за ловно-стопанските райони на ЛРД - Бохот, ЛРД - Брестовец, ЛРД - Горталово, ЛРД - Ласкар, ЛРД - Николаево, ЛРД - Плевен - 2-ра и ЛРД - Плевен – 1-ва“,  подчерта още инж. Ангел Ангелов.  \r\nВиолета КРЪСТЕВА", "date": "2019.08.29", "title": "Инж. Ангел Ангелов, Регионална дирекция по горите - Ловеч: Регистриран е нов случай на африканска чума по свинете при диво прасе в село Ралево"}
{"url": "http://www.focus-news.net/news/2019/08/29/2693593/stratfor-kakvo-tarsi-boltan-kray-ruskite-granitsi.html", "text": "В битката си с Русия за статута на велика държава, САЩ продължават да оглеждат нещо в периферията на евразийския гигант. Съветникът по национална сигурност на САЩ Джон Болтън посети Украйна на 27 август в рамките на дейността си, целяща да „постави акцент върху суверенитета, териториалната цялост и евроатлантическия курс на Украйна от страна на САЩ“, както твърди американското посолство в Киев. Но това не е единственото място, където Болтън – ключова фигура за борбата с Русия и член на висшето ръководство на специалните служби на САЩ и администрацията на президента – ще оглави работата по укрепването на американското влияние, защото след това идват визитите му в Беларус и Молдова, пише американския разузнавателно-информационен център  Stratfor  в материал, представен без редакторска намеса. \r\n \r\n Защо това е важно \r\n \r\nВремето, когато Болтън реши да посети Украйна, Беларус и Молдова, не беше избрано случайно. И така, посещението на Болтън в Украйна, на която Съединените щати оказаха значителна финансова подкрепа в продължаващия конфликт с подкрепяните от Русия сепаратисти в Донбас, предхожда срещата на върха на „Нормандската четворка“, която ще събере представители от Украйна, Русия, Германия и Франция следващия месец. Те ще се опитат да възобновят прекъснатите преговори за този конфликт. Спирането на боевете в Източна Украйна е един от основните приоритети на украинския президент Владимир Зеленски, но в началото на мандата си той срещна трудности, включително когато Русия обяви, че ще предоставя паспорти на жителите на спорния регион. Срещите на Болтън в Киев, съответно, могат да стартират процеса на противодействие на подривната стратегия на Русия спрямо украинската държава. \r\nМеждувременно, ако планираното пътуване на Болтън до Минск наистина се осъществи, това ще бъде най-голямото американско посещение в Беларус през последните две десетилетия. Въпреки че Беларус е твърдо разположен в сферата на руското влияние, неотдавнашните разногласия между двете страни по отношение на доставките на петрол може би отвориха възможността САЩ да се опитат да разширят икономическите и енергийните връзки с тази държава. От съображения за сигурност САЩ вероятно официално ще консолидират плановете си за разширяване на военното си присъствие в Полша по време на посещението на американския президент Доналд Тръмп във Варшава на 1 септември - това събитие може да предизвика съсредоточаване на руската военна сила в съседния Беларус. Като се има предвид това, цялото внимание ще бъде насочено към Болтън и дали той ще се опита да проучи почвата по въпросите на сигурността на Полша по време на престоя си в региона или може би ще предложи някакви преки мерки за предприемане на крачка към Беларус в интерес на нейната собствена сигурност. Подобни опити за установяване на отношения в периферията на Русия преди това дразнеха Москва. По време на пътуване до Кавказ миналата година Болтън излезе с идеята да продаде оръжие на Армения. Вашингтон и Ереван все още не са сключили никакви сделки за оръжие, но това не означава, че Кремъл не е приел това предложение за провокативно. \r\nИ накрая, Болтън ще посети Молдова малко след като проевропейските и проруските партии постигнаха споразумение за разделяне на властите в страната, това е поле на битка за влияние между Запада и Кремъл. Управляващата коалиция обаче е нестабилна, защото партиите се съгласиха да споделят правомощия само в лицето на общия враг - Демократическата партия, водена от олигарха Владимир Плахотнюк. Съответно коалиционните партньори се разминават значително във външната политика: социалистите са за интеграцията с Русия, а блокът ACUM е в полза на Запада. По този начин всяка подкрепа от Болтън, насочена към укрепване или поддържане на западната ориентация на правителството, ще бъде ключов фактор. \r\n \r\n Предшестващите събития \r\n \r\nПосещението на Болтън ще се проведе няколко седмици, след като САЩ официално се оттеглят от Договора за ликвидация на ракетите със среден и малък обсег (ДРСМО). Той беше твърд привърженик на оттеглянето или преразглеждането на договорите за контрол на оръжия с Русия, а също така се застъпва за засилване на санкциите срещу Москва. Вашингтон с ентусиазъм преследва двете цели по време на мандата на Болтън като съветник по националната сигурност. \r\n \r\nПревод и редакция:", "date": "2019.08.29", "title": "Stratfor: Какво търси Болтън край руските граници"}
{"url": "http://www.focus-news.net/news/2019/08/29/2693598/plovdiv-78-godishna-zhena-e-s-opasnost-za-zhivota-sled-katastrofa-v-grada.html", "text": "78-годишна жена е с опасност за живота след катастрофа в Пловдив. Това съобщиха за  Радио „Фокус“ – Пловдив  от Областната дирекция на МВР. Минути преди 21.00 часа снощи на тел. 112 било съобщено, че пред блок в ж. к. „Тракия“ пресичаща пътното платно пешеходка с неустановена самоличност била блъсната от лек автомобил „Мерцедес“, чийто водач напуснал местопроизшествието. Незабавно по случая започнала проверка от служители на сектор „Пътна полиция“. Изяснено било, че пострадалата е 78-годишна, настанена е в болница в тежко състояние. Взета й е кръвна проба за химически анализ. Малко по-късно е издирен и шофьорът на колата, на 20 години. Тестван е за употреба на алкохол и наркотици, като резултатите са отрицателни.  \r\nРазследващ полицай продължава работата по изясняване на фактическата обстановка около инцидента.", "date": "2019.08.29", "title": "Пловдив: 78-годишна жена е с опасност за живота след катастрофа в града"}
{"url": "http://www.focus-news.net/news/2019/08/29/2693597/aktsenti-v-predavaneto-ekologichen-rezonans-na-radio-fokus.html", "text": "Министерство на околната среда и водите (МОСВ) осигури близо 300 млн. лв. на общините в изпълнение на задълженията им за закриване и рекултивация на старите общински депа, които не отговарят на нoрмативните изисквания, както и за изграждане на нови регионални системи за управление на отпадъците. Темата ще коментираме в предаването  „Екологичен резонанс“  на  Радио „Фокус“  със Светлана Божкова, началник отдел „Битови, биоразградими и строителни отпадъци“ към Дирекция „Управление на отпадъците и опазването на почвите“ в МОСВ. \r\nВъв втората част на предаването ще разгледаме казуса с блатото Аркутино и за статута на резерват Ропотамо, който е разположен на около 50 км южно от град Бургас, в район с изключително разнообразни биотопи. Резерватът е част от по-голямата защитена зона Рамсарско място Ропотамо. Ропотамо включва няколко разнообразни биотопа, характерни за българското Черноморие сред които Блатото Аркутино, където вирее хидрохитна и хигрофитна растителност. Срещат се водна лилия, водна леща, жълта водна роза, тръстика, папур, камъш. Резерватът се охранява и управлява от регионалната инспекция по околната среда и водите в Бургас съгласно Закона за защитените територии. Хора се надигнаха блатото Аркутино да бъде дадено на Община Приморско. Възможно ли е това да се случи и подробности за статута и опазването на резервата ще научим от инж. Тонка Атанасова, директор на РИОСВ-Бургас. \r\n \r\n Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.08.29", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/08/29/2693596/prof-nikolay-ovcharov-arheolog-prez-2019-g-popadnahme-na-vtori-golyam-srednovekoven-nekropol-v-perperikon-severno-ot-bazilikata.html", "text": "През 2019 г. попаднахме на втори голям средновековен некропол в Перперикон, северно от базиликата. Това каза в интервю за  Агенция „Фокус“  археологът проф. Николай Овчаров. „Искам да отбележа, макар че тази базилика е направена през 5 – 6 век, има много дълъг живот, чак до 14 век. Тя е била сакрално място за целия Перперикон“, обясни проф. Овчаров. „Първият некропол, който открихме през предишните години е в близост до самата църква и е от 13 -14 век. Докато този е по-отдалечен и е малко по-ранен, според откритите материали е от 10 – 12 век“, добави още археологът. Проф. Николай Овчаров допълни, че двата некропола имат и доста големи разлики. „Ако първият некропол беше направен доста примитивен, гробовете бяха с шистови плочи, тук много от гробовете са покрити и оградени с много добре оформени каменни плочи и цели блокове“, посочи още проф. Овчаров. Археологът коментира, че повече от три месеца продължава работата по Перперикон в южния квартал на север от най-голямата църква в Родопите, раннохристиянска, която е открита през 2015 г.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.29", "title": "Проф. Николай Овчаров, археолог: През 2019 г. попаднахме на втори голям средновековен некропол в Перперикон, северно от базиликата"}
{"url": "http://www.focus-news.net/news/2019/08/29/2693599/tass-mvnr-na-belarus-potvtardi-vizitata-na-boltan-v-minsk.html", "text": "Съветникът на американския президент по национална сигурност Джон Болтън  \r\nЕ пристигне на визита в Минск в четвъртък, където ще проведе редица срещи на най-високо равнище. Това заяви в четвъртък на брифинг прессекретарят на Министерството на външните работи на Беларус Анатолий Глаз, предава  ТАСС . \r\n„На 29 август ще се проведе посещение в Република Беларус на съветника на президента на САЩ по националната сигурност посланик Джон Болтън. Планирани са срещи на високо равнище и преговори с министъра на външните работи Владимир Макей. Ще бъдат обсъдени  въпроси на двустранните отношения и регионалната сигурност“, заяви говорителят. \r\n \r\nПревод и редакция:", "date": "2019.08.29", "title": "ТАСС: МВнР на Беларус потвтърди визитата на Болтън в Минск"}
{"url": "http://www.focus-news.net/news/2019/08/29/2693604/kfor-provezhda-ucheniya-v-kosovo.html", "text": "От КФОР обявиха на своята страница във  „Фейсбук“ , че ще проведат серия от учения из цялата територия на Косово през следващите дни. \r\n„КФОР продължават да провеждат учения, за да са готови да гарантират сигурността и безопасността на всички хора в Косово. През следващите дни ще има някои придвижвания на войници на КФОР в различни части на Косово. Това са нормални учения за предислокация. Ситуацията продължава да е под контрол и няма никакви сигнали за възможни заплахи“, пишат от силите на НАТО. \r\n  \r\nПревод и редакция:", "date": "2019.08.29", "title": "КФОР провежда учения в Косово"}
{"url": "http://www.focus-news.net/news/2019/08/29/2693603/spetsializiranata-prokuratura-obvini-za-podkupi-petima-sluzhiteli-v-oblastnata-direktsiya-po-bezopasnost-na-hranite-v-burgas.html", "text": "Специализираната прокуратура привлече към наказателна отговорност петима служители на Областната дирекция по безопасност на храните в Бургас за участие в организирана престъпна група за искане и получаване на подкупи. Това съобщиха от пресцентъра на  Апелативна специализирана прокуратура . Сред тях е и директорът на Дирекцията, на когото е повдигнато обвинение като ръководител на групата. \r\nПетимата служители бяха задържани на 28 август 2019 г. в Бургас, Несебър и Поморие при съвместни действия по разследването на Специализираната прокуратура и ГДБОП. \r\nСъбраните до момента доказателства сочат, че групата е действала от началото на 2016 г. В качеството си на държавни служители и с цел получаване на подкупи участниците системно извършвали фиктивни проверки на търговски обекти на територията на Бургаска област, както и спирали реални проверки, извършвани от други служители в Областната дирекция. \r\nДокументирани са редица случаи на неизвършени и прекратени проверки в търговски обекти в Бургас, к.к. Слънчев бряг, Приморско, Созопол и Китен. В определени случаи директорът на ОДБХ - Бургас лично спирал текущи проверки, отивайки на място и оказвайки въздействие върху свои подчинени. \r\nМежду 400 и 900 лева получавали участниците в групата от собственици на търговски обекти в Бургаско за изготвяне на задължителната за всеки обект „Система за самоконтрол“. На търговците бил посочван конкретният човек, който да им изготви въпросната система. В случай че те я изготвяли сами, от ОДБХ им били издавани писмени предписания, като при неизпълнение следвали санкции. За да избегнат глобите, собствениците на търговски обекти били принудени да приемат изготвянето на нова „Система за самоконтрол“ от посоченото от групата лице. \r\nПри извършените претърсвания в жилищата на обвинените и 4 служебни помещения са намерени и иззети пари в различни валути с равностойност около 25 000 лева (левове, евро и долари), документи, записки, мобилни телефони, компютри и други доказателства за престъпна дейност на групата. \r\nНа ръководителя на групата – директор на Областната дирекция по безопасност на храните в Бургас, е определена парична гаранция от 150 000 лева. Парични гаранции от по 75 000 лева са наложени останалите участници.", "date": "2019.08.29", "title": "Специализираната прокуратура обвини за подкупи петима служители в Областната дирекция по безопасност на храните в Бургас"}
{"url": "http://www.focus-news.net/news/2019/08/29/2693605/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Преминаването се осъществява без забавяне. \r\nМария ПОПЧЕВА", "date": "2019.08.29", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/08/29/2693606/lyubomira-gancheva-abv-nadyavame-se-che-shte-uspeem-da-preborim-vtorata-valna-ot-privatizatsiya-zapochnata-ot-karakachanov-i-s-lyubeznoto-sadeystvie-na-gerb.html", "text": "Надяваме се, че ще успеем да преборим втората вълна от приватизация, започната от Каракачанов и с любезното съдействие на ГЕРБ. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“ . „Второто писмо, което вчера входирахме до премиера, до Министерски съвет и до министъра на отбраната и председателя на Народното събрание. Надяваме се, че ще успеем от АБВ да преборим втората вълна на приватизация, започната от министъра на отбраната, с любезното съдействие на ГЕРБ“, каза Ганчева.  Тя отчете, че по предложение на Министерство на отбраната се предлага да се гласува приватизация на обособена част, собственост на „Терем“, за която министерството не се сеща за какво може да се ползва и за това предлага да се продаде за 1 млн. лв. Ганчева обясни, е в писмото АБВ сигнализира по отношение на цената. „Тази цена, каква е всъщност пазарна ли е? Дали този имот не се стопанисва умишлено зле? Тук преди десетина години една водеща телевизия направи сигнал, разкри злоупотреби, имаше оставки“, припомни Ганчева.  Тя посочи, че АБВ безвъзмездно ще помогне с консултация така че станцията на „Терем“ край Варна да бъде пусната в употреба.  „При някои управляващи и министри, единствено обществения натиск е нещото, което може да ги спре да правят безобразия“, допълни Ганчева.  \r\n Писмената позиция на ПП АБВ, която бе представена на пресконференцията, е адресирана до министър-председателя Бойко Борисов, до вицепремиера Красимир Каракачанов и председателя на 44-ото Народно събрание Цвета Караянчева. В позицията от АБВ апелират да не се приема решение за приватизация на обособена част от имущество на „ТЕРЕМ-ХОЛДИНГ“ ЕАД, гр. София – Почивна база „Прибой“ - обособен комплекс, преди да се даде детайлен и публичен отговор на следните въпроси:  „Каква е реалната пазарна цена на имота?; Дали имотът умишлено не е развиван и е оставен да се запусне, за да се продаде на безценица?;  Какви възможности съществуват тази почивна станция да се оздрави и да влезе в експлоатация, която да носи приходи на Холдинг Терем?;  Бихме искали да помолим нашата позиция да бъде предоставена на Председателите на Постоянни парламентарни комисии към 44-то Народното събрание на Р.България. Надяваме се, че народните представители ще проведат публичен дебат по повдигнатия то нас сигнал и няма да гласуват без дискусия решението за приватизация, така стана през април с активи на „ВМЗ Сопот“. Изявяваме готовност да се включим активно в обществената дискусия“, се посочва още в позицията.   \r\n Агенция „Фокус“  припомня:  \r\nТова не е първият документ, с който АБВ се противопоставя на разпродажбата на „Терем“. В началото на месеца партията внесе питане - сигнал за разпродажбата на обособени части от дружеството във Варна. Сигналът бе адресиран до Министерство на отбраната, до председателя на Народното събрание, до председателите на парламентарните комисии. На пресконференция тогава от АБВ обърнаха внимание, че става въпрос за  2000 кв. м., уникално място, сред широколистна гора, на 2 км от плажната ивица, като подчертаха, че се предлага имотът да се приватизира наготово за оценка под 1 млн. лв.  От АБВ изтъкнаха тогава, че Каракачанов е надминал грабежа на Иван Костов с предложението си за приватизация на обособени части от „Терем“ във Варна.  \r\nДеница КИТАНОВА", "date": "2019.08.29", "title": "Любомира Ганчева, АБВ: Надяваме се, че ще успеем да преборим втората вълна от приватизация, започната от Каракачанов и с любезното съдействие на ГЕРБ"}
{"url": "http://www.focus-news.net/news/2019/08/29/2693608/sport-palen-proval-za-skandinavskite-otbori.html", "text": "Отборите от Скандинавия няма да имат представител в групите на Шампионската лига. Последен отпадна Розенборг от Динамо Загреб. Норвежците се опитаха да обърнат негативния развой на реванша, но стигнаха само до 1:1 срещу хърватите и отпаднаха с общ резултат 1:3. Швеция (АИК Стокхолм), Финландия (ХИК Хелзинки) и Дания (Копенхаген) също не успяха да излъчат участник в групите на Шампионска лига. Най-сериозни аргументи да го стори имаше Копенхаген, но тимът на Столе Солбакен отпадна от Цървена звезда след дузпи. \r\nЗа сметка на това балканското присъствие тази година ще бъде доста солидно. Бивша Югославия е представена от Цървена звезда (Сърбия) и Динамо Загреб (Хърватия). Южните съседки на България също не останаха по-назад. Олимпиакос се завърна на голямата сцена (отстрани ФК Краснодар), а Галатасарай като шампион на Турция влиза директно в групите.", "date": "2019.08.29", "title": "Спорт: Пълен провал за скандинавските отбори"}
{"url": "http://www.focus-news.net/news/2019/08/29/2693607/adelina-stefanova-hram-vavedenie-bogorodichno-blagoevgrad-praznikat-seknovenie-e-mnogo-golyam-no-zabranite-sa-mnogo-tezhki.html", "text": "Празникът Секновение е много голям, но забраните са много тежки. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. По думите й на Секновение се прекъсва връзката на човек с откритите води – морета, реки, езера, вирове, потоци. Тя обясни, че от този ден къпането в открити води не е желателно, тъй като хората казват, че водата има целебна сила от Гергьовден до Еньовден, а и все пак трябва да се вземе предвид, че от Секновение времето постепенно започва да застудява.  \r\n„След този летен ден змиите и гущерите се прибират в зимните си леговища, което е знак, че времето се променя. Яде се бяло грозде. Пие се бяло вино, а не червено. Затова природата е създала и жълти домати, както и бяло грозде, заради приликата с кръвта на Йоан Кръстител. Задължително този ден е в строг пост. Освен червени продукти не трябва да консумираме никакви млечни и месни продукти“, посочи Аделина Стефанова. Т \r\nя каза още, че имен ден празнуват хората, които са кръстени с имената Секул и Секил, което от румънски език означава „силен“. \r\nНатали СТЕФАНОВА", "date": "2019.08.29", "title": "Аделина Стефанова, храм „Въведение Богородично“-Благоевград: Празникът Секновение е много голям, но забраните са много тежки"}
{"url": "http://www.focus-news.net/news/2019/08/29/2693601/hristo-mutafchiev-sayuz-na-artistite-v-balgariya-dramatichen-nikola-vaptsarov-blagoevgrad-stana-svetal-lach-otkakto-margarita-macheva-poe-upravlenieto-mu.html", "text": "Драматичен „Никола Вапцаров“-Благоевград стана светъл лъч, откакто Маргарита Мачева пое управлението му. Това каза по време на пресконференция по повод откриването на юбилейния стотен творчески сезон на театъра председателят на Съюза на артистите в България Христо Мутафчиев, предаде репортер на  Радио „Фокус“-Пирин . Според Мутафчиев Маргарита Мачева е успяла да върне младите хора в театъра със стойностните представления, които се правят. По думите му, когато един директор на театър познава добре трупата си, се изгражда подходяща театрална политика, така че актьорите да не се срамуват от това, което правят.  \r\n„Театърът тук все още търпи някакъв финансов дефицит, за който се погрижиха много хора преди това, а сега театърът влиза в една балансирана система на работа и постепенно този дефицит ще бъде преодолян. Надявам се, че съвсем скоро и актьорите тук ще могат да усетят повишаване на стандарта си на живот. Ние ще продължаваме да се грижим за това да се спазват условията на договорите и методиката на Министерството на културата“, заяви той. Христо Мутафчиев каза още, че поетапното повишение на заплатите трябва да бъде всяка година с 15-20% и подчерта, че се надява, че догодина заплатите ще бъдат прилични и актьорите няма да се срамуват да се нарекат творци. \r\nНатали СТЕФАНОВА", "date": "2019.08.29", "title": "Христо Мутафчиев, Съюз на артистите в България: Драматичен „Никола Вапцаров“-Благоевград стана светъл лъч, откакто Маргарита Мачева пое управлението му"}
{"url": "http://www.focus-news.net/news/2019/08/29/2693602/pazardzhik-balgarskiyat-igralen-film-prognoza-shte-bade-prozhektiran-na-30-avgust-na-pl-balgariya-v-peshtera.html", "text": "Българският игрален филм „Прогноза” ще бъде прожектиран от 20.30 часа на 30 август на пл. „България” в Пещера, съобщиха от  Общината . Режисьор на продукцията е Зорница София. Сценарист е Емил Бонев и Алексей Кожухаров. Участват актьорите Теодора Духовникова, Крешимир Микич, Деян Славчев-Део, Асен Блатечки, Юлиан Вергов и Стефан А. Щерев.", "date": "2019.08.29", "title": "Пазарджик: Българският игрален филм „Прогноза” ще бъде прожектиран на 30 август на пл. „България” в Пещера"}
{"url": "http://www.focus-news.net/news/2019/08/29/2693610/pregled-na-mezhdunarodnite-novini-do-13-chasa-agentsiya-fokus.html", "text": "От КФОР обявиха на своята страница във  „Фейсбук“ , че ще проведат серия от учения из цялата територия на Косово през следващите дни. \r\n„КФОР продължават да провеждат учения, за да са готови да гарантират сигурността и безопасността на всички хора в Косово. През следващите дни ще има някои придвижвания на войници на КФОР в различни части на Косово. Това са нормални учения за предислокация. Ситуацията продължава да е под контрол и няма никакви сигнали за възможни заплахи“, пишат от силите на НАТО. \r\n*** \r\n  Съветникът на американския президент по национална сигурност Джон Болтън  \r\nЕ пристигне на визита в Минск в четвъртък, където ще проведе редица срещи на най-високо равнище. Това заяви в четвъртък на брифинг прессекретарят на Министерството на външните работи на Беларус Анатолий Глаз, предава  ТАСС . \r\n„На 29 август ще се проведе посещение в Република Беларус на съветника на президента на САЩ по националната сигурност посланик Джон Болтън. Планирани са срещи на високо равнище и преговори с министъра на външните работи Владимир Макей. Ще бъдат обсъдени  въпроси на двустранните отношения и регионалната сигурност“, заяви говорителят. \r\n*** \r\n Премиерът на Молдова Мая Санду съобщи, че е обсъдила със съветника по национална сигурност на президента на САЩ Джон Болтън въпроси за укрепване на сектора на сигурността и отбраната на страната на срещата им в четвъртък в Кишинев, предава  РИА Новости . \r\nБолтън е на кратка визита в Молдова за среща с държавното ръководство. След това той ще замине за Минск, където ще има среща с президента на Беларус Александър Лукашенко. \r\n„Тази визита (на Болтън в Кишинев) е потвърждение на това, че САЩ са стратегически партньор на Молдова“, заяви премиерът на брифинг след срещата. \r\nСанду съобщи, че в хода на разговорите е обсъдена темата за „укрепване на сектора за сигурност и сектора на отбраната, което има ключово значение за обезпечаването на независимостта и териториалната цялост на страната“. \r\nМинистър-председателят заяви още, че сред приоритетите на правителството е подписването на нов индивидуален план за действие по сътрудничеството Молдова-НАТО и преминаване към втората фаза на инициативата за укрепване на отбранителните способности на Молдова, която правителството реализира в сътрудничество с военните структури на САЩ. \r\n„Помощта на САЩ в модернизацията на сектора за сигурност и отбрана в момента достига около 15 милиона долара на година“, каза Санду. \r\n*** \r\n  Гръцкият премиер Кириакос Мицотакис е на посещение в Берлин, където ще се срещне с германския канцлер Ангела Меркел и министъра на финансите Олаф Шолц, предава електронното издание на вестник  „Нова Македония“ . \r\nОсновни теми на срещата ще бъдат икономиката, инвестициите и бежанския поток. \r\nГоворителят на гръцкото правителство Стелиос Пецас бе запитан на пресконференция за това, дали Преспанският договор ще бъде тема на срещите и отговори, че позициите на Атина и на партньорите й по политиката за Запданите Балкани  са добре известни. \r\nМицотакис знае, че неговото отхвърляне на мерките за строги икономии по време на администрацията на СИРИЗА, както и противопоставянето му на Договора от Преспа не развълнува канцлера, тъй като допринася за конфликт с нейните позиции за Гърция и стратегическите й цели за Балканите. \r\nОбаче това беше тогава. Бъдещето се крие в следващите стъпки за гръцката икономика и в това отношение най-голямото предимство на Мицотакис е, че до голяма степен той насърчава реформи, които са в съответствие с философията на християндемократите в Германия. \r\n„Що се отнася до споразумението за името от Преспа, Мицотакис има всички основания да подчертае мнението си, че външната политика на Гърция е стабилна и че ще спазва всяко споразумение, подписано от предишната администрация“, написа Катимерини. \r\n*** \r\n  Италианският президент Серджо Матарела е дал на премиера Джузепе Конте мандат да формира ново правителство в четвъртък, след като в Рим постигнаха сделка за предотвратяване на предсрочните избори, предава  AFP , като се позовава на съобщение от пресслужбата на държавния глава. \r\nОчаква се Конте да получи няколко дни за политически консултации, които трябва да доведат до формирането на работещо мнозинство в парламента, след като ляво-популистката „Движение 5 Звезди“ и лявоцентристката Демократиеска партия се съгласиха да работят заедно в нова управляваща коалиция. \r\n*** \r\n  Президентите на Турция и САЩ Реджеп Таийп Ердоган и Доналд Тръмп са говорили по телефона рано в четвъртък, предава  „Анадолската агенция“ , като се позовава на съобщение от пресслужбата на турския държавен глава. \r\nДвамата лидери са обсъдили последните събития в Сирия и конкретно в Идлиб, както и двустранните отношения, се казва в изявлението. \r\nТам се подчертава, че страните са се съгласили да защитават цивилното население в северозападната сирийска провинция и да продължат да си сътрудничат за избягване на нова хуманитарна криза в региона. \r\nТурската държавна агенция припомня, че миналия септември Анкара и Москва се договориха да създадат зона на деескалация в Идлиб, където актовете на агресия са строго забранени. \r\nСпоред споразумението, опозиционните формирования в провинцията остават в районите, където се намират в момента, докато Русия и Турция ще провеждат съвместни патрули в региона, за да предотвратят евентуални военни действия. Те обаче не успяха да го направят и боевете продължават и досега. \r\nДвамата лидери са потвърдили решимостта си да увеличат стокооборота между двете страни до 100 милиарда долара. \r\nЕрдоган е заявил, че е доволен от предприетите стъпки на срещата на Г-7 спрямо Иран. \r\n*** \r\n  Въпросът за изпращане на мисия на ЕС за обезпечаване на сигурността в Персийския залив може да е  една от темите, които министрите на отбраната от страните-членки ще обсъдят на неформалната си среща в Хелзинки. Това съобщи военният министър на Финландия Анти Кайконен в четвъртък преди заседанието, предава  ТАСС . \r\n„Може би. Ще видим. По-добре да говорим след дискусията. Ще имаме пресконференция и на нея ще кажем“, отбеляза Кайконен в отговор на съответстващ въпрос. \r\n„В дневния ни ред тема за сигурността в моретата. Затова не е изключено някой от моите колеги да поиска да обсъдим ситуацията в Персийския залив“, посочи още финландският министър. \r\nДържавният департамент на САЩ заяви по-рано, че Вашингтон изгражда коалиция, за да осигури свобода на корабоплаването в региона на Персийския залив. На 23 юли държавният секретар на САЩ Майкъл Помпео предложи да се включат държави от различни региони на света за участие в коалицията. В същия ден стана известно, че Германия, Франция и Обединеното кралство водят преговори за осигуряване на собствена мисия за наблюдение на безопасността на корабоплаването в Персийския залив. \r\nГерманският външен министър Хайко Маас след това каза, че преговорите за европейска мисия за наблюдение на сигурността в Персийския залив са в начален етап. \r\n*** \r\n  Правителството на британския премиер Борис Джонсън отправи предизвикателство към депутатите, които искат да спрат Брекзит: променете закона, или променете правителството, ако искате да спрете излизането на Обединеното кралство от Европейския съюз на 31 октомври, предава  Reuters . \r\nВеликобритания е на седмици от излизането от ЕС, но все още не е постигнала сделка с Брюксел, за да смекчи въздействието на откъсването от най-големия си търговски партньор. Джонсън казва, че иска сделка, но ще напусне без такава, ако е необходимо. \r\nПремиерът разяри опонентите си, като нареди спирането на парламента за почти месец преди крайния срок за Брекзит, като ограничи възможността на законодателите да използват парламентарни процедури и правила, за да го блокират. \r\nДжейкъб Рийс-Мог, лидер на Камарата на общините, се присмя на тези депутати, които искат да осуетят плановете на Джонсън. \r\n„Всички тези хора, които плачат и скърцат със зъби, знаят, че има два начина да правят това, което искат да правят“, заяви Рийс-Мог, привърженик на Брекзит, пред BBC. \r\n„Едното е да променят правителството, а другото е да променят закона. Ако направят, което и да е от двете, това ще има ефект“. \r\n„Ако те нямат нито смелостта, нито намерението да направят нито едно от тях, тогава ще излезнем на 31 октомври в съответствие с резултата от референдума“. \r\n*** \r\n  Русия е получила от Индия аванс по договора за продажба на зенитно-ракетни системи С-400, съобщиха пред  РИА Новости  от пресслужбата на Федералната служба по военно-техническо сътрудничество. \r\n„Що се касае до аванса от Индия за покупката на С-400, то този въпрос е разрешен. По обективни причини не можем да коментираме техническите детайли“, заявиха от службата. \r\nПо-рано заместник-директорът на ФСВТС Владимир Дрожов съобщи, че Русия се надява да получи от Индия аванс за С-400 до края на годината, като в този случай доставките могат да започнат през 2020-та и да завършат през 2025-та година. \r\nВ началото на октомври 2018 г. Русия и Индия подписаха договор за доставка на С-400. Пет полка от най-новите зенитни ракетни системи ще струват на Ню Делхи 5,43 милиарда долара. \r\nРеализацията на военни сделки между Индия и Русия нееднократно е посрещана с критики от страна на Вашингтон, който разглежда Ню Делхи като ключов партньор в Южна Азия. През 2018 година САЩ настояваха Индия да се откаже от сключването на голямата сделка за покупка на С-400 от Русия. \r\nПризнавайки дългата история на сътрудничеството на Ню Делхи с Москва, Съединените щати не изключиха възможността тя да наложи санкции срещу своите индийски партньори. От своя страна ръководството на Индия многократно подчертава, че счита едностранните ограничения за незаконни. \r\n*** \r\n  Пекин изпрати подкрепления на гарнизона на Народноосвободителната армия на Китай (НОАК) в Хонконг в четвъртък, няколко дни преди планирания от протестиращите марш „за пълна демокрация“ на града след три месеца демонстрации, които понякога преминават в безредици, предава  Reuters . \r\nДържавните медии описват прехвърлянето на военнослужещите в ранните часове на четвъртък като рутинно и очаквано. Но дори и да е рутинно, времето, в което се случва, вероятно ще увеличи напрежението в „специалния административен регион“ Хонконг, който се завърна в Китай през 1997 г. \r\nКитайските военни ще дадат още по-голям принос за поддържането на просперитета и стабилността на Хонконг, държавната информационна агенция „Синхуа“ цитира гарнизона на НОАК на територията. \r\nВоенните са завършили рутинна ротация на въздушни, сухопътни и морски сили, съобщи информационната агенция. Медиите пуснаха снимки и кадри на бронетранспортьори, движещи се в конвой в Хонконг преди зори, като светлините им мигаха. \r\nНаблюдателите изчисляват, че числеността на гарнизона в Хонконг е между 8 000 и 10 000 военнослужещи, разделени между бази в Южен Китай и мрежа от бивши казарми на британската армия в Хонконг. \r\nКамиони, пълни с войници от НОАК с бели ръкавици, се прехвърлиха в Хонконг в рамките на часове след предаването през 1997 г., като повдигнаха въпроси за тяхната роля. Те провеждат чести учения, но рядко са били виждани извън техните бази. \r\nКитай осъди протестите и обвини САЩ и Великобритания, че се намесват в делата му в Хонконг. Той изпрати ясни предупреждения, че е възможна насилствена намеса. \r\nСтотици хора от въоръжената полиция този месец проведоха учения на спортен стадион в Шенжен, който граничи с Хонконг, ден след като Държавният департамент на САЩ заяви, че е \"силно загрижен\" за техните движения. \r\n*** \r\n  Премиерът на Гърция Кириакос Мицотакис е в Берлин за срещи с германския канцлер Ангела Меркел и министъра на финансите Олаф Шолц, пише електронното издание на вестник  Kathimerini . \r\nНеговият дневен ред включва привличането на инвестиции в Гърция и представяне на планираните реформи на правителството. \r\nСпоред правителствени източници той ще обсъжда мащабни действия за развитие през следващото десетилетие (2020-2030 г.), включително в околната среда и енергийния сектор. Той ще обсъди и въпроси, свързани с бъдещето на ЕС, в това число сигурността и сътрудничеството в Югоизточна Европа и ролята на Гърция в региона. \r\nОсвен това, посочват източниците, на масата ще присъстват и специфични въпроси като гръцко-германските икономически отношения и миграцията. \r\nСпоред графика Мицотакис ще се срещне с финансовия министър Шолц в 11:00 часа, а с Меркел в 13,00 ч. ,след което ще има изявления. \r\nТой ще бъде придружен от финансовия министър Христос Стайкурас и говорителя на правителството Стелиос Пецас. \r\n*** \r\n  Италианският президент Серджо Матарела даде на ляво-популисткото „Движение 5 Звезди“ (Д5З) своята благословия да формира ново правителство с лявоцентристката „Демократическа партия“ (ДП), пише европейската редакция на  Politico . \r\nНовата коалиция все още се нуждае от одобрение от парламента при вот на доверие. Говорителят на президента Джовани Грасо заяви, че партиите са постигнали споразумение за преназначаване на Джузепе Конте, който не принадлежи нито една група, но е много близо до Д5З, за премиер. Ролята на Конте беше предмет на спор по време на преговорите между партиите, защото някои членове на ДП искаха се отстранят всички остатъци от старата коалиция. \r\nПредишното коалиционно правителство на Д5З с дясната Лига се срина по-рано този месец, след като лидерът на последната - Матео Салвини, прекрати партньорството между фракциите, което в крайна сметка доведе до оставката на Конте като министър-председател. Матарела проведе консултации миналата седмица и тази седмица, за да се опита да реши по-нататъшния път, включително дали да свика предсрочни избори, ако не може да се сформира алтернативна коалиция. \r\nГрасо заяви, че Матарела официално ще даде мандат на Конте да състави ново правителство в четвъртък сутринта и след това Конте ще има няколко дни да избере кабинета си. \r\n„Казахме на Матарела, че сме на разположение да влезем в нов дългосрочен политически съюз с Демократическата партия, за да продължим мандата, който миналата година ни дадоха 11 милиона избиратели, без да бягаме от нашите отговорности“, заяви лидерът на Д5З Луиджи Ди Майо след среща с държавния глава. \r\nДумите му приличат на тези на колегата му от ДП Никола Цингарети, който по-рано в сряда заяви, че неговата партия е решена да се опита да управлява с Д5З, за да даде на Италия стабилно правителство, което може да се изправи пред сложна икономическа ситуация, да създаде работни места, да се съсредоточи върху т.нар. Green New Deal и сложи край на социалното напрежение в цялата страна. \r\n\"Разяснихме много ясно на президента, че това няма да е продължение на миналото, а нещо съвсем различно ... това би означавало обръщане на страницата върху миналото“, каза Цингарети. \r\nЕдин от проблемите, който все още трябва да бъде решен между двете партии е бъдещата позиция на ди Майо. Лидерът на Д5З иска да бъде преназначен като вицепремиер. ДП обаче отказват това искане, като твърдят, че левите популисти вече са избрали премиер и позицията на негов заместник трябва да отиде при социалдемократите. \r\n*** \r\n  Президентът на Турция Реджеп Таийп Ердоган е заявил, че не изключва възможността страната му да купи руски изтребители Су-35 и Су-57 вместо американските самолети F-35. За това информира телевизионният канал CNN Turk, предава  ТАСС . \r\n„Защо не. Ние дойдохме тук (на авиоизложението МАКС-2019) ненапразно“, отговори Ердоган в отговор на въпрос на журналистите, дали руските изтребители се разглеждат като алтернатива на F-35. \r\nТурският лидер отбеляза също, че решението ще бъде взето, след като проведе телефонни преговори с американския президент Доналд Тръмп и разбере окончателната позиция на САЩ относно участието  на Турция в програмата за производство на F-35. \r\nВ сряда по време на авиоизложението МАКС-2019 директорът на Федералната служба по военно-техн ическо сътрудничество Дмитрий Шугаев съобщи, че Москва и Анкара обсъждат продажбата на Турция на руски системи за радиоелектронна борба и изтребители Су-35 и Су-57. По неговите думи, Анкара е заинтересована в руската авиотехника заради ситуацията със спирането на участието на Турция в програмата за F-35. \r\nВъв вторник Ердоган лично разгледа изтребителя от пето поколение Су-57 на МАКС-2019. \r\n***", "date": "2019.08.29", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/08/29/2693611/api-vazstanoveno-e-dvizhenieto-pri-km-14-na-avtomagistrala-hemus-v-posoka-varna.html", "text": "Възстановено е движението при км 14 на автомагистрала „Хемус“ в посока Варна. Това съобщиха от пресцентъра на  Агенция „Пътна инфраструктура“ .", "date": "2019.08.29", "title": "АПИ: Възстановено е движението при км 14 на автомагистрала „Хемус“ в посока Варна"}
{"url": "http://www.focus-news.net/news/2019/08/29/2693591/liderat-na-bsp-korneliya-ninova-v-sluchaya-s-nap-zhertvite-plashtat-za-prestaplenieto-izvarsheno-spryamo-tyah.html", "text": "Комисията за защита на личните данни наложи глоба от 5.1 млн. лева на НАП за изтеклите данни на над 4 милиона българи. Изглежда с това случаят ще приключи. Ярък пример за несправедливост. Това каза лидерът на БСП Корнелия Нинова, съобщиха от пресцентъра на  БСП . „Бюджетът на НАП се формира от данъците, които всички внасяме. Засегнатите българи ще платят от джоба си 5.1 млн. за това, че данните им станаха публични. Жертвите ще платят за престъплението, извършено спрямо тях. А правителството просто ще прехвърли сумата от едно перо на бюджета в друго“, посочи тя. „Днес председателят на КЗЛД каза, че това не било наказание, а превенция. Считайте - наказани няма да има, политическа отговорност също. Аз бих направила друго: бих приложила закона за отговорност на държавата за вреди. Ако тя причини щети на своите граждани, правителството може да заведе иск срещу виновни длъжностни лица. Да, минава се през обезщетения, съд, доказване на вина - дълъг път, но справедлив. Когато един министър на финансите или директор на НАП плати от джоба си за нанесени вреди на българските граждани, тогава ще има и превенция, и справедливост“, каза още Нинова.", "date": "2019.08.29", "title": "Лидерът на БСП Корнелия Нинова: В случая с НАП жертвите плащат за престъплението, извършено спрямо тях"}
{"url": "http://www.focus-news.net/news/2019/08/29/2693612/komisar-vladimir-demirev-rdpbzn-sliven-nyama-opasnost-za-naselenieto-v-rayona-na-pozhara-mezhdu-novozagorskite-sela-sokol-i-elenovo.html", "text": "Няма опасност за населението в района на пожара между новозагорските села Сокол и Еленово. Огънят се овладява, но е рано да се говори за потушаване, заяви пред  Радио \"Фокус\" – Сливен  комисар Владимир Демирев, директор на Регионална дирекция \"Пожарна безопасност и защита на населението\" (РДПБЗН) – Сливен. Около 1500 декара горски фонд е засегнат от пожара. Очаква се да пристигне хеликоптер от летище Крумово, за да направи изливания на мястото. \r\nВоеннослужещи от Центъра за подготовка на специалисти – Сливен със специализирана техника участват в гасенето на боровата гора в района между двете селата. \r\nЛюдмила ЙОРГОВА", "date": "2019.08.29", "title": "Комисар Владимир Демирев, РДПБЗН-Сливен: Няма опасност за населението в района на пожара между новозагорските села Сокол и Еленово"}
{"url": "http://www.focus-news.net/news/2019/08/29/2693613/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху изпълнението на един от най-важните проекти – „Интегриран градски транспорт”. Асфалтиране на улици, изграждане на тротоари, монтиране на автобусни спирки и информационни табла, нови автобуси и нова градска линия за обществен транспорт. Това са само част от изпълнените дейности по проекта.  \r\nВ рамките на предаването ще ви срещнем с Ели Подгорска, началник на отдел „Социални проекти” към Община Дупница. С нея ще разговаряме за вече приключилия проект „Дом и семейство за всяко дете от Община Дупница”. По проекта е създаден център за настаняване от семеен тип, който ще осигури подходяща и ефективна социална инфраструктура, допринасяща за предоставяне на нов вид резидентна услуга в общността. Ще говорим и за започналия  прием на заявления от потребители за предоставяне на почасови мобилни интегрирани здравно-социални услуги в домашна среда по проекта „Патронажна грижа за възрастни хора и лица с увреждания”.  \r\nГлавният библиотекар към читалище „Зора” в Дупница Валентина Алексиева ще направи обобщение на реализираните дейности и инициативи през лятото. \r\n \r\n Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък, с водещ Венцеслав Илчев.", "date": "2019.08.29", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/08/29/2693600/lyubomira-gancheva-abv-ima-reditsa-litsa-grupi-i-faktori-koito-shte-napravyat-vsichko-vazmozhno-da-provalyat-proekta-aets-belene.html", "text": "Има редица лица, групи и фактори, които ще направят всичко възможно да провалят проекта АЕЦ „Белене“. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“ . Ганчева коментира думите на министър Теменужка Петкова, че е изненадана, че има българско участие в заявките за инвеститорски интерес към „Белене“.  „Не съм изненадана, че има редица лица, групи и фактори, които ще направят всичко възможно да провалят проекта АЕЦ „Белене“, както провалиха „Южен поток“. Надявам се на правителството и на народните представители, които ще докарат проекта до ефекта, който ние търсим“, посочи още заместник-председателят на АБВ. Тя отчете, че АЕЦ „Белене“ може да гарантира достъпна и прогнозириуема цена на електроенергията.  „Пред вас е писмо, което вчера входирахме на вниманието на Министерството на енергетиката и към председателя на Народното събрание относно темата за АЕЦ „Белене“.  ПП АБВ винаги е била изключително последователна в политиката си по защита на АЕЦ „Белене“. Ние сме единствените, които продължаваме да настояваме проектът да бъде 100  % изцяло държавно участие“, подчерта Ганчева.  Тя обясни, че в писмото си от АБВ се обръщат към министъра на енергетиката да постанови комисията, която предстои в рамките на 90 дни да изготви кратка листа на стратегическите инвеститори да не допусне спекула в проекта и той да не бъде провален. „За каква информация помолихме? Кой е собственикът на капитала на фирмите, които са заявили интерес в изграждането на проекта. Фактическият собственик и какъв е произходът на средствата“, допълни още Ганчева.    \r\n Предложението на АБВ във връзка с процедурата за стратегически инвеститор за АЕЦ „Белене“ е адресирано до министъра на енергетиката Теменужка Петкова с копие до председателя на 44-ото Народно събрание Цвета Караянчева. В него ПП АБВ настоява министърът на енергетиката да възложи на работната група, която ще разгледа заявките и ще изготви „кратката листа“, да изиска следната информация от всички фирми, подали заявления и писма за намерение в наскоро приключилата процедура за избор на стратегически инвеститор:  .  \r\nДеница КИТАНОВА", "date": "2019.08.29", "title": "Любомира Ганчева, АБВ: Има редица лица, групи и фактори, които ще направят всичко възможно да провалят проекта АЕЦ „Белене“"}
{"url": "http://www.focus-news.net/news/2019/08/29/2693616/dots-boni-petrunova-nim-ekipat-ot-arheolozi-koyto-prouchva-krepostta-kaliakra-e-fenomen-16-ta-poredna-godina-se-izsledva-obektat.html", "text": "Екипът от археолози, който проучва крепостта „Калиакра“, е феномен, 16-та поредна година се изследва обектът. Това заяви на пресконференция в Каварна доц. д-р Бони Петрунова, директор на Националния исторически музей (НИМ) и ръководител на археологическите разкопки край нос Калиакра, предаде кореспондент на  Радио „Фокус” – Варна . „За трета поредна година археолозите откриват уникални артефакти в Приморска Добруджа и по-конкретно на крепостта на нос Калиакра\", припомни доц. Петрунова. По думите ѝ Калиакра тепърва ще изненадва с богатство, артефакти и интересни исторически сведения, защото на това място се намира старата столица на България и всеки археологически сезон доказва, че обектът заслужава внимание и проучване. Откритите находки предизвикват интерес както сред широката публика, така и сред специалистите.  \r\nДоц. Петрунова подчерта, че постигнатите резултати в последните три години са благодарение на много добрия екип от специалисти и работници, които осъществяват дейност на нос Калиакра. „Направените през годините археологически открития не са случайни и не са поредни\", отбеляза доц. Бони Петрунова. Те са резултат от упорита работа и търпение, което е характерна черта на археолога. Това лято на крепостта „Калиакра\" е продължило изследването на така наречения „царски“ некропол заради богатите погребални дарове открити там. Сред интересните артефакти, открити този сезон, са средновековна паница, златен пръстен, няма друг подобен открит по нашите земи. „Според една от хипотезите той е принадлежал на внука на Добротица Георги Тертер. Хипотезата тепърва ще бъде подложена на анализ и изследване\", заяви доц. Бони Петрунова.  \r\nСлед необходимите проучвания златният пръстен ще стане част от фонда на историческия музей в Каварна. „Масивният златен пръстен-печат разкрива името и потеклото на аристократа, който е бил погребан в изследвания гроб. Много ясно се виждат монограм на палеолозите, изображение на гълъб в средата и надпис. Тепърва ще се изследва чрез специална технология\", каза доц. Бони Петрунова, има ли нещо под изображението на гълъба. „Много са знаците за знатния произход на един от погребаните в изследвания гроб в този некропол\", подчерта доц. Бони Петрунова. Доказателство за това е и практиката за покриване на лицето с тъкан, както и други различни предмети, открити от археолозите. Това лято е намерен втори златен пръстен. Археолозите са попаднали на женски скелет. Този пръстен не е толкова представителен, но е също с добра изработка. Открита е също златна обеца, чиято форма и изработка са характерни за прабългарите. „Археолозите са открили това лято и две апликации от колан. Те ще бъдат почистени и изследвания в лаборатория\", съобщи още доц. Бони Петрунова. По думите ѝ коланът е бил с особена роля в йерархията през XIV век. „Не по-малко интересни са и архитектурните проучвания\", допълни специалистът. Обмисля се съвместна идея на Историческия музей в морския град и на доц. Бони Петрунова за реконструкция на проучвания това лято гроб и по този начин той да стане част от експозицията на Историческия музей в Каварна. Доц. Бони Петрунова съобщи, че всички находки, открити това лято на крепостта „Калиакра\", ще бъдат представени в изложба в края на годината в Националния исторически музей в столицата, а през следващата година, вероятно след пролетта, ще бъдат експонирани и в Историческия музей в морския град. Доц. Бони Петрунова изрази надежда, че археологическите разкопки на крепостта Калиакра ще продължат и в следващите години. Финансирането за тази година е осигурена от Община Каварна и Министерство на културата. Сред ценните артефакти, открити в предходните години на нос Калиакра, са нефритена катарама, която е била част от сложната униформа на китайските и номадските народи през 14-и век, златно съкровище, златен пръстен с капсула за отрова.  \r\nЖулиета НИКОЛОВА", "date": "2019.08.29", "title": "Доц. Бони Петрунова, НИМ: Екипът от археолози, който проучва крепостта „Калиакра“, е феномен, 16-та поредна година се изследва обектът"}
{"url": "http://www.focus-news.net/news/2019/08/29/2693614/prof-georgi-kamarashev-zam-kmet-na-veliko-tarnovo-do-13-septemvri-vsichki-peshehodni-pateki-okolo-uchebnite-zavedeniya-v-grada-shte-sa-podnoveni.html", "text": "До 13 септември всички пешеходни пътеки около учебните заведения в града ще са освежени. Към края на юли подновяване е извършено на 57 места за безопасно пресичане, а при останалите такова тече към момента. Това каза зам.-кметът на Община Велико Търново проф. Георги Камарашев, предаде репортер на  Радио „Фокус“ – Велико Търново . По закон поддържането на пътната сигнализация в община Велико Търново е отговорност на предприятието „Организация на движението, паркинги и гаражи“. Дейностите по възстановяването на хоризонталната пътна маркировка по уличната мрежа на Велико Търново след зимния сезон, в т.ч. и пешеходните пътеки в района на 12 детските ясли и градини и 18 училища, са стартирали през април. Паралелно с това на пешеходните пътеки се поставя и надпис „ПОГЛЕДНИ!“. „Това е практика в работата на Общината – да обновяваме маркировките ежегодно. Комисията вече е преминала през най-големите училища в града, ние сме отбелязали какво виждаме, а на директорите са направени съответните препоръки за отстраняване на някои нередности. Най-голямото внимание е насочено към безопасността на децата“, посочи проф. Камарашев. Той уточни, че се проверяват основно спортни съоръжения, подходите към училищата и градини и оградите. „Надяваме се всичките ни констатации да бъдат изпълнени от ръководителите на институциите, за което ще проверим повторно“, каза още зам.-кметът. \r\nЛуиза ТРАНЧЕВА", "date": "2019.08.29", "title": "Проф. Георги Камарашев, зам.-кмет на Велико Търново: До 13 септември всички пешеходни пътеки около учебните заведения в града ще са подновени"}
{"url": "http://www.focus-news.net/news/2019/08/29/2693609/burgas-initsiativata-mistichniyat-ogan-i-taynstvoto-na-nestinarite-shte-se-provede-pred-panteona.html", "text": "Инициативата „Мистичният огън и тайнството на нестинарите“ могат да видят на жителите и гостите на Бургас пред Пантеона. Това съобщиха от пресцентъра на  Община Бургас . Огненият ритуал ще започне в 22.30 часа. Той е част от програмата на 47-то издание на Международния фолклорен фестивал. На различни сцени в града довечера ще се представят фолклорни състави от Русия, Румъния ,Полша, Кипър, Сърбия, Словакия. На сцената пред Летния театър в 19.00 часа ще се качат народен хор „Трепетлика“ и детска фолклорна формация „Шарени гайтани“. Точно в 19.30 часа пред Летния театър ще се извие и голямото фестивално хоро, а на голямата сцена  от 20.00 часа ще се представят участниците от Грузия и България. В същия час на сцената пред Пантеона започва инициативата „Да заиграем и запеем заедно с участниците в Международния фолклорен фестивал“.", "date": "2019.08.29", "title": "Бургас: Инициативата „Мистичният огън и тайнството на нестинарите“ ще се проведе пред Пантеона"}
{"url": "http://www.focus-news.net/news/2019/08/29/2693617/rumen-petkov-abv-pravitelstvata-na-gerb-i-bsp-likvidiraha-na-tozi-etap-vazmozhnostta-balgariya-i-evropa-da-poluchavat-pryako-gaz-ot-rusiya.html", "text": "Правителствата на ГЕРБ и БСП ликвидираха на този етап възможността България и Европа да получават пряко газ от Русия. Това каза лидерът на АБВ Румен Петков по време на пресконференция, предаде репортер на  Агенция „Фокус“ . „За проблемите в енергетиката държа дебело да подчертая, че от АБВ още март месец предупредихме, че действията и бездействията на правителството ще доведат до това България да не може да изпълни ангажимента си на 1 януари следващата година да имаме тръба и да се реализира Турски поток. Казвам го с болка, с гняв. Правителствата на БСП и ГЕРБ ликвидираха на този етап възможността България и Европа да получават пряко газ от Русия и да не плащаме транзитна газ на Турция. Това правителство на Борисов е основен фактор за непострояването на тръбата на Турски поток, със забавянето на процедурата“, каза още Петков. Той посочи, че страната ни няма определен изпълнител и по този начин България играе ролята на обрания мек спусък на пистолета на челото на Русия за принуда тя да преговаря с Украйна, за да не остане Европа без газ. „Това българско правителство го прави съвършено съзнателно“, допълни още Петков. \r\nДеница КИТАНОВА", "date": "2019.08.29", "title": "Румен Петков, АБВ: Правителствата на ГЕРБ и БСП ликвидираха на този етап възможността България и Европа да получават пряко газ от Русия"}
{"url": "http://www.focus-news.net/news/2019/08/29/2693619/prof-nikolay-ovcharov-arheolog-moneti-na-tsar-ivan-asen-ii-i-aleksiy-i-komnin-sa-sred-interesnite-nahodki-koito-otkrihme-tazi-godina.html", "text": "Монети на цар Иван Асен II и Алексий I Комнин са сред интересните находки, които открихме тази година. Това каза в интервю за  Агенция „Фокус“  археологът проф. Николай Овчаров. „Като монетата на цар Иван Асен II има само десетки открити в страната. Това е първото българско посечене, което показва и разширението на българската държава след битката при Клокотница 1230 г.“, обясни археологът. Проф. Николай Овчаров посочи, че другата открита монета е на император Алексий I Комнин, това е така нареченият хистаменон. „Става дума за 11 век, когато Византия изпада в много тежка икономическа и политическа криза и това се отразява и на монетосеченето. Златната единица престава да бъде, може да се каже, златна“, добави проф. Овчаров. „Вследствие на икономическата и политическата криза хистаменон има около 6 карата злато, останалото е сребро . Император Алексий само за няколко години успява да стабилизира държавата и в края на 11 век, освен че политически се стабилизира Византия той започва да сече прочутите хиперперони или перпери, както са по-известни с около 21 – 22 карата злато в тях“, допълни още археологът. По думите му в околностите на Перперикон се намират едни от най-големите рудници при с. Стремци, от където е взето поне част от това огромно количество злато необходимо за стабилизацията на икономиката на Византийската империя.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.29", "title": "Проф. Николай Овчаров, археолог: Монети на цар Иван Асен II и Алексий I Комнин са сред интересните находки, които открихме тази година"}
{"url": "http://www.focus-news.net/news/2019/08/29/2693615/lyubomira-gancheva-abv-tryabva-da-se-prestane-s-loshoto-upravlenie-vodeshto-do-povishavane-na-tsenata-na-gazta-na-vsyako-trimesechie.html", "text": "Трябва да се престане с лошото управление, което води до повишаване на цената на газта на всяко тримесечие. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“ . Любомира Ганчева изрази опасения, че освен, че хората стоят масово на студено, има вариант да стоят и на тъмно. „Другата част от днешната тема за енергетиката е „Булгаргаз“. Предполагам, че сте запознати, че на 10 август „Булгаргаз“ искат от КЕВР още едно увеличение на цената на природния газ. Не мога да се сетя за друг пример, който да покаже смея да кажа некадърното управление в „Булгаргаз“. За никого не е тайна, че цената на втечнения природен газ от март месец на световната борса пада. Още през март месец сигнализирахме, че е редно „Булгаргаз“, който е национален, обществен доставчик да инициира процедура, при която да си направи истинската диверсификация на пазара на газ, да намери алтернативни, на алтернативен доставчик, който да гарантира по-ниската цена“, заяви още Ганчева. Заместник-председателят на АБВ отчете, че след всяка пресконференция на партията веднага имат ответни действия. „Април месец направиха един куц търг, на който не се яви никой. Понеже ги обвинихме, че няма резултат, юни месец решиха да не правят търг, директно си избраха две фирми, поканиха ги, сключиха договор с тях. Тогава сигнализирахме КЕВР, които в момента правят проверка по случая, че това не са принципи на прозрачно управление. Не можеш да сключиш договор с две лица, без преди това да си поканил всички участници на пазара и че имаме подозрение, че тези участници няма да доведат до намаляване на цената. Ето сега 10 август предложението на „Булгаргаз“ към КЕВР е точно това – увеличете цената. Защо се увеличава цената при положение, че цената на природния газ е трайно ниска, при положение, че има сключен договор с две фирми, с които се твърдеше, че ще се диверсифицира пазара на газ. Отговорът е, че тези две фирми са поредните спекуланти, които обират разликата. Факт е,че тези две фирми, с които беше сключен договор към датата за сключване, нито една нямаше сертификат и нямаше сключен договор за купуване на втечнения газ от Гърция. Надявам се, че проверката на КЕВР ще приключи максимално бързо. Дотогава искаме да напомним на „Булгаргаз“, че един друг вариант за понижаването на цената на природния газ е да се ползва една препоръка на ЕК в регламента, при която трайно има понижаване на цената на алтернативна доставка за дадения пазар, в случая за европейския, може да се иска от доставчика, какъвто е „Газпром“,  за основния ни договор да има намаляне на цената. Тук това е принципната политика на АБВ, няма значение кой е доставчик, важното е цената на природния газ за бита, за бизнеса, да бъде максимално ниска“, допълни още Ганчева. \r\nДеница КИТАНОВА", "date": "2019.08.29", "title": "Любомира Ганчева, АБВ: Трябва да се престане с лошото управление, водещо до повишаване на цената на газта на всяко тримесечие"}
{"url": "http://www.focus-news.net/news/2019/08/29/2693618/margarita-macheva-dt-nikola-vaptsarov-blagoevgrad-kogato-se-pravi-kachestven-teatar-publikata-idva-da-go-gleda-i-realno-tova-se-poluchi-minaliya-tvorcheskiya-sezon.html", "text": "Аз вярвам в това, че когато се прави качествен театър, публиката идва да го гледа и реално точно това се получи миналия творческия сезон. Това каза по време на пресконференция по повод откриването на юбилейния 100-годишен творчески сезон на ДТ „Никола Вапцаров“ - Благоевград неговият директор Маргарита Мачева, предаде репортер на  Радио „Фокус“ - Пирин . Мачева припомни, че всички спектакли през миналия театрален сезон са се гледали на пълен салон. „Разбира се, обърнахме и много внимание на рекламата и на представяне на творческия екип, но виждам че публиката вече се върна обратно в театъра. Видяхме, че това е възможно и че когато правим качествен театър, публиката е тук. Забелязвам, че много млади хора идват в театъра и се връщат при нас“, коментира Мачева. Тя отбеляза, че в момента това, което им дава като възможност Министерството на културата, е да работят без да спират заплатите и продукционните разходи, като условието е, че трябва да изкарат парите, които харчат. „Тоест ние трябва да работим още много, за да върнем дълга, но вървим в една стабилна посока. При толкова голям дълг той няма как да се върне от раз, но малко по малко с взаимни усилия това нещо ще се случи“, посочи директорът на театъра. \r\nМаргарита Мачева добави, че съвсем скоро ще организират и театрална школа, за да могат да се грижат за деца, които искат да се занимават с театър. \r\nНатали СТЕФАНОВА", "date": "2019.08.29", "title": "Маргарита Мачева, ДТ „Никола Вапцаров“ - Благоевград: Когато се прави качествен театър, публиката идва да го гледа и реално това се получи миналия творческия сезон"}
{"url": "http://www.focus-news.net/news/2019/08/29/2693621/tass-merkel-i-putin-sa-obsadili-podgotovkata-na-sreshtata-na-varha-na-normandskata-chetvorka-siriya-i-libiya.html", "text": "Канцлерът на Германия Ангела Меркел проведе в четвъртък телефонен разговор с руския президент Владимир Путин. Както съобщава официалният представител на Кабинета на министрите на ФРГ Щефан Зайберт, тема на дискусията са били Украйна, Сирия и Либия, предава  ТАСС . \r\n„Участниците в разговора са се съгласили по темата за Украйна да продължат подготовката на срещата на върха в нормандския формат (Германия, Франция, Русия и Украйна), за да способстват реализацията на Минските споразумения. Те са подчертали необходимостта да се ускорят преговорите за бъдещия договор за транзит на газ“, отбеляза още Зайберт. \r\n \r\nПревод и редакция:", "date": "2019.08.29", "title": "ТАСС: Меркел и Путин са обсъдили подготовката на срещата на върха на „Нормандската четворка“, Сирия и Либия"}
{"url": "http://www.focus-news.net/news/2019/08/29/2693624/gabrovo-10-rasteniya-ot-roda-na-konopa-sa-izzeti-pri-proverka-na-imot-v-selo-kastel.html", "text": "10 растения от рода на конопа са иззети при проверка на имот в село Кастел. Това съобщиха от пресцентъра на  МВР . Проверката е извършена на 28 август в хода на разследване по досъдебно производство. При проведени процесуално-следствени действия криминалисти от РУ – Севлиево установили 10 растения от рода на конопа, засадени в двора на имот в село Кастел, собственост на 18-годишен жител на Севлиево. При проведен на място наркотест, листната маса от растенията реагирала на канабис. При последвало претърсване в жилището на младия мъж в Севлиево е намерено и иззето известно количество суха листна маса, дала също характерна реакция на канабис. След приключване на работата по цялостното документиране на случая, материалите ще бъдат предадени на прокуратурата.", "date": "2019.08.29", "title": "Габрово: 10 растения от рода на конопа са иззети при проверка на имот в село Кастел"}
{"url": "http://www.focus-news.net/news/2019/08/29/2693626/tihomir-stoitsov-branshovi-sayuz-pchela-okolo-10-kilograma-med-ot-edno-pchelno-semeystvo-e-dobivat-tazi-godina-v-kyustendil.html", "text": "Около 10 килограма мед от едно пчелно семейство е добивът тази година в Кюстендил. Това каза пред  Радио „Фокус” – Кюстендил  Тихомир Стоицов, председател на браншови съюз „Пчела”. По думите му годината е била много променлива за пчеларите в региона. Годината е започнала тежко и с много сериозни зимно-пролетни загуби на пчелни семейства. След това е последвало бързо развитие на медоносните пчели, но през месец май буквално се е стигнало до тяхното гладуване и без помощта на пчеларите те едва ли е можело да оцелеят. Последвало е изключително тежко роево положение.  \r\n„Със стабилизиране на времето, нещата се оправиха. Тези пчелари, които успяха да запазят пчелните си семейства, успяха да добият и стокова продукция”, каза Тихомир Стоицов. По думите му тази година в региона добивите са приемливи. „В другите региони добиви под 50 килограма се смятат за слаби, но при нас ние сме доволни и на 10 килограма от пчелно семейство”, каза Тихомир Стоицов. По думите му разнообразието от пчелен мед е голямо – акация, липа, лавандула, кориандър и билка. Тази година добивът от манов мед е слаб. \r\nВенцеслав ИЛЧЕВ", "date": "2019.08.29", "title": "Тихомир Стоицов, браншови съюз „Пчела”: Около 10 килограма мед от едно пчелно семейство е добивът тази година в Кюстендил"}
{"url": "http://www.focus-news.net/news/2019/08/29/2693622/gd-granichna-politsiya-intenziven-e-trafikat-na-granitsite-s-gartsiya-sarbiya-turtsiya-i-rumaniya.html", "text": "Интензивен е трафикът на границите с Гърция, Сърбия, Турция и Румъния. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Република Сърбия на ГКПП „Калотина“ трафикът е интензивен на изход за леки автомобили. На границата с Република Гърция на ГКПП „Кулата“ трафикът е интензивен на вход и на изход за леки автомобили. На границата с Република Турция на ГКПП „Капитан Андреево“ трафикът е интензивен на изход за товарни автомобили и на вход за леки автомобили. На границата с Румъния на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. На границата с Република Северна Македония трафикът е нормален на всички гранични контролно-пропускателни пунктове.", "date": "2019.08.29", "title": "ГД „Гранична полиция“: Интензивен е трафикът на границите с Гърция, Сърбия, Турция и Румъния"}
{"url": "http://www.focus-news.net/news/2019/08/29/2693625/haskovo-mazh-e-zadarzhan-za-nanasyane-na-poboy-na-55-godishna-zhena.html", "text": "Мъж е задържан за нанасяне на побой на 55-годишна жена. Това съобщиха от пресцентъра на  МВР . Образувано е бързо производство срещу 34-годишния мъж от Симеоновград. След като нанесъл побой над 55-годишната жена, той дръпнал от врата ѝ златния ѝ синджир. След подаването на сигнала в полицията, мъжът бил установен и задържан.", "date": "2019.08.29", "title": "Хасково: Мъж е задържан за нанасяне на побой на 55-годишна жена"}
{"url": "http://www.focus-news.net/news/2019/08/29/2693620/anadolska-agentsiya-poveche-ot-24-miliona-chuzhdentsi-sa-posetili-turtsiya-v-perioda-yanuari-yuli-2019-godina.html", "text": "Броят на посетилите Турция чужденци в периода януари-юли 2019 година е нараснал с 14,11% в сравнение с миналата година – до 24 693 886 души, предава  „Анадолската агенция“ , като се позовава на съобщение от Министерството на културата и туризма на страната. \r\nСпоред данните на ведомството, броят на посетилите Турция чужденци само за юли е нараснал с 16,67% спрямо същия месец на миналата година до над 6,6 милиона души. \r\n \r\nПревод и редакция:", "date": "2019.08.29", "title": "„Анадолска агенция“: Повече от 24 милиона чужденци са посетили Турция в периода януари-юли 2019 година"}
{"url": "http://www.focus-news.net/news/2019/08/29/2693623/stara-zagora-nad-7-000-kasa-kontrabandni-tsigari-sa-otkriti-v-zhilishte-v-nikolaevo.html", "text": "Над 7 000 къса контрабандни цигари са открити в жилище в Николаево. Това съобщиха от пресцентъра на  МВР . То в обитавано от 49-годишен. Полицаите са иззели 7 240 къса цигари без акцизен бандерол и 3.8 кг нарязан тютюн, също без бандерол. По случая е образувано досъдебно производство.", "date": "2019.08.29", "title": "Стара Загора: Над 7 000 къса контрабандни цигари са открити в жилище в Николаево"}
{"url": "http://www.focus-news.net/news/2019/08/29/2693627/sport-mesi-propuska-treti-poreden-mach-oshte-ne-e-podnovil-trenirovki-s-otbora.html", "text": "Играещата легенда на Барселона Лио Меси няма да играе в трети пореден мач за тима си този сезон. Той все още не е подновил тренировки в пълноценен режим заради контузията в прасеца, която получи малко преди началото на кампанията. Все пак добрите новини за каталунците са, че травмата му не се е усложнила. От ръководството на каталунците вчера опровергаха появилите се информации, че Лио може да не играе още месец. Проблемът му почти е отшумял, но според испанските медии няма да се рискува с пускането му срещу Осасуна през уикенда. Той ще има прекалено малко тренировки на пълни обороти до срещата с памплонци, а това не е достатъчно според лекарите, за да бъде пуснат още от първата минута. \r\nБез него в състава Барселона записа загуба в гостуването на Атлетик Билбао в първия кръг, но победи Бетис с 5:2, когато блесна Антоан Грийзман. \r\nОсвен Меси аут са още Луис Суарес и Усман Дембеле, което ограничава максимално избора на наставника Ернесто Валверде в предни позиции.", "date": "2019.08.29", "title": "Спорт: Меси пропуска трети пореден мач, още не е подновил тренировки с отбора"}
{"url": "http://www.focus-news.net/news/2019/08/29/2693629/haskovo-blizo-5000-kasa-tsigari-bez-banderol-sa-izzeti-pri-politseyska-operatsiya-v-grada.html", "text": "Близо 5000 къса цигари без бандерол са иззети при полицейска операция в града. Това съобщиха от пресцентъра на  МВР . Цигарите са конфискувани вчера от полицаи от областния град. 4 140 къса от тях са открити у две жени под моста на АМ „Марица“ в посока Пловдив. Други 550 къса са открити от униформените при проверка на две жителки на Хасково. Останалите 280 къса са конфискувани от жилище на улица „Ст. Караджа“. Четирите жени и мъжа  предали с протоколи папиросите без бандерол. Съставени са актове по Закона за акцизите и данъчните складове.", "date": "2019.08.29", "title": "Хасково: Близо 5000 къса цигари без бандерол са иззети при полицейска операция в града"}
{"url": "http://www.focus-news.net/news/2019/08/29/2693631/veliko-tarnovo-17-dekara-shirokolistna-gora-i-20-dekara-tsarevitsa-sa-izgoreli-pri-pozhar-v-zemlishteto-na-selo-chervena-obshtina-svishtov.html", "text": "17 декара широколистна гора и 20 декара царевица са изгорели при пожар в землището на село Червена, община Свищов. Сигнал за инцидента е подаден на тел. 112 малко след 17.00 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Инцидентът е предизвикан от небрежност при боравене с открит огън. Въпреки бързата намеса на пожарникарите от Свищов, екип на Държавното горско стопанство от Свищов и доброволци от Кризисния център в село Овча могила са унищожени част от широколистна гора и посеви с царевица. В гасенето с техника са се е включила и стопанската кооперация в село Червена. Спасени са други 700 декара гори. \r\nПрез изминалото денонощие са получени общо 9 сигнала за пожари в областта. Изгорял е комбайн в село село Паскалевец, община Павликени. Горял е и апартамент във Велико Търново. Няма данни за пострадали хора при нито едно от произшествията. \r\nЛуиза ТРАНЧЕВА", "date": "2019.08.29", "title": "Велико Търново: 17 декара широколистна гора и 20 декара царевица са изгорели при пожар в землището на село Червена, община Свищов"}
{"url": "http://www.focus-news.net/news/2019/08/29/2693632/bdzh-veche-ima-registratsiya-v-grazhdanskata-platforma-helpbook.html", "text": "С цел да следва политика на максимално открита комуникация със своите клиенти БДЖ предоставя допълнителна възможност за публична комуникация, като се присъедини към единната платформа за подаване на сигнали до институциите Helpbook.info. Това съобщиха от пресцентъра на  БДЖ . \r\nПлатформата дава възможност за директно подаване на сигнали към голям брой държавни и общински институции, сред които Министерски съвет, Президенство, Народно събрание, Прокуратура, Съдебна власт, МВР, Столична община и редица други.  \r\nЦелта на платформата е улесняване на процеса на подаване на сигнали и осигуряване на прозрачност и публичност на резултатите от работата на институциите, обединяваща ги на едно място.   \r\nВсички изпратени сигнали и отговорите от институциите са публични и могат да бъдат разгледани, споделени и подкрепени от останалите потребители на платформата.", "date": "2019.08.29", "title": "БДЖ вече има регистрация в гражданската платформа HelpBook"}
{"url": "http://www.focus-news.net/news/2019/08/29/2693630/gl-kom-nikolay-nikolov-patuva-kam-rayona-na-slivenskite-sela-elenovo-sokol-i-radevo.html", "text": "Директорът на ГД \"Пожарна безопасност и защита на населението\" главен комисар Николай Николов пътува към района на сливенските села Еленово, Сокол и Радево, съобщиха от  пресцентъра на МВР . Той ще се запознае с предприетите действия на гасаческите групи и оперативната обстановка на място. В 17.30 часа е предвиден брифинг за медиите в началото на село Сокол.", "date": "2019.08.29", "title": "Гл. ком. Николай Николов пътува към района на сливенските села Еленово, Сокол и Радево"}
{"url": "http://www.focus-news.net/news/2019/08/29/2693633/afp-zelenski-predlozhi-advokata-aleksey-goncharuk-za-premier-na-ukrayna.html", "text": "Украинският президент Владимир Зеленски ще предложи на парламента да одобри на поста министър-председател Алексей Гончарук, 35-годишен адвокат, който работи за неговата администрация, предава  AFP , като се позовава на свои източници. \r\nЗеленски определи Гончарук като свой избор на среща с депутати от неговата партия, заяви Андрий Герус, депутат, който е представител на президента в кабинета на министрите. \r\n \r\nПревод и редакция:", "date": "2019.08.29", "title": "AFP: Зеленски предложи адвоката Алексей Гончарук за премиер на Украйна"}
{"url": "http://www.focus-news.net/news/2019/08/29/2693634/rositsa-topalova-etnografski-muzey-burgas-spored-narodnite-vyarvaniya-sveti-yoan-krastitel-e-tozi-koyto-vinagi-e-imal-smelostta-da-kazva-istinata.html", "text": "Според народните вярвания свети Йоан Кръстител е този, който винаги е имал смелостта да казва истината. Това каза за  Радио „Фокус“ – Бургас  Росица Топалова от Етнографския музей в Бургас. По думите ѝ той е един от най-почитаните ни светци, поради което народът му е посветил цели три дни за почит в народния календар – Ивановден, Еньовден и днешния празник – Секновение. \r\n„Народът вярва, че днес денят „се сече“, т. е., денят и нощта стават равни, „сече се“ и водата – тя става по-студена и трябва да бъдем по-внимателни. Освен това се вярва, че на този ден змиите и гущерите, както и всички тайнствени зли сили – самодиви и змейове, се прибират по леговищата си“, заяви Топалова. Тя обясни, че когато денят е граничен и разделящ, в народното съзнание той се възприема като опасен и затова на такива дни е забранено да се работи. „Когато е на границата, човек става по-внимателен. Днес не се работи, не се започва нищо ново, а също така не се яде нищо червено, поради асоциацията с кръвта на светеца. Ако бъде ушита дреха днес, се вярва, че човекът, за кого е предназначена, няма да я носи по хубави поводи“, допълни още етнографът. \r\nМария ПОПЧЕВА \r\nFacebook", "date": "2019.08.29", "title": "Росица Топалова, Етнографски музей – Бургас: Според народните вярвания свети Йоан Кръстител е този, който винаги е имал смелостта да казва истината"}
{"url": "http://www.focus-news.net/news/2019/08/29/2693639/kardzhali-na-7-septemvri-v-grada-zapochva-kardzhali-fest-badeshte-s-traditsii.html", "text": "С хоро на новия мост над Арда ще започне Кърджали фест „Бъдеще с традиции“ на 7 септември, съобщи на брифинг пред медиите областният управител Никола Чанев, предаде кореспондент на   Радио „Фокус“ . Фестивалът се провежда под патронажа на председателя на Народното събрание Цвета Караянчева, организатор е Областната управа. \r\nПод звуците на „100 каба гайди“ в 10. 30 часа в събота граждани и гости на града ще покажат способността на културата на хорото да обединява хората. Тазгодишното издание на фестивала ще прибави още много тържествени и забавни събития след празненствата от Деня на Съединението и ще трае 3 дни. В събота вечерта от 19 часа в Театъра ще бъде представена комедията „Тя, той и още двама-трима“. На другия ден 7 септември в 12 часа в Градската градина фестивалът ще бъде открит официално, след хорото, пред Паметника на Освободителите . След това ще видим изявите на 16 фолклорни танцови състави от цяла България и един от Гърция. 300 баници ще бъдат опечени и продадени  на фестивала с благотворителни цели. Алеята на занаятите, която ще подредят организаторите, обещава много изненади и самобитна красота на експонати и стоки от модерен стил до фолк. Ще се открият и две фотоизложби за Кърджали. За децата ще има детски кът с  работилници. \r\nДарина ДЕЕНИЧИНА", "date": "2019.08.29", "title": "Кърджали:  На 7 септември в града започва Кърджали фест „Бъдеще с традиции“"}
{"url": "http://www.focus-news.net/news/2019/08/29/2693641/smolyan-zapochva-priemaneto-na-dokumenti-za-potrebiteli-na-integrirani-zdravno-sotsialni-uslugi-patronazhna-grizha.html", "text": "В Смолян започва приемането на документи за потребители на интегрирани здравно-социални услуги по проект BG05M9OP001-2.040-033 „Патронажна грижа за възрастни хора и лица с увреждания от Община Смолян“, Компонент 2, финансиран по Оперативна програма „Развитие на човешките ресурси“ 2014-2020, процедура чрез директно предоставяне на безвъзмездна финансова помощ BG05M9OP001-2.040. Това съобщиха от пресцентъра на  Община Смолян . \r\nОбщата цел на проекта е да се подобри качеството на живот на възрастните хора и лицата с увреждания от община Смолян. Специфичните цели са: подкрепа на хората с увреждания, чрез предоставяне на мобилни интегрирани здравно – социални услуги в техните домове, съобразени със специфичните им потребности; разширяване на обема, многообразието и целенасочеността на социалните услуги, предоставяни в общността и подобряване качеството на живот на възрастните хората, лицата с увреждане и техните семейства. \r\nПатронажната грижа ще се предоставя в период от 12 месеца и ще стартира през м. ноември 2019 г. Включени са следните дейности: помощ в домашна среда; медицинска рехабилитация; двигателна рехабилитация; психологическа подкрепа. \r\nОт услугите могат да се възползват: възрастни хора и лица с увреждания над 65 г. (навършили 66-годишна възраст); лица с валидно експертно решение на ТЕЛК; лица с хронични заболявания, нуждаещи се от продължително наблюдение и здравни грижи; лица след оперативна интервенция и след хоспитализация; нуждаещи се от краткосрочно наблюдение, здравни грижи, социални услуги, помощ в домашна среда; самотно живеещи хора; кандидати, които не ползват социални услуги „личен асистент“, социален асистент“, „домашен помощник“ по други програми или проекти, финансирани по друг ред или от други източници. \r\nНеобходимите документи са: заявление по образец; документ за самоличност (за справка); документ за самоличност на законния представител (настойник, попечител) - за справка; експертно решение на ТЕЛК/НЕЛК (копие); медицински протокол от ЛКК (копие); копия от други медицински документи и актуални епикризи; удостоверение за настойник/попечител - копие (при необходимост); пълномощно (свободен текст), за лице, което да подаде заявлението от името на кандидата, ако не се подава лично; декларация за информирано съгласие за обработка на лични данни (по образец). \r\nПатронажните грижи ще се предоставят на базата на оценки на индивидуалните потребности и ще се спазват хоризонталните принципи за равни възможности и недопускане на дискриминация. Образците на заявленията са достъпни като прикачени файлове към настоящата обява в сайта на Община Смолян www.smolyan.bg и в офиса на проекта – Общинска администрация, ет. 2, стая 225; тел за информация 0301 676 52 \r\nСрокът за подаване на документи е от 30 август до 20 септември 2019 г., включително, до 17.30 ч., в деловодството на Община Смолян, ет. 1.", "date": "2019.08.29", "title": "Смолян: Започва приемането на документи за потребители на интегрирани здравно-социални услуги „Патронажна грижа“"}
{"url": "http://www.focus-news.net/news/2019/08/29/2693635/aleksandar-andreev-tsik-registratsiyata-na-partiite-za-mestnite-izbori-shte-zapochne-na-2-septemvri.html", "text": "Регистрацията на партиите за местните избори ще започне на 2 септември от 9.00 часа и ще продължи до 11 септември. Това заяви на пресконференция говорителят на ЦИК Александър Андреев, предаде репортер на  Агенция „Фокус” . „Посочени са условията за регистрация, представяне на заявление, заедно с приложените документи, както и броят на подписите, които подкрепят партията”, обясни говорителят на ЦИК. „Кандидатът за кмет или общински съветник трябва да има постоянен или настоящ адрес в България и в конкретната община”, добави още Андреев. По думите му кандидатите трябва да са заявили своята уседналост 6 месеца преди изборите - 26 април 2019 г. „С измененията в Закона за партиите беше изменен и Законът за финансиране на партиите. Допуска се финансирането на партии от юридически лица, еднолични търговци, както и граждани на ЕС. Гражданите на Съюза имат право да кандидатират за кмет или общински съветник”, коментира още Андреев \r\nВиолета СИМЕОНОВА", "date": "2019.08.29", "title": "Александър Андреев, ЦИК: Регистрацията на партиите за местните избори ще започне на 2 септември"}
{"url": "http://www.focus-news.net/news/2019/08/29/2693640/dobrich-lyatna-rabotilnitsa-za-vaobrazhenie-v-hudozhestvenata-galeriya-priklyuchva-rabota-s-izlozhba-na-sazdadenoto-prez-vakantsionnite-mesetsi.html", "text": "„Лятна работилница за въображение“ в Художествената галерия приключва работа с изложба на създаденото през ваканционните месеци, предаде кореспондентът на  Радио „Фокус” – Варна . Художествена галерия - Добрич е притегателен център за децата, които се интересуват от изобразителното изкуство, споделя екипът на „Работилницата за въображение“. През цялата ваканция децата, които са я посещавали, ежедневно са рисували, правели са колажи, моделирали са с глина и са имали възможност да научат нещо ново в процеса на творческа работа. Децата са се вълнували от срещата си с произведенията на големите майстори на изобразителното изкуство, експериментирали са с различни техники и материали. Освен това са научили много за изкуството на древна Гърция, Импресионизма, Абстракционизма и други направления в световното изкуство. С всяка своя рисунка, малка фигурка от глина, колаж децата са ставали по-сръчни и уверени в своите възможности. „Лятната работилница за въображение“ по традиция завършва със заключителна изложба, която бе открита днес с рисунките на малките художници. В нея са включени 89 творби на 57 деца на възраст от 4 до 14 г. Екипът на галерията отправя благодарност на вдъхновените малки художници, избрали за своята лятна ваканция „Работилницата за въображение“, както и на техните родители, подкрепили ги да сътворят вдъхновени неща в залите на галерията.  \r\nЖулиета НИКОЛОВА", "date": "2019.08.29", "title": "Добрич: „Лятна работилница за въображение“ в Художествената галерия приключва работа с изложба на създаденото през ваканционните месеци"}
{"url": "http://www.focus-news.net/news/2019/08/29/2693638/dots-boni-petrunova-nim-tezi-znatsi-koito-ni-dava-istoriyata-shte-ubedyat-vsichki-institutsii-da-rabotyat-za-razvivane-na-turisticheskiya-potentsial-na-krepostta-kaliakra.html", "text": "Убедена съм, че тези знаци, които ни дава историята, ще убедят всички институции да работят за развиване на туристическия потенциал на крепостта „Калиакра”. Това заяви на пресконференция в Каварна доц. д-р Бони Петрунова, директор на Националния исторически музей (НИМ) и ръководител на археологическите разкопки край нос Калиакра, предаде кореспондент на  Радио „Фокус” – Варна . Според специалиста Калиакра е един великолепен град, който за в бъдеще ще изненадва с богатство и информация за миналото на България. „Защо го казвам? Защото ние в сферата на археологията сме постигнали един синхрон, едно добро сътрудничество и ще продължаваме да правим разкопките. Забелязвам една положителна тенденция – поставени са нови пейки, има облагородяване на средата, на инфраструктурата на Калиакра и моята молба и пожелание към Общината и към всички институции, от които зависи, имам предвид Министерство на културата, Министерство на регионалното развитие, Министерството на околната среда и водите също - да подкрепят разгръщането на потенциала на този великолепен туристически обект. Няма да се уморя да повтарям: това е нещо, с което не разполага никоя друга държава на Балканите. Имаме един запазен град от съвременно строителство, ние имаме една стара столица на България, която непрекъснато, всеки сезон с нещата, които откриваме, ни доказва, че заслужава по-специално внимание. Тя мери ръст дори с Търново, както виждаме от последната находка (масивен златен пръстен-печат, за който се предполага, че е принадлежал на знатна особа, погребана в некропола на крепостта Калиакра)“, каза доц. Бони Петрунова. Според нея този културен паметник трябва да бъде съхранен и развиван във времето, за да допринесе за образователния и културен туризъм, за да привлича повече посетители, които да се завръщат на нос Калиакра отново и отново.  \r\nВ продължение на години доц. Бони Петрунова е ръководител на екипа от археолози и специалисти, които всяко лято изследват средновековната крепост. Началото на изследователската дейност е поставено още преди 16 години и тя не е прекъсвана във времето. „Уникалността и ценността на откритите находки през последните 3 години са доказателство за значимостта на този културен обект\", заяви доц. Бони Петрунова, която през 2018-та бе обявена за археолог на годината.  \r\nЖулиета НИКОЛОВА", "date": "2019.08.29", "title": "Доц. Бони Петрунова, НИМ: Тези знаци, които ни дава историята, ще убедят всички институции да работят за развиване на туристическия потенциал на крепостта „Калиакра”"}
{"url": "http://www.focus-news.net/news/2019/08/29/2693636/vzglyad-priznavayki-kraya-na-hegemoniyata-na-zapada-makron-dopusna-vazhna-greshka.html", "text": "Еманюел Макрон обяви края на западната хегемония по света и каза, че е дълбока стратегическа грешка Русия да бъде отблъсната от Европа. Той призова както за преразглеждане на стратегията на Европа, като цяло, така и да се използват пътищата за сближаване с Москва. Преди броени дни президентът на Франция говори и за това, че демократичната система е деградирала, а капитализмът е полудял. За това с какво е свързана тази поредица признания на френския държавен глава, пише авторитетното руско издание  „Взгляд“  в материал, представен без редакторска намеса. \r\n \r\nВъв вторник френският президент проведе годишното си съвещание с посланиците на страната, на която продължи да излага визията си си за необходимостта от нова стратегия за Франция и Европа. Взаимоотношенията с Русия също заемат важно място, но като цяло замахът на Макрон е глобален, дори не общоевропейски. \r\nТова личи от изявленията му в края на миналата седмица, в навечерието на срещата на върха на Г-7. Веднага след срещата с Владимир Путин Макрон се срещна с представители на френския бизнес, когато изрази желанието си да насърчава „инициативата за преразглеждане на международната ни система“. И не става въпрос само за отношенията между държавите, а за структурата на съвременния свят, както икономическа, така и политическа. Като направи уговорката, че „моделът, който ще бъде разработен, в никакъв случай няма да означава прекратяване на системата на пазарна икономика“, Макрон все пак постави под въпрос самите основи на съвременния модел, или по-скоро възгледите на Запада за него: \r\n„Не може обаче да не признаем, че този модел ръждяса в резултат на факта, че самата демократична система деградира. И също така, защото самият капитализъм деградира и полудя - тъй като ние сами генерираме онези прояви на неравенство, които след това не можем да разрешим“. \r\nТоест, демокрацията и капитализмът деградираха и трябва да измислим нещо ново, което да ни позволи да продължим напред. Отчасти това, разбира се, е отговорът на казаното преди няколко месеца от Владимир Путин - че „либералният модел“ е претърпял крах. Руският президент обаче не говори за кризата на капитализма като такава и като цяло има предвид главно западните страни. Тогава Макрон възрази срещу Путин, като отбеляза, че либерализмът е жив. Въпреки това, сега той реши да действа като реформатор, не само на либералния модел, но и на целия световен ред като такъв. \r\nРазговорът за същността на пазарния капитализъм, който наистина стигна до системната си криза и е в безизходица, водещ до все по-голямо натрупване на богатство в ръцете на тесния слой на свръхбогатите, който е космополитен в същото време, е сложна и все още нерешена тема. Глобалната пазарна икономика е все по-малко в интерес на националните държави и ще се промени, когато те (или по-скоро техните съюзи) поемат контрола и самата посока на глобализация от транснационалните корпорации. \r\nМакрон говори за кризата на демокрацията. И тук цифровото общество на бъдещето със своята виртуализация на реалността и пълен контрол върху всички граждани също ще доведе до преформатиране на сегашната избирателна система. Скоростта и дълбочината на всички тези промени и дори тяхната необратимост много зависи от това как ще се развива ситуацията на световната сцена. Тоест от \"баналното\" разположение на силите и стратегиите на основните играчи, от геополитиката. И тук Макрон също не крие целите си: \r\n„Наблюдаваме края на западната хегемония в света. Обстоятелствата се променят ... Световният ред преживява безпрецедентна криза. Светът живее в епоха на криза на пазарната икономика и огромни шокове в технологично и екологично отношение. Европейската цивилизация се нуждае от нова, далновидна стратегия“. \r\nТоест, Макрон се съгласява, че западният цикъл в световната история приключва. Някои европейци предвиждаха това преди век. И появата в Русия на комунистически проект сякаш потвърждаваше страховете им. Но въпреки загубата на формален контрол над все по-голяма част от света (първо СССР, после Китай и колониите в Азия и Африка), Западът продължава да вярва в непоколебимостта на своята хегемония. След разпадането на СССР през 1991 г. той напълно изпада в ереса на „края на историята“. \r\nМакрон има мъжеството да го признае – за да се опита да спаси това, което му е скъпо, а именно западната цивилизация и по-точно европейската й част. За целта е нужна нова стратегия, отговаряща на стоящите пред Франция и Европа предизвикателства. Самостоятелната стратегия, подчертава Макрон, „не адаптира политиката си към никого“. А след това говори, фактически, не за Франция, а за Европа: \r\n„Ние сме единствените, за които неподвижността е фатална. Други може да нямат многостранна, но едностранна или двустранна стратегия, ние не можем“. \r\nИ отново за Франция - „трябва да играем ролята на държава на равновесието в света“. Невъзможността да се направи разграничение е разбираема: Макрон е привърженик на европейската интеграция, тоест прехвърлянето на все по-големи правомощия на наднационално, общоевропейско ниво. Тоест, Франция постепенно се разтваря в Европа. В същото време обаче в Париж очакват, че французите всъщност ще определят, ако не външната политика на Европейския съюз, то нейната международна стратегия. \r\nЗападната хегемония приключва и „новите държави“ стават все по-силни, заяви Макрон – „Китай излезе на преден план, а Русия постига големи успехи със своята стратегия“. Макрон пряко свърза укрепването на Русия с отслабването на Запада: \r\n„През последните пет години Русия заема безпрецедентно място във всички големи конфликти, защото САЩ, Великобритания и Франция бяха слаби. Западът не реагира съответно, когато Русия прекрачи „червената линия“. В контекста на значимостта Русия максимизира всички свои интереси. Тя се върна в Сирия. Тя се върна в Либия. Тя се върна в Африка. Тя присъства във всички кризисни ситуации заради нашите слабости и грешки“. \r\nСлабостта на Запада обаче не възникна просто така - тя беше пряк резултат от провала на опита на Запада да установи глобалната си хегемония на безпрецедентно високо ниво, както чрез военна, така и чрез финансово-икономическа диктатура. Това беше замах за глобална империя, която диктува на всички и всичко. И той се провали, причинявайки мощна криза на самия Запад. \r\nВ същото време Западът не просто отслабва: той не искаше да признае това и в същото време се опита да изолира и блокира Русия, която набира сила. С такава глупава политика на натиск върху Русия Западът само отслаби позициите си на световната сцена и осигури нови възможности за страната ни, включително връщането на онези позиции, които имахме в съветските години. \r\nНо Макрон се опитва да представи укрепването на Русия само като следствие от отслабването на Запада - и прави грешни изводи. \r\nКато заяви, че присъствието на Русия във всички кризисни ситуации е причинено от слабостта и грешките на Запада, Макрон отбеляза, че тази ситуация не може да продължи дълго: \r\n„Не вярвам в това. И ако бях на мястото на руснаците (...), бих си задал такъв въпрос, защото тази велика сила, инвестираща много в оръжията си, които ни плашат толкова много, има БВП, равен на Испания, лоша демография, застаряваща страна и растящо политическо напрежение“. \r\nТ.е., Макрон всъщност каза, че „сянката на Русия не е по шапката й“, възползвайки се от слабостта на Запада, тя е взела прекалено много, но тя няма сили, за да бъде свръхдържава. Тук има, разбира се, огромно изкривяване. Впрочем, това се среща много често при нашите западни съседи. През деветдесетте години се очакваше да намалим населението с почти една трета през следващите 50 години, в 2000-те години докладите ЦРУ изхождаха до голяма степен от вероятността за разпадане на Русия до 2020 г. и е смешно да говорим за размера на БВП, особено ако вземем дела на разходите за армия в нашия бюджет. И това без да споменаваме, че Русия е велика световна сила в продължение на 300 години - и при всички изпитания, поражения и падения, тя възвръщаше влиянието си всеки път и като правило дори го усилваше. \r\nВпрочем, разсъжденията за слабите места на Русия бяха нужни на Макрон, за да обоснове своята главна теза – че Европа и Русия са нужни една на друга. В крайна сметка целта на Русия не е да стане „миноритарен съюзникл на Китай“, каза Макрон, като демонстрира пълно неразбиране на същността на сближаването на Русия и Китай. Тезата „Китай ще смаже Русия“ обаче се използва редовно и вече не е изненадваща. Обикновено се употребява от онези, които смятат, че Русия се страхува от Китай и че тези страхове у руснаците трябва да се развиват по всякакъв начин, за да се предотврати укрепването на руско-китайския съюз. Макрон обаче честно признава, че такъв съюз не е в интерес на Европа: \r\nМисля, че изтласкването на Русия от Европа е дълбока стратегическа грешка. Защото ние тласкаме Русия или към изолация, което създава напрежение, или в съюз с други големи сили, като Китай. И това изобщо не е в нашите интереси“. \r\nНапротив, Европа трябва в един момент да подготви и предложи на Русия „стратегическата опция, която несъмнено ще търси“, каза Макрон. Тоест европейските мъдреци трябва да предложат на Русия такава роля в света, каквато тя не може да откаже. „Ние сме в Европа и Русия също“, каза президентът: \r\n„Ако в един момент не сме в състояние да направим нещо полезно заедно с Русия, ще останем в дълбоко безплодно напрежение, ще продължим да имаме замразени конфликти навсякъде в Европа. Ще продължим да живеем в Европа като театър на стратегическата борба между САЩ и Русия“. \r\nЗатова Макрон е „искрено убеден, че е необходимо също така да се разбъркат внимателно картите, да се установи искрен и взискателен диалог с Русия“ и да се разработи общоевропейска стратегия за Русия. Френският президент призова за „стратегическо използване на пътищата за сближаване с Русия“, като същевременно определи „своите условия“. Той отбеляза, че много от дипломатите, присъстващи в залата, е трябвало да се справят със ситуации, които диктуват предпазливо отношение към Русия, „понякога оправдано“. „И всичките ни отношения с Русия след падането на Берлинската стена са изградени върху това недоверие. Заради поредица недоразумения“. В същото време фундаменталните разногласия с Русия остават, призна Макрон, включително и за „руския проект, който е дълбоко консервативен и се противопоставя на европейския проект“. \r\nДействително съществува наша консервативна (всъщност традиционалистка) идеология, свързана както с религиозните и моралните ценности, така и с геополитиката. Русия е самодостатъчна държава-цивилизация, европейско-азиатска, но при това нито европейска, нито азиазтска. Евразийска, ако така ще е по-лесно да ни разберат, но е по-добре да ни възприемат като руснаци. \r\nКогато виждаме днешния европейски проект, ние разбираме за какво става въпрос: по отношение на ценностите това е същият този умиращ либерален проект. Не ни е нужен и не само поради ценностните различия. Но геополитически сме готови да предложим на Европа да бъдем заедно от Лисабон до Владивосток - тоест от Атлантическия до Тихия океан. \r\nТова изобщо не е равносилно на идеята за от Лисабон до Урал, за която говореше дьо Гол, защото ако на европейците им е нужна европеизация на Русия, то на нас ни трябва обръщане на европейците към нас, към руснаците и тяхното обръщане към Азия, преход към Евразия. Този формат не предвижда отказ от своята същност нито за европейците, нито за руснаците. А във формата „до Урал“ ни предлагат само въжможността да сме част от европейския проект. Работите няма да се получат така – това е твърде тясно за руснаците. \r\nАпропо, стремежът на Макрон „за много дълбоко преосмисляне на граматиката“ на отношенията с Русия при всички случаи може да се приветства – атлантическият дух в новото френско разбиране определено ще е по-малко. \r\n \r\nПревод и редакция:", "date": "2019.08.29", "title": "„Взгляд“: Признавайки края на хегемонията на Запада, Макрон допусна важна грешка"}
{"url": "http://www.focus-news.net/news/2019/08/29/2693642/svetlana-bozhkova-mosv-kam-31-dekemvri-2017-godina-v-stranata-ne-se-eksploatirat-obshtinski-depa-koito-ne-otgovaryat-na-normativnite-iziskvaniyata.html", "text": "Към 31 декември 2017 година в страната не се експлоатират общински депа, които не отговарят на нормативните изискванията. Това каза за предаването  „Екологичен резонанс“  на  Радио „Фокус“  Светлана Божкова, началник Отдел „Битови, биоразградими и строителни отпадъци“ към Дирекция „Управление на отпадъците и опазването на почвите“ в Министерството на околната среда и водите (МОСВ). С усилията на МОСВ и общините е изпълнен ангажиментът на България към Европейската комисия, с което е предотвратено налагането на санкции към страната ни, обясни Божкова. „През 2009 година, когато е отправено първоначалното запитване от страна на Европейската комисия по отношение на изпълнение и задължението на страната ни във връзка с изискванията на Директивата за депониране, са били в експлоатация 140 депа за неопасни отпадъци, които не са били в съответствие с изискванията на директивата и все още не са били затворени. Към 2014 година, когато всъщност е датата на завеждане на делото в Съда на Европейския съюз, е прекратена експлоатацията на част от тези депа, и решението на съда е за останалите 113 общински депа. Съществен напредък е осъществен през последните 5 години, като са изградени вече повечето регионални системи, и това позволи да се прекрати експлоатацията на всичките депа, които не отговарят на нормативните изисквания“, коментира Светлана Божкова. По отношение на откритите от Агенция „Пътна инфраструктура“ (АПИ) 120 сметища и обор под магистралите, тя обясни, че МОСВ не престава да контролира тези процеси. „Съгласно Закона за управление на отпадъците, собствениците на пътищата са отговорни за почистването на отпадъците на пътя, съответно земното платно, пътните съоръжения, обслужващите комплекси, които са и опорните пунктове за поддържане и осигуряването на съдовете за отпадъците и транспортирането им за съоръжените за тяхното селектиране. Винаги при постъпване на сигнали в МОСВ по отношение на установени замърсявания, установена практика е да се сезират собствениците на пътища. Те винаги са се отзовавали и са почиствали замърсените терени. Тази година МОСВ отново е сезирала АПИ с цел напомняне на задълженията по Закона за управление на отпадъците, като регионалните инспекции, които са контролните структури на МОСВ, ще следят за изпълнението на тези задължения“, уточни Божкова. Тя каза още, че страната ни вече е осигурила почти цялата необходима инфраструктура за новите регионални системи за управление на отпадъците, които са на мястото на старите общински депа, като през последните 5 години са изградени и въведени в експлоатация голяма част от 55 регионални системи, които отговарят на нормативните изисквания. „Регионалната система на Благоевград ще бъде въведена в експлоатация всеки момент, а в процес на подготовка е регионалната система на Дупница, с което приключва процесът на изграждане на съоръженията в цялата страна“, коментира началникът на Отдел „Битови, биоразградими и строителни отпадъци“ към Дирекция „Управление на отпадъците и опазването на почвите“ в Министерството на околната среда и водите (МОСВ). \r\n \r\nЙоланда ПЕЛОВА", "date": "2019.08.29", "title": "Светлана Божкова, МОСВ: Към 31 декември 2017 година в страната не се експлоатират общински депа, които не отговарят на нормативните изискванията"}
{"url": "http://www.focus-news.net/news/2019/08/29/2693637/blagoevgrad-kontsert-pod-nadslov-spomen-ot-lyatoto-shte-se-provede-v-narodno-chitalishte-nikola-vaptsarov-v-bansko.html", "text": "Концерт под надслов „Спомен от лятото“ ще се проведе в Тържествената зала на Народно читалище „Никола Вапцаров“ в Банско. Това съобщиха за  Радио „Фокус“-Пирин  от отдел „Култура“ към Община Банско. Концертът се организира от Музикалната школа към читалището, с преподаватели Марина Иванова – пиано, и Димитър Касапинов – народно пеене и народни инструменти. Началото е обявено за 17.30 часа. \r\nНатали СТЕФАНОВА", "date": "2019.08.29", "title": "Благоевград: Концерт под надслов „Спомен от лятото“ ще се проведе в Народно читалище „Никола Вапцаров“ в Банско"}
{"url": "http://www.focus-news.net/news/2019/08/29/2693628/prof-valeriya-fol-trakolog-ot-6-do-16-septemvri-shte-se-provede-ekspeditsiya-v-sarnena-sredna-gora.html", "text": "От 6 до 16 септември ще се проведе експедиция в Сърнена Средна гора. Това каза за дневния информационен блок „Добър ден“ на  Радио „Фокус“  тракологът проф. д.и.н. Валерия Фол, ръководител на Института за научни изследвания в областта на организацията, управлението и защитата на културно-историческото наследство. Сърнена Средна гора е много интересна и слабо проучена, обясни тя. „Изключителни са мeгалитите в района. Златосел е най-големият документиран доумен на Балканите към момента. Плочата е над 40 кв.м. В района има и два обелиска, наричани правите камъни. Вероятно това е слънчева врата. В района на село Свежен е документирана единствената за сега слънчева стела във формата на пламък, обърната точно на юг. Тъй като камъкът има слюда, когато я огрее слънцето, тя засиява. Очакваме и нови открития, тъй като има информация за такива“, поясни проф. Валерия Фол и изрази надежда да бъдат открити нови интересни паметници. Целта на експедициите е както обучение, предаване на опит и лекции, така и предизвикване на интереса на младите хора да извършват теренни изследвания, уточни тя.  \r\nМилослава АНГЕЛОВА \r\n \r\n Пълния текст на интервюто четете по-късно в „Мнение”", "date": "2019.08.29", "title": "Проф. Валерия Фол, траколог: От 6 до 16 септември ще се проведе експедиция в Сърнена Средна гора"}
{"url": "http://www.focus-news.net/news/2019/08/29/2693648/tanya-tsaneva-tsik-sektsii-v-chuzhbina-za-mestnite-izbori-nyama-da-se-razkrivat.html", "text": "Секции в чужбина за местните избори няма да се разкриват. Това заяви на първия редовен брифинг на ЦИК за местните избори Таня Цанева, предаде репортер на  Агенция “Фокус” . “Получаваме запитване към ЦИК от гражданите дали ще могат да гласуват, когато са в чужбина в деня на изборите. Секции в чужбина за местните избори няма да се разкриват. Това е новото”, обясни Цанева. Тя коментира, че избирателната комисия има запитване и дали ще се предоставят медийни пакети. “Медийни пакети не се предоставят на изборите за местна власт, което не освобождава доставчиците на медийни услуги в 40 дневен срок преди изборния ден да си подадат тарифите и условията за доставчици с национален обхват в централната избирателна комисия, а за регионални медии в съответните общински сгради”, добави още Таня Цанева. \r\nВиолета СИМЕОНОВА", "date": "2019.08.29", "title": "Таня Цанева, ЦИК: Секции в чужбина за местните избори няма да се разкриват"}
{"url": "http://www.focus-news.net/news/2019/08/29/2693649/lokalno-makedoniya-zapadnite-balkani-shte-badat-tema-na-sreshtata-na-vanshnite-ministri-ot-es-v-helzinki.html", "text": "В четвъртък и петък министрите на външните работи на страните-членки на Европейския съюз провеждат неформална среща в Хелзинким където ще обсъдят теми, като хибридните заплахи, Близкия Изток, Иран, както и регионалното сътрудничество в Западните Балкани, предава скопското електронно издание  „Локално“ . \r\nМинистрите от ЕС и техните колеги от Западните Балкани (Северна Македония, Сърбия, Албания, Босна и Херцеговина, Косово и Черна гора) в петък ще разгледат ситуацията в региона, която се усложнява от 100-процентовите мита на Косово върху сръбските стоки, както и невъзможността за формиране на правителство в Босна и Херцеговина десет месеца след изборите. \r\nСбирката на външните министри започва в четвъртък с обяд с министрите на отбраната на страните-членки на ЕС, на който главна тема ще бъдат хибридните заплахи и повишаването на устойчивостта срещу тях. След това външните министри ще разгледат по-подробно ситуацията в Близкия изток и ядрената сделка с Иран. \r\nВърховният представител на ЕС по въпросите на външната политика и сигурността Федерика Могерини би могла да „използва възможността“ тази вечер или утре да постави „най-важните въпроси“ на дневен ред в момента, като ситуацията в Хонконг или пожарите в Амазонка. \r\n \r\nПревод и редакция:", "date": "2019.08.29", "title": "„Локално“ (Македония): Западните Балкани ще бъдат тема на срещата на външните министри от ЕС в Хелзинки"}
{"url": "http://www.focus-news.net/news/2019/08/29/2693644/aleksandar-andreev-tsik-ot-10-yuli-do-momenta-sa-prieti-obshto-32-printsipni-resheniya-i-204-resheniya-za-naznachavane-na-obshtinskite-izbiratelni-komisii.html", "text": "От 10 юли до момента Централната избирателна комисия е приела общо 32 принципни решения и 204 решения за назначаване на общинските избирателни комисии. Това заяви на първия редовен брифинг за местните избори говорителят на ЦИК Александър Андреев, предаде репортер на  Агенция „Фокус” . „Една голяма част от принципните решения са свързани с организацията на избирателния процес. Това са въпросите за назначаването на общинските избирателни комисии, възнагражденията им, както и секционните избирателни комисии. Сред тях са и определянето на реда за отпечатването на материалите и бюлетините за изборите за общински съветници и кметове, както и решения, свързани с процеса на регистрация на партиите и коалициите за участие в изборите”, обясни Андреев. Говорителят на ЦИК коментира, че от днес тече и обсъждането на решението за регистрация е общинските избирателни комисии. „Ще се обсъжда и въпросът за уседналостта, който е едно от основните условия за участие, както за активното и пасивното избирателно право в тези избори. Образуването на секции в лечебни и специализирани заведения и осигуряването на хора, както и финансирането на предизборната кампания”, добави още Андреев. \r\nВиолета СИМЕОНОВА", "date": "2019.08.29", "title": "Александър Андреев, ЦИК: От 10 юли до момента са приети общо 32 принципни решения и 204 решения за назначаване на общинските избирателни комисии"}
{"url": "http://www.focus-news.net/news/2019/08/29/2693643/ana-mpa-merkel-posreshtna-mitsotakis-s-voenni-pochesti.html", "text": "Германският канцлер Ангела Меркел в четвъртък прие гръцкия премиер Кириакос Мицотакис в Берлин с официална церемония по посрещането, проведена с обичайните военни почести, след което се състоя представянето на двете делегации преди срещата на двамата лидери, предава гръцката държавна агенция  АНА-МПА . \r\nМицотакис получи всички почести, които обикновено се предоставят на държавни и правителствени ръководители, които посещават Берлин за първи път, като Меркел го поздрави на входа на канцлерството, а двамата лидери тръгнаха по червен килим и поздравиха членовете на двете правителства, които ще участвайте в разговорите. \r\nСрещата им започна в 13:10 и ще продължи приблизително един час, след което двамата лидери ще направят изявления пред пресата. \r\nПремиерът по-рано имаше среща с германския вице-канцлер и министър на финансите Олаф Шолц, която според източници обхваща всички въпроси, свързани с гръцката икономика. \r\n \r\nПревод и редакция:", "date": "2019.08.29", "title": "АНА-МПА: Меркел посрещна Мицотакис с военни почести"}
{"url": "http://www.focus-news.net/news/2019/08/29/2693645/ria-novosti-v-minsk-zapochnaha-pregovorite-mezhdu-lukashenko-i-boltan.html", "text": "Съветникът на президента на САЩ по национална сигурност Джон Болтън е в Двореца на Независимостта в Минск, където ще проведе преговори с президента на Беларус Александър Лукашенко, предава кореспондент на  РИА Новости . \r\nТова е първото посещение на толкова високопставено американско официално лице в Минск от 20 години. \r\n \r\nПревод и редакция:", "date": "2019.08.29", "title": "РИА Новости: В Минск започнаха преговорите между Лукашенко и Болтън"}
{"url": "http://www.focus-news.net/news/2019/08/29/2693652/dobrich-v-ramkite-na-mezhdunarodniya-plener-prostranstvo-i-vreme-koyto-se-provezhda-v-dki-dvoretsa-shte-bade-predstavena-izlozhba-na-tvorbi-na-uchastnitsite.html", "text": "В рамките на Международния пленер „Пространство и време“, който се провежда в Държавния културен институт – Културен център (ДКИ-КЦ) „Двореца“ в Балчик, ще бъде представена изложба на творби на участниците. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . От 20 август в „Двореца“ девет изявени художници от Русия, Латвия, Украйна, Азербайджан и България творят, вдъхновени от красотата на Архитектурно –парковия комплекс. Лариса Талипан, Самир Гафаров, Намиг Исмаил – Зада, Мариана Силахина, Олга Кашкай, Наталия Савинска, Анна Абидина, Теменуга Димова и Огнян Кузманов са извени художници с многобройни индивидуални и колективни изложби по цял свят. Тази вечер в Каменна зала в 18.00 часа официално ще бъде открита изложба с техни творения. Официален гост на изложбата ще бъде културното пресаташе на Азербайджан. Входът за откриването на изложбата е безплатен. \r\nЖулиета НИКОЛОВА", "date": "2019.08.29", "title": "Добрич: В рамките на Международния пленер „Пространство и време“, който се провежда в ДКИ „Двореца“, ще бъде представена изложба на творби на участниците"}
{"url": "http://www.focus-news.net/news/2019/08/29/2693646/burgas-vremenno-e-ogranicheno-dvizhenieto-pri-km-312-na-avtomagistrala-trakiya-v-posoka-sofiya.html", "text": "Временно е ограничено движението при км 312 на автомагистрала „Тракия“ в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е от пътен възел „Карнобат“ през Карнобат и „Петолъчката“ до автомагистрала „Тракия“. Трафикът се регулира от „Пътна полиция“. Шофьорите е необходимо да карат със съобразена скорост и повишено внимание.", "date": "2019.08.29", "title": "Бургас: Временно е ограничено движението при км 312 на автомагистрала „Тракия“ в посока София"}
{"url": "http://www.focus-news.net/news/2019/08/29/2693654/yeni-safak-ministrite-na-otbranata-ot-es-shte-sa-parvite-koito-obsazhdat-klimatichnite-promeni.html", "text": "Министрите на отбраната от Европейския съюз в четвъртък ще обсъдят сигурността, отбраната и климатичните промени, заяви върховният представител на Съюза за външните работи и сигурността Федерика Могерини, цитирана от турския консервативен ежедневник  Yeni Safak . \r\n„Признаваме – вероятно ЕС е един от първите, които признават, че климатичните промени представляват заплаха за сигурността. Така че ние ще обсъдим тази връзка с министрите на отбраната за първи път в историята“, посочи Могерини в четвъртък преди началото на неформалната среща на военните министри от страните-членки на Съюза в Хелзинки. \r\nМогерини заяви, че ще обсъдят и морската сигурност, а по-късно външните министри ще се присъединят към тях, за да говорят за хибридните заплахи и Близкия Изток. \r\nПопитана за ядрената сделка с Иран, Могерини каза: \"Нашият постоянен фокус - от Европейския съюз, от моя личен страна, но също така и от нашите държави-членки и това очевидно включва Франция, но също така Германия, Великобритания и други държави-членки - винаги е бил в тези години, да се запази ядрената сделка с Иран“. \r\nИранската ядрена сделка, известна още като Съвместен всеобхватен план за действие (СВПД), беше подписана през 2015 г. между Иран и Русия, Китай, Франция, САЩ и САЩ плюс Германия. \r\nМиналата година обаче САЩ едностранно се оттеглиха от сделката и засилиха натиска върху Техеран, като отново наложиха санкции, насочени към енергийния и банковия сектор на страната. \r\nСъгласно споразумението основните сили в света обещаха да премахнат икономическите санкции от Иран в замяна на това Техеран да се съгласи да ограничи ядрената си дейност до мирни и граждански цели. \r\nПрез последните месеци Иран изостави части от сделката и заяви, че ще стигне по-далеч, ако световните сили не направят повече, за да заобиколят американските санкции. \r\nМогерини каза, че СВПД е анекс към резолюцията на Съвета за сигурност на ООН и не е нито международно, нито двустранно споразумение. \r\n„Винаги ще се застъпваме за пълното спазване от всички страни на резолюциите на Съвета за сигурност на ООН и това включва СВПД“, добави тя. \r\n„Ако въз основа на това може да се извърши по-нататъшна работа на базата на взаимно разбиране и уважение, в сътрудничество, ние винаги ще бъдем там, за да съпътстваме и подкрепяме този подход“. \r\n \r\nПревод и редакция:", "date": "2019.08.29", "title": "Yeni Safak: Министрите на отбраната от ЕС ще са първите, които обсъждат климатичните промени"}
{"url": "http://www.focus-news.net/news/2019/08/29/2693650/api-vazstanoveno-e-dvizhenieto-pri-km-312-na-am-trakiya-v-posoka-sofiya.html", "text": "Възстановено е движението при км 312 на АМ „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2019.08.29", "title": "АПИ: Възстановено е движението при км 312 на АМ „Тракия“ в посока София"}
{"url": "http://www.focus-news.net/news/2019/08/29/2693653/balgariya-se-vklyuchi-v-proekt-na-ek-za-po-visoki-avansovi-plashtaniya-po-shemi-za-direktni-plashtaniya.html", "text": "България поиска да бъде включена в проект на регламент на Европейската комисия за предоставяне възможност на определени държави-членки на Европейския съюз (ЕС) да изплатят завишен размер авансови плащания по схеми за директни плащания и някои мерки за развитие на селските райони за 2019 г. Това съобщиха от  Министерство на земеделието, храните и горите . \r\nПроектът се разработва въз на основата на искания от страна на държави-членки, при които има тежки климатични условия, засягащи земеделската дейност. \r\nИдеята е авансови плащания да могат да се правят след 16 октомври в годината на заявяване. Те ще бъдат само по схеми за подкрепа, по които Разплащателната агенция е приключила всички проверки. \r\nТова се обсъди на заседание на Смесения комитет по директни плащания и РСР към Европейската комисия, проведено в Брюксел на 28 август, като  държавите-членки на ЕС единодушно подкрепиха проекта. \r\nСлед гласуване, в рамките на Смесения комитет по директни плащания и РСР, проектът на регламент трябва да премине вътрешните процедури по одобрение в ЕК и ще влезе в сила след публикуване в Официален вестник на ЕК.", "date": "2019.08.29", "title": "България се включи в проект на ЕК за по-високи авансови плащания по схеми за директни плащания"}
{"url": "http://www.focus-news.net/news/2019/08/29/2693656/boltan-v-minsk-sasht-se-interesuvat-silno-ot-vaprosite-za-pravata-na-choveka-i-nerazprostranenieto-na-orazhiyata.html", "text": "Помощникът на президента на САЩ по национална сигурност Джон Болтън разчита да намери общ език с Александър Лукашенко. Той заяви това в четвъртък в началото на преговорите с президента на Беларус в Минск, предава  ТАСС . \r\n„Благодаря за срещата, считам, че това е много добра възможност да проведем разговор по няколко теми от сферата на регионалната сигурност, както и по много важната тема за двустранното сътрудничество. Има няколко въпроса, които интересуват силно САЩ – въпросите за правата на човека и неразпространението на оръжията. И аз съм съгласен с вас, ние трябва да сме много откровени и си мисля, че ще съумеем да намерим общ език“, заяви Болтън. \r\n \r\nПревод и редакция:", "date": "2019.08.29", "title": "Болтън в Минск: САЩ се интересуват силно от въпросите за правата на човека и неразпространението на оръжията"}
{"url": "http://www.focus-news.net/news/2019/08/29/2693658/burgas-pod-chasovnika-e-montirana-bronzova-plastika-izobrazyavashta-istoriyata-mu.html", "text": "Под Часовника, любимото място за срещи на поколения жители на Бургас, художникът Кольо Кехайов монтира плоча от бронз, разказваща неговата история през годините. Това съобщиха от пресцентъра на  Община Бургас . Върху нея са изобразени различните локации, на които се е наложило да бъде местен този градски символ през годините. Часовникът е закупен и донесен в Бургас от двамата инженери Георги Марков и Ангел Гюзелев. Това се случва през 1936 г. Механичното съоръжение е монтирано върху фасадата на тогавашната сграда на Общината.  \r\nВ края на 30-те години на миналия век се случва важно събитие от историята на града. Старата сграда на Общината е съборена, за да бъде построена на нейно място сегашната. Налага се преместване на Часовника на ъгъла, където се събират улиците „Александровска“ и „Богориди“ (там е имало магазин за ризи). На това място той остава до 1985 година. През 1993 година художникът Кольо Кехайов и Стефан Николов възстановяват любимия градски символ и го поставят  там, където се намира до днес. Неотдавна Община Бургас закупи нов механизъм и реставрира корпуса на Часовника.", "date": "2019.08.29", "title": "Бургас: Под Часовника е монтирана бронзова пластика, изобразяваща историята му"}
{"url": "http://www.focus-news.net/news/2019/08/29/2693659/reuters-liderat-na-belarus-kaza-na-boltan-che-iska-prezarezhdane-na-otnosheniyata-sas-sasht.html", "text": "Президентът на Беларус Александър Лукашенко каза на помощника на президента на САЩ по национална сигурност Джон Болтън в хода на преговорите им в Минск в четвъртък, че иска да презареди отношенията между двете държави, предава  Reuters . \r\nБолтън е най-високопоставеният американски служител, който  пътува до Беларус от 20 години, посещение, което може да раздразни близкия съюзник на Минск Русия, която разглежда Беларус като буфер между западната й граница и Европа, тъй като връзките със Запада са потънали до минимума след Студената война, обяснява британската агенция. \r\n \r\nПревод и редакция:", "date": "2019.08.29", "title": "Reuters: Лидерът на Беларус каза на Болтън, че иска презареждане на отношенията със САЩ"}
{"url": "http://www.focus-news.net/news/2019/08/29/2693661/kostadin-kostadinov-naz-dobivite-na-slanchogled-tazi-godina-sa-po-niski-zaradi-sushata.html", "text": "Спрямо миналата година добивите на места са определено по-ниски, като това ще се отрази и на цялостния среден добив в страната - колеги се оплакват, че не е като миналата година заради сушата. Това каза председателят на Национална асоциация на зърнопроизводителите Костадин Костадинов в интервю за  Агенция „Фокус“   за слънчогледовата реколта тази година. „Тази година беше доста пъстра за цялото земеделско производство. Очаквахме много добри добиви от слънчоглед, но нещата се оказаха малко по-различни. Спрямо миналата година добивите на места са определено по-ниски, като това ще се отрази и на цялостния среден добив в страната“, обясни той. По думите му тъй като заводът е на открито, климатичните фактори влияят много на производството и когато през годината има добри условия, се получават много добри добиви. „Във Франция и Германия също имаха много проблеми със земеделското производство заради горещото лято, но те не ни касаят дотолкова. Проблемът на нас ни е, че Турция вдигна митото с 20-27% на стоките на слънчогледово семе, които влизат в страната, до 1 февруари“, посочи Костадинов. Той допълни, че по този начин се затваря един от големите пазари за продажба на слънчогледово семе в страната.  \r\n \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.08.29", "title": "Костадин Костадинов, НАЗ: Добивите на слънчоглед тази година са по-ниски заради сушата"}
{"url": "http://www.focus-news.net/news/2019/08/29/2693662/veliko-tarnovo-pitbul-e-napadnal-vazrastna-zhena-sreshtu-sobstvenika-na-kucheto-se-vodi-dosadebno-proizvodstvo.html", "text": "29-годишен мъж от Търговище е привлечен в качеството на обвиняем за това, че не е положил достатъчно грижи за отглежданото от него куче порода питбул териер. Това съобщават от пресцентъра на  ОДМВР – Велико Търново .През месец март тази година кучето е нападнало възрастна жена, като ѝ е нанесена тежка телесна повреда. Образувано е досъдебно производство", "date": "2019.08.29", "title": "Велико Търново: Питбул е нападнал възрастна жена, срещу собственика на кучето се води досъдебно производство"}
{"url": "http://www.focus-news.net/news/2019/08/29/2693651/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. В града започват Есенните празници на изкуствата, които през 2019-та са посветени на 100-годишнината от рождението на писателя Николай Хайтов. Общината е подготвила богата и разнообразна програма, като стартът на събитията ще бъде още утре – 30 август. Повече за акцентите в афиша на Есенните празници на изкуствата ще ни разкаже Даниела Костова, главен експерт в отдел „Култура“ на Община Асеновград. \r\nВ първите минути на предаването ще ви предоставим повече подробности за първото събитие от Есенните празници на изкуствата 2019. Духов оркестър от Франция ще изнесе концерт на централния площад „Акад. Николай Хайтов“ утре, от 18.00 часа. Ще прозвучат френски шансони, аранжименти на класически пиеси и военни маршове. Френските музиканти гостуват по покана на китариста Благовест Георгиев, който е родом от Асеновград, но живее във Франция. Именно той ще разкрие какво да очакват жителите и гостите на града от дългоочаквания концерт. \r\nЖителите и гостите на Асеновград могат да се включат в инициативата на Етнографската къща, наречена „Капсула на времето”. Всеки желаещ има възможност да напише свое послание и да го пусне в капсулата, която ще бъде заровена тържествено в двора на къщата на 10 ноември, когато се навършват 30 години от откриване на музейната сграда. Подробности за интересната инициатива ще ни предостави Надя Янкова, уредник в Етнографската къща. \r\nЗа пета поредна година ще се проведе състезание по ролер ски за Купа „Асеновград”. Състезанието ще се състои на 1 септември, като маршрутът ще премине през Индустриална зона „Север”. Целта на спортното събитие е да популяризира ски спорта в Асеновград и да привлече младото поколение към целогодишни активни спортни занимания и здравословен начин на живот. Повече за ски спорта и за предстоящото състезание ще научите от Мариан Велев от спортен клуб „Тритон Екстрийм” – основен организатор на съревнованието. \r\n \r\n Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.08.29", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/08/29/2693655/plovdiv-riosv-ustanovi-novi-narusheniya-na-proizvodstvenata-baza-i-kariera-v-nahodishte-belashtitsa-s-koito-se-zamarsyava-chistotata-na-vazduha-s-prahovi-emisii.html", "text": "Регионалната инспекция по околната среда и водите – Пловдив изпрати покана за връчване на Акт за установяване на административно нарушение на ръководството на „Холсим кариерни материали Пловдив“ АД. Причината са установени нарушения на дейността на производствената база и кариерата в находище „Белащица“ (участък „Родопи“), водещи до замърсяване чистотата на атмосферния въздух с прахови емисии. Това съобщиха от  РИОСВ – Пловдив .Нарушението е констатирано при осъществяване на изненадваща контролна проверка от страна на екоинспекторите на 23 август. При нея е установено, че преработката на добития материал в кариерата се извършва посредством 2 трошачно-сортировачни инсталации, след което чрез технологичен транспорт той се подава директно за натрошаване, сортиране по фракции и последващо пресяване. При технологичния процес е осигурено оросяване на материала, но е очевидно, че  осъществяваните оросителни дейности не са достатъчни.  Видимо е, че атмосферният въздух се запрашава както при процеса на преработка, така и от откритите повърхности на площадката (пътища и депа за различните фракции).Установеното при проверката е в нарушение на Наредба № 1 към Закона за чистотата на атмосферния въздух. След връчване на акта предстои издаване на наказателно постановление. Предвидената от закона санкция е в размер до 5000 лева.", "date": "2019.08.29", "title": "Пловдив: РИОСВ  установи нови нарушения на производствената база и кариера в находище „Белащица“, с които се замърсява чистотата на въздуха с прахови емисии"}
{"url": "http://www.focus-news.net/news/2019/08/29/2693647/kyustendil-obshtinskiyat-savet-prie-za-informatsiya-oditiraniya-godishen-finansov-otchet-na-obshtinata-za-2018-godina.html", "text": "Общинският съвет в Кюстендил прие за информация одитирания годишен финансов отчет на Общината за 2018 година по време на 48-то си заседание, провеждащо се в заседателната зала на Община Кюстендил, предаде репортер на  Радио „Фокус” – Кюстендил . В приетата информация беше включен и одитен доклад на Сметната палата. В него се посочва, че представеният консолидиран годишен финансов отчет дава вярна и честна информация за консолидираното финансов състояние на Община Кюстендил към 31 декември 2018 година. Съветниците приеха и информацията за изпълнението на бюджета и сметките на Община Кюстендил за средства от Европейския съюз и състоянието на общинския дълг към края на 2018 година. В документа се посочва, че общият размер на събраните собствени приходи е 10 768 207 лева, а изпълнението на годишния план е на 88 %. Анализът показва, че са събрани повече собствени приходи. В рамките на заседанието беше приета и информацията за изпълнението на бюджета и сметките на Общината за средства от Европейския съюз и състоянието на общинския дълг за първото полугодие на 2019 г. В докладната записка се посочва, че общият размер на събраните за този период приходи е 5 940 116 лева, а изпълнението на годишния план е на 43,60 %. В сравнение със същия период на миналата година събраните собствени приходи са с 4.76 % по-малко.  \r\nОбщинският съвет одобри и извършването на вътрешни компенсирани промени по годишния бюджет. Бяха гласувани предложения за поемане на краткосрочни и дългосрочни дългове по линия на „Фонд за органите на местното самоуправление в България – ФЛАГ” ЕАД, както и от „Фонд за устойчиви градове“. Средствата са необходими за реализирането на европейски проекти. \r\nВенцеслав ИЛЧЕВ", "date": "2019.08.29", "title": "Кюстендил: Общинският съвет прие за информация одитирания годишен финансов отчет на Общината за 2018 година"}
{"url": "http://www.focus-news.net/news/2019/08/29/2693664/predsedatelyat-na-evropeyskata-komisiya-ursula-fon-der-layen-v-evropa-mozhem-da-uspeem-samo-ako-obedinim-usiliyata-si.html", "text": "В Европа можем да успеем само ако обединим усилията си. Това каза председателят на Европейската комисия Урсула фон дер Лайен преди срещата си с премиера Бойко Борисов, предаде репортер на  Агенция „Фокус“ . Тя акцентира върху важността на посещението си и сподели пред журналисти, че за нея е чест и удоволствие да посети страната ни. „Чест и удоволствие е, че съм тук в София. За мен е много важно, че съм тук, защото България е важен член на ЕС“, посочи фон дер Лайен. „През последните седмици и днес разговарям с кандидатите за сформиране на колегиум на ЕК. Тук съм, за да слушам много внимателно министър-председателя Бойко Борисов. С голям интерес ще изслушам какви са вашите приоритети и очаквания. Важно за мен е да се постигне баланс в ЕС“, заяви още председателят на ЕК. Фон дер Лайен постави акцент и върху предизвикателствата, пред които е изправен ЕС: „Дигитализация, демографски промени, които влияят върху икономиките и обществата ни, също и сигурността. Напълно съм наясно, че в период на миграция е необходимо да намерим ново начало по отношение на миграцията. Ние сме 100 % зад България и ако искаме устойива идея в рамките на ЕС трябва да сме на ясно, че ние разчитаме на България за действия и и информация. В центъра на европейския дневен ред промяната на климата. „Изключително важно е да се инвестира в цифровизацията, образованието, защото младите хора изграждат бъдещето ни. Да инвестираме  в научно-изследователските  дейности и иновации“, добави още тя.  \r\nТеодора ПАВЛОВА", "date": "2019.08.29", "title": "Председателят на Европейската комисия Урсула фон дер Лайен: В Европа можем да успеем само ако обединим усилията си"}
{"url": "http://www.focus-news.net/news/2019/08/29/2693663/pleven-vremenno-e-ogranicheno-dvizhenieto-po-patya-lukovit-pleven-v-rayona-na-s-radomirtsi-poradi-katastrofa.html", "text": "Временно движението по път I-3 Луковит – Плевен в района на с. Радомирци е ограничено поради ПТП.Това съобщиха от пресцентъра на  Агенция \"Пътна инфраструктура\" .  Въведен е обходен маршрут през селата Радомирци и Ракита до Телиш и обратно. \r\nШофьорите е необходимо да карат с повишено внимание и съобразена скорост.", "date": "2019.08.29", "title": "Плевен: Временно е ограничено движението по пътя Луковит - Плевен в района на с. Радомирци поради катастрофа"}
{"url": "http://www.focus-news.net/news/2019/08/29/2693657/mladezhi-gerb-shte-provedat-12-iya-si-leten-universitet-vav-varna.html", "text": "Младежката организация на ГЕРБ ще проведе 12-ия си Летен университет във Варна.Това съобщиха от пресцентъра на  ПП ГЕРБ . Форумът ще се състои в „Гранд Хотел Варна“ в к.к. Св. св. Константин и Елена и в него ще участват над 250 представители на МГЕРБ от цялата  страна. Събитието ще премине под наслов #ЩеБъде, а негови организатори са Сдружение „Граждани за европейско развитие на България“, Младежи ГЕРБ и Фондация „Ханс Зайдел“. Официалното откриване на Летния университет ще бъде в 10.00 часа на 30 август 2019 г. (петък). Приветствия към участниците ще направят председателят на МГЕРБ и зам.-министър на външните работи Георг Георгиев, кметът на Варна и областен координатор на ГЕРБ Иван Портних, евродепутатът от ГЕРБ/ЕНП Емил Радев и представителят на Фондация „Ханс Зайдел“ в България Богдан Мирчев. \r\nВ първия ден на форума участие ще вземе председателят на Народното събрание и областен координатор на ГЕРБ в Кърджали Цвета Караянчева. Тя ще говори с младите хора за развитието на регионите и ролята на успешното местно самоуправление за стабилността на страната. Сред гост-лекторите на Летния универстиет ще бъдат още министърът на младежта и спорта Красен Кралев и народният представител от ГЕРБ Тома Биков. \r\nМладежкото сътрудничество като гаранция за регионален растеж ще бъде дискутирано с участието на гост от Румъния – Мара Мареш, председател на младежката организация на Националната либерална партия.  \r\nПредвидени са и интерактивни панели със симулационни и ролеви игри, свързани с предизборната кампания и организацията на изборния процес.", "date": "2019.08.29", "title": "Младежи ГЕРБ ще проведат 12-ия си Летен университет във Варна"}
{"url": "http://www.focus-news.net/news/2019/08/29/2693660/ministar-predsedatelyat-boyko-borisov-posreshtna-novoizbraniya-predsedatel-na-evropeyskata-komisiya-ursula-fon-der-layen.html", "text": "Министър-председателят Бойко Борисов посрещна новоизбрания председател на Европейската комисия Урсула фон дер Лайен, която пристига на посещение в България. Това съобщиха от  правителствената пресслужба . Двамата предстои да проведат работна среща в Министерския съвет, на която ще обсъдят различни теми от европейския дневен ред и от световната политика. Визитата е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред ЕП.  \r\nПрез юли тази година Европейският парламент избра Урсула фон дер Лайен за бъдещ председател на Европейската комисия. Тя е първата жена, избрана за председател на Комисията.  \r\nПрез последните 12 години на членство на нашата страна в Европейския съюз е установено силно доверие и отличното сътрудничество между България и Европейската комисия. Конструктивното взаимодействие с всички европейски институции допринесе страната ни да проведе успешно първото си председателство на Съвета на ЕС.", "date": "2019.08.29", "title": "Министър-председателят Бойко Борисов посрещна новоизбрания председател на Европейската комисия Урсула фон дер Лайен"}
{"url": "http://www.focus-news.net/news/2019/08/29/2693668/plovdiv-sportnata-zala-v-su-vasil-levski-v-karlovo-shte-nosi-imeto-na-penka-stoyanova.html", "text": "Спортната зала в СУ „Васил Левски“ в Карлово ще носи името на голямата българска баскетболистка и олимпийски медалист Пенка Стоянова,  решиха карловските общински съветници на днешното си редовно заседание. Това съобщиха от пресцентъра на  Община Карлово . Предложението е на кмета на общината д-р Емил Кабаиванов, във връзка с нейните значими за България спортни постижения и начин да се съхрани паметта й.  \r\nПът, в регулацията на град Карлово, да носи името на Брайко Хаджигенов – виден карловски възрожденец, фолклорист и просветител, решиха още съветниците.  \r\nОбщинският съвет прие годишния отчет за изпълнението на Бюджет 2018 на община Карлово, както и независимия финансов одит на годишния финансов отчет за 2019 година на МБАЛ „Д-р Киро Попов – Карлово“ ЕООД. \r\nСъс свое решение съветниците утвърдиха мрежата от училища и детски заведения в община Карлово за учебната 2019/2020 година и дофинансиране на паралелки в училища и групи в детски градини на територията на община Карлово за предстоящата учебна година, с пълняемост под задължителния минимум. \r\nВсички решения взети на заседанието на Общински съвет Карлово ще бъдат публикувани на официалната интернет страницата на община Карлово в законоустановения срок.", "date": "2019.08.29", "title": "Пловдив: Спортната зала в СУ \"Васил Левски\" в Карлово ще носи името на Пенка Стоянова"}
{"url": "http://www.focus-news.net/news/2019/08/29/2693667/spartak-moskva-sreshtu-braga-mach-shestoto-myasto-v-ranglistata-na-uefa.html", "text": "Спapтак Москва и Брага излизат днес в руската столица (от 20:15 часа) в реванша за влизане в групите на Лига Европа. Залогът е огромен не само за клубовете, но и за техните държави, които се борят за шестото място в ранглистата на УЕФА. В момента Русия все още води с малка преднина на иберийците, но при провал на Спартак съществува огромен риск руснаците да паднат до седмата позиция по клубен коефициент и по този начин да загубят една от трите си квоти за участие в Шампионската лига за сметка именно на Португалия. Московчани паднаха в първия мач с 0:1 и ако се провалят, руският футбол най-вероятно ще остане само с две квоти за от сезон 2021/22. \r\nКъм момента Португалия е на седмо място в ранглистата на УЕФА, а само петият и шестият (в случая Франция и Русия) имат по 3 квоти в Шампионска лига - 2 директно в групите и 1 в квалификации.", "date": "2019.08.29", "title": "Спартак Москва срещу Брага - мач шестото място в ранглистата на УЕФА"}
{"url": "http://www.focus-news.net/news/2019/08/29/2693671/ministerstvo-na-otbranata-zapochnaha-deynostite-po-remonta-i-udalzhavane-na-resursa-na-samoleti-su-25.html", "text": "Започнаха дейностите по ремонта и удължаване на ресурса на самолети  Су-25. Това съобщиха от пресцентъра на  Министерство на отбраната . \r\nПървият от общо осем самолета Су-25 с регистрационен знак 002 замина вчера, 28 август, за ремонт в „558-и авиоремонтен завод“ в град Барановичи, Беларус. Там на машината ще бъде извършен основен ремонт, увеличаване на ресурса и преоборудване.  \r\nСу-25 беше разглобен на основни части и натоварен на самолет Ил-76. Транспортирането до авиоремонтния завод беше извършено успешно.", "date": "2019.08.29", "title": "Министерство на отбраната: Започнаха дейностите по ремонта и удължаване на ресурса на самолети  Су-25"}
{"url": "http://www.focus-news.net/news/2019/08/29/2693670/afp-belarus-iska-da-otvori-nova-glava-v-otnosheniyata-sas-sasht.html", "text": "Президентът на Беларус Александър Лукашенко заяви, че страната му ще се стреми към нов старт във връзките с Вашингтон. Съответното той заяви на среща със съветника по националната сигурност на САЩ Джон Болтън, предава  AFP . \r\n„От началото на влошаването на отношенията ни със САЩ постоянно предлагаме да обърнем тази лоша страница и да отворим нова глава в отношенията си\", цитира агенцията думите, с които Лукашенко се обърна към Болтън в Минск по време на посещението на американски служител. \r\n \r\n Тереза Герова", "date": "2019.08.29", "title": "AFP: Беларус иска да „отвори нова глава“ в отношенията със САЩ"}
{"url": "http://www.focus-news.net/news/2019/08/29/2693665/povdignati-sa-obvineniya-na-dvamata-zadarzhani-za-ubiystvoto-na-mazh-i-zhena-namereni-kray-negovan.html", "text": "Софийска градска прокуратура повдигна обвинение на Георги Н. и Пламен Ш. за извършено от тях предумишлено убийство с користна цел на повече от едно лице -  престъпление по чл. 116, ал.1, т.4, пр.3, т.7, и т.9 вр.чл.115,вр.чл.20,ал.1,ал.3 и ал.4 от НК. Това съобщиха от пресцентъра на   Софийска градска прокуратура . \r\nДвамата извършители са привлечени към наказателна отговорност затова, че на 14.07.2019г. в гр. София, в съучастие умишлено са умъртвили с огнестрелно оръжие повече от едно лице – Й.А. и М.А. \r\nДеянието е извършено предумишлено, като преди осъществяването му те са взели решение за начина и средствата за извършването му. Мотивът им е бил да придобият парични средства и бижута,  собственост на жетвите. \r\nСлед осъществяването му Георги Н. и Пламен Ш. са предприели действия по укриване на телата,  като са ги разчленили, поставили в пластмасови бидони и найлонови чували и изхвърлили във водоем, находящ се в землището на село Негован,общ.Столична. \r\nНа 18.08.2019г. тленните останки на жертвите са открити случайно от граждани в близост до водоема. \r\nСамо десет дни по-късно, в резултат на неотложните процесуално-следствени действия, проведени под ръководството на наблюдаващия прокурор от Софийска градска прокуратура, са събрани множество доказателства, чрез които е установена самоличността на убитите лица и извършителите и е конкретизирано местопрестъплението. \r\nПриобщен е голям обем доказателствен материал и предстои да бъде анализиран.  \r\nГеорги Н. е на 44 години, криминално проявен, но не осъждан.  \r\nПламен Ш. е на 39 години, осъждан. \r\nЗа престъплението, за което двамата са привлечени към наказателна отговорност, законът предвижда наказание „лишаване от свобода“ от 15 /петнадесет/ до 20 /двадесет/ години, „доживотен затвор“ или „доживотен затвор без замяна“ \r\nДвамата обвиняеми са задържани с постановление на наблюдаващия прокурор за срок до 72 часа, с оглед внасяне на искане в Софийски градски съд за налагане спрямо тях на мярка за неотклонение „задържане под стража“. \r\nРазследването по случая продължава.", "date": "2019.08.29", "title": "Повдигнати са обвинения на двамата задържани за убийството на мъж и жена, намерени край Негован"}
{"url": "http://www.focus-news.net/news/2019/08/29/2693674/kostadin-kostadinov-naz-iznosat-na-slanchogled-e-okolo-20-vsichko-drugo-ostava-v-stranata.html", "text": "Износът ни е около 20% в пиковите години - за Турция, а голяма част от продукцията ни се преработва в страната. Това каза председателят на Национална асоциация на зърнопроизводителите Костадин Костадинов в интервю за  Агенция „Фокус“   за слънчогледовата реколта тази година. „В страната се създадоха доста фабрики за белене на слънчоглед и за олио. Ако тези фабрики заработят и пазарите им са добри, цялото производство може да остава за преработване в страната“, посочи Костадинов. По думите му другото характерно за тази година е, че се засадиха много олеинови хибриди. „От миналата година с решение на Европейския парламент имаме ограничаване на използването и забрана от следващата година на палмовите масла. Самото олеиново масло е алтернатива на палмовото масло. Търсим варианти да подобрим производството и за пазарите навън“, обясни председателят на Национална асоциация на зърнопроизводителите. Той отбеляза, че в момента страната ни е на шесто или седмо място в производството на слънчоглед. „Със забраната за палмовото масло има варианти за увеличение на производството на слънчогледово масло и потреблението. Традиционни потребители на слънчогледовото масло са арабските държави“, коментира още Костадинов. „През последните години много навлезе употребата на слънчогледовите, палмовите, маслиновите масла, сега и олеиновите. Като мазнина, слънчогледовата присъства в рецептите на всички страни“, обобщи той.  \r\n \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.08.29", "title": "Костадин Костадинов, НАЗ: Износът на слънчоглед е около 20%, всичко друго остава в страната"}
{"url": "http://www.focus-news.net/news/2019/08/29/2693666/inzh-tonka-atanasova-riosv-burgas-ploshtta-na-vodnata-liliya-v-blatoto-arkutino-e-namalyala-no-vapreki-vsichko-tya-ne-e-izcheznala.html", "text": "Площта на водната лилия в блатото Аркутино е намаляла, но въпреки всичко тя не е изчезнала. Това каза за предаването  „Екологичен резонанс“  на  Радио „Фокус“  инж. Тонка Атанасова, директор на РИОСВ-Бургас по повод недоволството на някои хора, които се надигнаха с искания блатото Аркутино да бъде дадено на Община Приморско, обвинявайки чиновниците от Министерството на околната среда и водите в безхаберие. Инж. Атанасова обясни, че площта се поддържа и резерват Ропотамо се охранява денонощно. „Режимът на резервата е строг. Това е резерват, в който се забранява всякаква човешка намеса. Държавата е преценила този резерват да бъде оставен именно без намеса на човешки ръце, за да се види как естествената екосистема, в която не се допуска човекът, след процесите, които ще се случат в нея, да послужат на науката, а също така и с образователна цел, да се проследят естествените процеси в природата, как биха протекли без нашата намеса и как едни местообитания, намиращи се в този строг резерват, се преобразуват и преминават в други. Така че желанието на някои, които искат да бъде преотстъпен резерватът или същият да бъде със сменен статут на поддържан резерват, няма как. Не, че не може да се случи. Разбира се, че може. Това са обаче дълги процедури, които трябва да минат през държавата – гласуване на Министерство на околната среда, Министерски съвет и преобразуването на този резерват, но в същото време ние ще загубим именно това ценното, което виждаме – как природата се справя и как изчезват едни, но на тяхно място се появяват други местообитания“, коментира инж. Тонка Атанасова. Тя добави, че прекатегоризирането на резерватът може да бъде извършено единствено и само по предложение на научни организации, които са направили доклади, в които са доказали, че има необходимост от неговото поддържане и с тази необходимост той трябва да бъде прекатегоризиран, като се отправи искане към Министерството на околната среда и водите. \r\n \r\nЙоланда ПЕЛОВА", "date": "2019.08.29", "title": "Инж. Тонка Атанасова, РИОСВ-Бургас: Площта на водната лилия в блатото Аркутино е намаляла, но въпреки всичко тя не е изчезнала"}
{"url": "http://www.focus-news.net/news/2019/08/29/2693673/premierat-boyko-borisov-tsentralna-i-iztochna-evropa-imat-ogromen-choveshki-potentsial.html", "text": "Централна и Източна Европа имат огромен човешки потенциал. Това каза премиерът Бойко Борисов преди срещата си с новоизбрания председател на Европейската комисия Урсула фон дер Лайен, предаде репортер на  Агенция „Фокус“ . Премиерът отчете разбирателство между страната ни и ЕК в посока на приоритетите на България като член на ЕС: „Много хубаво сте разбрали това, което е приоритет на нашето правителство и с удоволствие в нашето портфолио бихме работили за него: не само дигитализацията, за която говорим, но са важни и самите хора“. Министър-председателят допълни, че много мозъци и много хора от всички бивши страни на социалистическите лагери от Балканите са отишли да работят на запад. „С една дума сега Западът е длъжен да инвестира много пари отново да повишим квалификацията и конкурентоспособността на държавите от Централна и Източна Европа“, обясни той. Борисов добави, че в новата Европейска комисия не бива да се спекулира с ресори и обясни, че България е спазила изискванията на ЕК при номинацията на български еврокомисар. „Аз изпълних едно от указанията на ЕК да номинираме жена за комисар, за да може балансът между половете да стои в ЕК“, коментира още той.  \r\nТеодора ПАВЛОВА", "date": "2019.08.29", "title": "Премиерът Бойко Борисов: Централна и Източна Европа имат огромен човешки потенциал"}
{"url": "http://www.focus-news.net/news/2019/08/29/2693669/sliven-obshtinskiyat-savet-prie-promeni-v-byudzheta-na-obshtinata.html", "text": "С едноминутно мълчание в памет на убитата 7-годишна Кристин Георгиева започна редовното заседание на Общински съвет – Сливен. След това сесията продължи до точките от дневния ред, предаде репортер на  Радио „Фокус“ – Сливен . Общинският съвет прие промени в бюджета на Община Сливен. Предложението беше прието с 32 гласа „за“. Кметът Стефан Радев поясни, че промяната в бюджета се налага заради отпускане на допълнителни средства за ремонти на читалища, паркове и част от пътната инфраструктура в по-малките населени места. Предвидени са средства и за увеличаване на възнагражденията на медицинските сестри в детските градини и ясли, а също и за развитието на спортната инфраструктура и обзавеждане на Спортен комплекс „Асеновец“. Стефан Радев посочи още, че Общината ще компенсира загубите в дейността на „Пътнически превози“ ЕООД. \r\nГласувано беше и предложение за изменение и допълнение на Наредбата за придобиване, управление и разпореждане с общинско имущество, както и  изменение и допълнение на Правилника за устройството и дейността на Общинско предприятие „Градска мобилност“. Според кмета Радев предложената промяна в правилника на общинското предприятие касае основно правата и задълженията на служителите да събират средствата по санкциите, които те ще започнат да налагат, съгласно Закона за движение по пътищата. Той допълни, че по този начин ще се повишат контролът и качеството на предлаганите от предприятието услуги. \r\nОбщинските съветници гласуваха и предложение за даване на съгласие кметът на Сливен да подпише споразумение за партньорство с „Пътнически превози“ ЕООД по Оперативна програма „Околна среда“ 2014-2020 г., свързано с подобряване на качеството на атмосферния въздух. Проектът предвижда закупуването на 6 тролейбуса и 4 електробуса, както и обновяване и ремонт на съществуващата 35-годишна инфраструктура, която осигурява експлоатацията на тролейбусния транспорт в града. \r\nВ хода на сесията беше прието и предложение за упълномощаване на кмета на общината да подпише запис на заповед, като обезпечение на авансово плащане по проекта „Патронажна грижа за възрастни хора и лица с увреждания в община Сливен“, с финансиране по Оперативна програма (ОП) „Развитие на човешките ресурси“ 2014-2020 г. Проектът предвижда осигуряването на допълнителна патронажна грижа за възрастни хора и лица с увреждания. Основната му цел е подобряване на качеството на живот и възможностите за социално включване на хората с увреждания и възрастните хора, чрез осигуряване на мрежа от услуги в домашна среда. Най-малко 180 души ще могат да бъдат обхванати в дейностите по проекта. \r\nДруга приета точка от дневния ред касае даването на съгласие Община Сливен да разкрие две нови социални услуги, финансирани по ОП „Региони в растеж“ 2014-2020 г. - два нови центъра за предоставяне на услуги за подкрепа в общността и в семейна среда, които се намират в сградата на бившото Начално училище „Хаджи Димитър“ в кв. „Клуцохор“ (Център за обществена подкрепа и Дневен център за подкрепа на деца и младежи с тежки множествени увреждания и техните семейства. \r\nБяха разгледани и приети също предложения за разпоредителни сделки с недвижимо имущество, приемане и разрешаване на изработване на подробен устройствен план на поземлени имоти, а също и отпускане на финансови средства и помощи на граждани.", "date": "2019.08.29", "title": "Сливен: Общинският съвет прие промени в бюджета на Общината"}
{"url": "http://www.focus-news.net/news/2019/08/29/2693672/pleven-mazh-e-zaginal-pri-katastrofata-na-glaven-pat-e-83-v-rayona-na-mestnostta-humata-ima-i-raneni.html", "text": "Мъж е загинал при катастрофата на главен път Е-83 в района на местността Хумата. Това съобщиха от  ОДМВР - Плевен . По първоначална информация има и ранени. Инцидентът е станал след сблъсък между два леки автомобила. Въведена е временна организацията на движението в района, като трафикът се часа пренасочва през селата Радомирци, Ракита и разклона за Телиш. Екип на „Пътна полиция“ при ОДМВР – Плевен е на мястото на произшествието и се провеждат огледи.", "date": "2019.08.29", "title": "Плевен: Мъж е загинал при катастрофата на главен път Е-83 в района на местността Хумата, има и ранени"}
{"url": "http://www.focus-news.net/news/2019/08/29/2693675/agentsiyata-po-geodeziya-kartografiya-i-kadastar-shte-bade-opredelena-za-obekt-sas-strategichesko-znachenie.html", "text": "Агенцията по геодезия, картография и кадастър (АГКК) да бъде определена за обект със стратегическо значение, съобщиха от пресцентъра на  МРРБ . Това предвижда подготвен от Министерството на регионалното развитие и благоустройството проект за допълнение на правителствено постановление, с което се определят стратегическите обекти и дейности. Проектът на нормативния документ е публикуван за обществено обсъждане.  \r\nОсновна задача на АГКК е създаването на кадастралната карта и кадастралните регистри в цифров вид за територията на цялата страна, поддържането им в актуално състояние и осигуряване на основни кадастрални данни за нуждите на планирането, инвестиционното проектиране, изграждането на инфраструктурни обекти, решаването на проблеми при бедствия, опазване на околната среда, при реализиране на сделки с недвижими имот, дейности по директивата INSPIRE съгласно Закона за достъп до пространствени данни и други.  Всички те са изцяло зависими от функционирането на информационните системи на кадастъра - Интегрираната информационна система за кадастър и имотен регистър и Кадастрално-административната информационна система, които трябва да отговарят на съвременните изисквания, на ГИС системите за предоставяне на данни и електронни услуги, както и на промените в нормативната уредба. Чрез двете информационни системи АГКК изпълнява и задълженията си по внедряване на електронното управление, предоставяне на електронни услуги и създаване на предпоставки за автоматизиран междурегистров обмен. \r\nС увеличаване на покритието на страната с кадастрална карта и кадастрални регистри, което в момента е 84 %, и с промените в Закона за кадастъра и имотния регистър, които влязоха в сила от 22 август, значително ще се увеличават и потребителите на електронни услуги. Това създава предпоставка за риск за нормалното функциониране на информационната система, което предполага необходимостта от въвеждането на определени защитни мерки.  \r\nВключването на агенцията в единния списък за определяне на стратегическите обекти и дейности, които са от значение за националната сигурност, ще доведе до предотвратяването на негативни последици за АГКК и за потребителите на кадастрални услуги, произтичащи от липсата на информационни системи на кадастъра със съответните функционалности.  \r\nПроектът на постановление е публикуван в Портала за обществени консултации, в раздел „Проекти на нормативни актове“ в интернет страницата на МРРБ и на сайта на Агенцията по геодезия, картография и кадастър.", "date": "2019.08.29", "title": "Агенцията по геодезия, картография и кадастър ще бъде определена за обект със стратегическо значение"}
{"url": "http://www.focus-news.net/news/2019/08/29/2693681/kyustendil-kmetat-petar-paunov-anonsira-predlozhenie-za-otpuskane-na-ednokratna-finansova-pomosht-za-nasarchavane-na-razhdaemostta-i-podpomagane-na-otglezhdaneto-na-detsa.html", "text": "Кметът на Кюстендил Петър Паунов анонсира предложение за отпускане на еднократна финансова помощ за насърчаване на раждаемостта и подпомагане на отглеждането на деца на територията на община Кюстендил по време на заседанието на Общинския съвет, предаде репортер на  Радио „Фокус” – Кюстендил . Кметът посочи, че предложението е на общинските съветници от ВМРО. Вече е изготвен правилник, уреждащ реда и начина за предоставяне на средства от общинския бюджет във вид на еднократна безвъзмездна финансова помощ при раждане или осиновяване на деца от жители на община Кюстендил. Уточнени са и критериите, на които кандидатстващите за подпомагането трябва да отговарят.  \r\nСпоред правилника право на еднократна помощ ще имат родители на новородено или осиновено дете с постоянен и настоящ адрес на територията на община Кюстендил, като единият родител трябва да има такъв адрес повече от 3 години от рождената дата на детето или от датата на акта за осиновяването му, а другият - поне към момента на подаване на документите. Другото условие е и двамата родители да имат трудово или служебно правоотношение или да са самоосигуряващи се, като не се счита за пречка ползването на отпуск поради бременност и раждане. В случай, че някой от родителите е безработен, е необходимо той да има постоянна регистрация като такъв към Дирекция „Бюро по труда“ и да не е отказвал работа, която му е предлагана оттам, или да не е освобождаван от такава работа поради дисциплинарно нарушение. Право да кандидатстват за получаване на финансова помощ имат само родители, притежаващи диплома поне за завършено средно образование.  \r\nЕднократната финансова помощ се изплаща от Община Кюстендил на родителите или осиновителите за всяко новородено или осиновено първо, второ и трето дете. Размерът на еднократната помощ ще бъде различен. За първо дете на родители със средно образование сумата ще бъде в размер на 200 лв., за родители с образователно-квалификационна степен „бакалавър“ – 350 лв., родители с образователно-квалификационна степен „магистър“ – 500 лв., а с образователна и научна степен „доктор“ – 700 лв. За второ дете при родители със средно образование сумата ще бъде в размер на 500 лв., родители с образователно-квалификационна степен „бакалавър“ ще получават 700 лв., за родители с образователно-квалификационна степен „магистър“ сумата е в размер на 900 лв., за родители с образователна и научна степен „доктор“ – 1 100 лева. За трето дете при родители с еднаква степен на образование – средно, сумата ще бъде  1 200 лева, а за родители с образователно-квалификационна степен „бакалавър“ – 1450  лв. За трето дете на родители с образователно-квалификационна степен „магистър“ сумата ще бъде в размер на 1 700 лева, а за родители с образователна и научна степен „доктор“ – 2 000 лв.  \r\nПри раждане на близнаци, еднократната финансова помощ се изплаща за всяко дете близнак, като сумата се определя, съобразно броя на предходно родените деца от майката на новородените. При родители с различна степен на образование еднократната помощ се изчислява като се зачита по-благоприятното обстоятелство за помощта, отпускана спрямо степента на образование на всеки един от родителите. \r\nВенцеслав ИЛЧЕВ", "date": "2019.08.29", "title": "Кюстендил: Кметът Петър Паунов анонсира предложение за отпускане на еднократна финансова помощ за насърчаване на раждаемостта и подпомагане на отглеждането на деца"}
{"url": "http://www.focus-news.net/news/2019/08/29/2693679/premierat-boyko-borisov-v-sravnenie-sas-sasht-i-kitay-evropa-e-na-danoto-po-inovatsii.html", "text": "В сравнение със САЩ и Китай Европа е на дъното по иновации. Това каза премиерът Бойко Борисов преди срещата си с новоизбрания председател на Европейската комисия Урсула фон дер Лайен, предаде репортер на  Агенция „Фокус“ . Борисов допълни, че в посока на иновации трябва да се инвестират много пари и на мозъците в Европа да се даде и материалната възможност, за да доразвият капацитета си. Във връзка с климатичните предизвикателства министър-председателят посочи още, че е от изключителна важност да се работи в посока на това САЩ да се завърнат към Парижкото споразумение: „Без тях нещата вървят трудно“, обясни той. Относно проблемите, свързани с миграцията, Борисов заяви, че България е добър пример за справяне със ситуацията: „Българите забравиха какво е да имат мигранти по улицата и това е благодарение на изключителните усилия, които полагаме с нашите служби: граничари, ФРОНТЕКС и разбира се с нашата дипломация, която имаме със съседна Турция“, добави още премиерът. Борисов изрази надежда до седмица да се приключи и въпросът с Балкански поток и да се подпише договор или споразумение.  \r\nТеодора ПАВЛОВА", "date": "2019.08.29", "title": "Премиерът Бойко Борисов: В сравнение със САЩ и Китай Европа е на дъното по иновации"}
{"url": "http://www.focus-news.net/news/2019/08/29/2693678/kazanlak-xii-izdanie-na-nauchnata-konferentsiya-problemi-i-izsledvaniya-na-trakiyskata-kultura-shte-se-provede-v-ramkite-na-praznitsi-v-dolinata-na-trakiyskite-tsare.html", "text": "XII издание на Научната конференция „Проблеми и изследвания на тракийската култура” ще се проведе в рамките на два дни 30 и 31 август, каза за  Радио „ Фокус”  археологът от Исторически музей „ Искра” Меглена Първин. Тя поясни, че събитието е част от програмата на Празници в долината на тракийските царе. В конференцията със свои доклади ще участват изследователи в областта на тракологията, тракийската археология, епиграфиката и нумизматиката. \r\nНаучният форум ще се проведе в залите на Културно-информационен център на „Искра” 4. Официалното откриване е в 13.30 часа на 30 август, като четенията и дискусиите ще продължат до 17 часа. Втория ден конференцията ще се проведе във времето между 9 и 12 часа. \r\nОсемнадесет доклада на деветнадесет автори ще бъдат представени в рамките на четири заседания.  \r\nПървин подчерта, че тематиката на научните изследвания е разнообразна –нови данни и обобщения на резултати от проучвания на селища и поселищен живот от каменно-медната, късножелязната и римската епохи, археологически обекти, свързани с погребалните и поменални практики на траките от бронзовата, желязната и римската епохи, групи археологически находки свързани с бита и ежедневието, различни аспекти от религиозните вярвания и обреди на траките, нов прочит, представяне и анализ на епиграфски и нумизматични паметници. \r\nВ конференцията ще вземат участие учени от Националния археологически институт с музей при Българска академия на науките, от Института по Балканистика с център по тракология при БАН, от Софийския унивеситет „Св. Кл. Охридски” , от Нов български университет, от Археологически музей „М. Домарадски“ – град Септември, от Регионалните исторически музеи в Хасково и Сливен, и от Исторически музей „Искра” – Казанлък. \r\n„ И през тази година имаме продължение на две добри практики в провеждането на конференцията – участие на чуждестранни колеги – този път от Гърция и участие на млади колеги-докторанти”, поясни археологът Меглена Първин.  \r\nСлавяна ГАЙДАРОВА", "date": "2019.08.29", "title": "Казанлък: XII издание на Научната конференция „Проблеми и изследвания на тракийската култура” ще се проведе в рамките на Празници в Долината на тракийските царе"}
{"url": "http://www.focus-news.net/news/2019/08/29/2693677/faz-mitsotakis-shte-pregovarya-s-germantsite-za-reparatsiite.html", "text": "Новият министър-председател на Гърция Кириакос Мицотакис иска да преговаря с федералното правителство на Германия за репарациите, дължими според Атина заради нанесени от нацистите щети по време на Втората световна война, съобщава националният ежедневник  Die Frankfurter Allgemeine Zeitung . \r\nНа срещата си с германския канцлер Ангела Меркел (ХДС) консервативният ръководител на правителството в Атина потвърди съответното искане на предшествениците му СИРИЗА, което бе адресирано до Берлин чрез дипломатическа нота преди почти пет месеца. „Надяваме се, че ще има положителна реакция\", заяви Мицотакис. \r\nТой настоя тази „трудна глава\" скоро да може да бъде затворена. Решението на този проблем е „важно за по-тясната интеграция на нашите две страни\". \r\nВ началото на април - по това време все още при левия премиер Алексис Ципрас - Гърция официално поиска от Германия да договори репарации за военни щети. Партията на Мицотакис „Нова демокрация“ подкрепи съответния ход в парламента. Преди три години гръцка парламентарна комисия от експерти оцени исканията на до 290 милиарда евро. \r\nЗа федералното правителство въпросът е приключен юридически и политически с Договора „2+4“ за външнополитическите последици от германското обединение през 1990 г. В договора между ФРГ, ГДР и четирите бивши окупационни сили САЩ, Съветския съюз, Франция и Великобритания репарациите не са изрично посочени.   \r\n \r\n Тереза Герова", "date": "2019.08.29", "title": "FAZ: Мицотакис ще преговаря с германците за репарациите"}
{"url": "http://www.focus-news.net/news/2019/08/29/2693685/burgas-trio-triniti-se-vklyuchva-v-lyatnata-programa-na-bulevart.html", "text": "Летният „БулерАрт“ идва с ново предизвикателство. Дамите от трио „Тринити“ ще поднесат на жителите и гостите на Бургас едни от най-добрите си изпълнения на живо. Това съобщиха от пресцентъра на  Община Бургас . Рециталите ще се проведат от 18.00 ч. тази вечер по време на „АРТ четвъртък“ на ул. „Милин Камък“ и в петък, 30 август, от 20.30 ч. пред „Soul drink and food Cardamon“ на ул. „Богориди“. Освен че са новата музикална изненада, която „БулевАрт“ подготвя на жителите на Бургас, Славина, Миглена и Божана са популярни на широката публика и с участието си на полуфинала като първото трио в историята на „Гласа на България“ в отбора на Иван Лечев.", "date": "2019.08.29", "title": "Бургас: Трио „Тринити“ се включва в лятната програма на „БулевАрт“"}
{"url": "http://www.focus-news.net/news/2019/08/29/2693676/aleksandar-andreev-tsik-160-lv-maksimum-mozhe-da-poluchi-edin-predsedatel-v-sektsionna-izbiratelna-komisiya-na-mestnite-izbori.html", "text": "160 лв. максимум може да получи един председател в секционна избирателна комисия на местните избори. Това заяви на първия редовен брифинг за местните избори говорителят на ЦИК Александър Андреев, предаде репортер на  Агенция „Фокус“ . „Ако председателят е участвал в обучението той не може да получи парите само за обучението, тъй като изплащането на възнаграждението е след изборите. Не може да се получи възможността да получи едни средства само за обучението, след което да не се яви и да не участва в другата част“, обясни Андреев. По думите му ЦИК е направила необходимото средствата да бъдат актуализирани с оглед предходни избори, които доста време са били останали на едни и същи нива. \"С увеличаването на възнаграждението на СИК беше предвидена възможността членовете да участват в един процес, както  по подготовката , по обучението, за което най-често се поставя въпроса към комисиите че те не са подготвени, не са преминали обучение, така и в подготовката на изборните помещения“, добави още говорителят на ЦИК. „По отношение на първи тур за председател получава 100 лв. възнаграждението; за зам.-председател и секретар – 90 лв.; член – 80 лв. Към тях допълнително, ако съответният член, председател, зам.-председател и секретар, са участвали в обучението получават допълнително 10 лв.“, посочи още Андреев. „Членовете на секционната избирателна комисия, които ще предават книжата в общинската избирателна комисия, след което в Общината получават 25 лв., 30 лв. допълнително, 25 лв. в случаите, в които е до 350 секции, от 350 до 1 000 секции – 35 лв. и в София – 50 лв., тъй като има над 1 000 секции“, коментира още Александър Андреев. \r\nВиолета СИМЕОНОВА", "date": "2019.08.29", "title": "Александър Андреев, ЦИК: 160 лв. максимум може да получи един председател в секционна избирателна комисия на местните избори"}
{"url": "http://www.focus-news.net/news/2019/08/29/2693686/veliko-tarnovo-tsyalostno-preasfaltirat-osnovni-trafik-ulitsi-kray-tsarevets-prez-sledvashtata-sedmitsa.html", "text": "Основни трафик улици във Велико Търново, водещи към площад „Цар Асен I“ и крепостта Царевец, ще бъдат цялостно преасфалтирани през следващата седмица. Нова настилка ще бъде положена по ул. „Велчо Джамджията“ и ул. „Иван Вазов“, които бяха отворени заради подмяна на старите 50-годишни водопроводи с нови.Това съобщиха от пресцентъра на  Община Велико Търново . \r\nРаботата по преасфалтирането ще започне на 2 септември (понеделник) и се очаква да продължи до 4 септември (сряда) включително. Паралелно с дейностите ще бъде извършен ремонт на отводнителните съоръжения както по ул. „Иван Вазов“, така и по ул. „Никола Пиколо“ – до Мултимедиен посетителски център. \r\nТова налага въвеждане на временна организация на движението – за периода от 2 до 4 септември включително улиците „Велчо Джамджията“, „Иван Вазов“ и „Никола Пиколо“ ще бъдат затворени за движение. Движението към кв. „Асенов“ и Арбанаси ще се осъществява през Южния пътен възел, кв. „Света гора“ и обходния път зад крепостта Царевец.  \r\nВременно се променя и движението на автобусни линии с номера 20, 40, 50 и 110 – тяхна крайна спирка става площад „Велчова завера“. Автобусна линия №5 продължава да пътува до кв. „Асенов“ през кв. „Света гора“, като крайна спирка е обособена край църквата „Св. св. Петър и Павел“. \r\nНа финал са и строителните дейности по укрепване на свлачището край манастира „Великата лавра“ и възстановяването на засегнатия участък от ул. „Свети Климент Охридски“. Извършва се изпълнение на пилотна система с над 140 стоманено-бетонни елемента. Този уикенд (31 август и 1 септември) е планиран последният етап, включващ полагане на нова асфалтова настилка по укрепената част от улицата. Движението ще бъде възстановено след преасфалтирането на улиците „Велчо Джамджията“ и „Иван Вазов“.", "date": "2019.08.29", "title": "Велико Търново: Цялостно преасфалтират основни трафик улици край Царевец през следващата седмица"}
{"url": "http://www.focus-news.net/news/2019/08/29/2693684/tass-es-zapochna-razrabotvaneto-mehanizam-za-provezhdane-na-voennomorski-operatsii.html", "text": "Министрите на отбраната на страните от Европейския съюз са пристъпили към разработването на механизъм за провеждането на военноморски операции на Общността. Засега обсъждането на проекта е в начален стадий. Това заяви Върховният представител на ЕС по външните въпроси и политиката за сигурност Федерика Могерини на пресконференция след неформална среща на европейските министри в Хелзинки, предава  TACC . \r\n„Обсъдихме създаването на инструмент за осигуряване на координирано морско присъствие на страните от ЕС в ключови за организацията региони по света“, цитира агенцията думите й. \r\nДруги подробности не се привеждат. \r\n \r\n Тереза Герова", "date": "2019.08.29", "title": "ТАСС: ЕС започна разработването механизъм за провеждане на военноморски операции"}
{"url": "http://www.focus-news.net/news/2019/08/29/2693680/prof-kazimir-popkonstantinov-spomenat-za-otkrivaneto-na-moshtite-na-sveti-yoan-predtecha-mi-nosi-kakto-radost-taka-i-taga.html", "text": "Споменът за откриването на мощите на свети Йоан Предтеча ми носи както радост, така и тъга. Това каза за  Радио „Фокус“ – Бургас  проф. Казимир Попконстантинов от катедра „Археология” на Великотърновски университет „Св. св. Кирил и Методий”, откривател на мощите на св. Йоан Кръстител, наричан също Йоан Предтеча. По думите му и в днешния ден се срещат групи чужденци, които са дошли да посетят остров „Свети Иван“ край Созопол, където бе направено откритието преди 9 години.  \r\n„С радост помня събитието, защото в световната библейска археология за първи път бяха открити частици от мощи на светеца в реликварий, без да са пипани от никого. Именно това е радостта – те бяха открити в храма, посветен на самия светец. Това бе приятно, защото рефлектирането в световните медии и – условно ще използвам този термин – в католическия свят, бе впечатляващо. От друга страна, помня го с тъга, защото, противно на очакванията и щедрите обещания, които бяха раздавани, получихме едно пренебрежение. Слава Богу, че има спонсори и фондации, които ни подпомогнаха и тази година със средства, тъй като от междуведомствената комисия ни бяха отказани средства за този първа категория обект“, каза още проф. Попконстантинов.  \r\nТой добави, че откриването на мощите е еднакво важно както за християните, така и за мюсюлманите, тъй като всички те почитат свети Йоан Кръстител. „След световната слава на това откритие е обидно остров „Свети Иван“ да тъне в немара“, допълни още професорът. Казимир Попконстантинов добави, че проучванията на острова продължават и към момента, като той се надява те да се увенчаят с успех, подобен на миналогодишния. \r\nМария ПОПЧЕВА", "date": "2019.08.29", "title": "Проф. Казимир Попконстантинов: Споменът за откриването на мощите на свети Йоан Предтеча ми носи както радост, така и тъга"}
{"url": "http://www.focus-news.net/news/2019/08/29/2693689/registratsiyata-na-partiite-za-mestnite-izbori-shte-zapochne-na-2-septemvri-i-shte-prodalzhi-do-11-septemvri-obzor.html", "text": "Регистрацията на партиите за местните избори ще започне на 2 септември от 9.00 часа и ще продължи до 11 септември. Това заяви на първия редовен брифинг за местните избори говорителят на ЦИК Александър Андреев. Той коментира, че са посочени са условията за регистрация - представяне  на заявление, заедно с приложените документи, както и броят на подписите, които подкрепят партията. По думите му кандидатите трябва да са заявили своята уседналост 6 месеца преди изборите, тоест на 26 април 2019 г. кандидатът за кмет или общински съветник трябва да има постоянен или настоящ адрес в България или в конкретната община повече от 6 месеца. Андреев добави, че с измененията в Закона за партиите е изменен и Законът за финансиране на партиите. Според, което се допуска финансирането на партии от юридически лица, еднолични търговци, както и граждани на ЕС. Законът позволява гражданите на Съюза също да се кандидатират за кмет или общински съветник. Александър Андреев коментира, че от 10 юли до момента Централната избирателна комисия е приела общо 32 принципни решения и 204 решения за назначаване на общинските избирателни комисии. Говорителят на  ЦИК обясни, че голяма част от принципните решения са свързани с организацията на избирателния процес. Това са въпросите за назначаването на общинските избирателни комисии, възнагражденията им, както и секционните избирателни комисии. Сред тях са и определянето на реда за отпечатването на материалите и бюлетините за изборите за общински съветници и кметове, както и решения, свързани с процеса на регистрация на партиите и коалициите за участие в изборите. Андреев коментира, че от днес тече и обсъждането на решението за регистрация е общинските избирателни комисии. Основен остава въпросът за уседналостта, както за активното и пасивното избирателно право в тези избори. Александър Андреев коментира и финансовите средства, които ще получат председателите, зам.-председателите, членовете и секретарите на секционните избирателни комисии. Според него 160 лв. максималната сума, която може да получи един председател в секционна избирателна комисия на местните избори. По думите му ЦИК е направила необходимото средствата да бъдат актуализирани с оглед предходни избори, които доста време са били останали на едни и същи нива. С увеличаването на възнаграждението на СИК е предвидена и възможността членовете да участват в един процес, както по подготовката, по обучението, за което най-често се поставя въпроса към комисиите че те не са подготвени, не са преминали обучение, така и в подготовката на изборните помещения. На първи тур възнагражденията са: за председател - 100 лв.; за зам.-председател и секретар – 90 лв.; член – 80 лв. Към тях допълнително, ако съответният член, председател, зам.-председател и секретар, са участвали в обучението получават допълнително 10 лв. Андреев допълни, че членовете на секционната избирателна комисия, които ще предават книжата в общинската избирателна комисия, след което в Общината получават 25 лв., 30 лв. допълнително, 25 лв. в случаите, в които е до 350 секции, от 350 до 1 000 секции – 35 лв. и в София – 50 лв., тъй като има над 1 000 секции.  \r\nТаня Цанева коментира, че секции в чужбина за местните избори няма да се разкриват. Отговорът на говорителката на ЦИК е след запитване на граждани, които ще бъдат в чужбина в деня на местните избори. Тя коментира, че централната избирателната комисия има запитване и дали ще се предоставят медийни пакети. По думите и медийни пакети няма да се предоставят на изборите за местна власт, което не освобождава доставчиците на медийни услуги в 40 дневен срок преди изборния ден да си подадат тарифите и условията за доставчици с национален обхват в централната избирателна комисия, а за регионални медии в съответните общински сгради.  \r\nВиолета СИМЕОНОВА", "date": "2019.08.29", "title": "Регистрацията на партиите за местните избори ще започне на 2 септември и ще продължи до 11 септември (ОБЗОР)"}
{"url": "http://www.focus-news.net/news/2019/08/29/2693682/reuters-iranskiyat-tanker-promeni-kursa-si-otdalechi-se-ot-turskiya-bryag.html", "text": "Иранският танкер „Адриан Дария“, който се оказа в центъра на спор между Вашингтон и Техеран, промени курса си на плаване и се отдалечи от турския бряг, показват данни от система за проследяване на движението на корабите, цитирани от  Reuters . \r\nТанкерът, наричан по-рано „Грейс 1“, бе освободен от задържане в Гибралтар в средата на август след петседмично противопоставяне по повод това дали пренася ирански нефт към Сирия в нарушение на санкциите на Европейския съюз. \r\nИзточник от Анкара заяви, че иранският танкер не е влязъл в турските води. Данните от проследяването показват, че корабът се намира между бреговете на Турция и Кипър и се отправя на запад. \r\nВ понеделник информационната агенция IRIB цитира говорител на иранското правителство, който увери, че Техеран е продал петрола от „Адриан Дария“ и собственикът на кораба ще вземе решение за следващата му дестинация. \r\nГоворителят не определи кой е купил петрола. След като Гибралтар освободи кораба на 18 август, САЩ заявиха, че ще предприемат всички действия, за да предотвратят доставката на петрол в Сирия в нарушение на американските санкции. \r\nСлед освобождаването си корабът, натоварен с два милиона барела нефт, първоначално се насочи към Южна Гърция, след това смени дестинацията си към пристанището Мерсин в Южна Турция, припомня медията. \r\n \r\n Тереза Герова", "date": "2019.08.29", "title": "Reuters: Иранският танкер промени курса си, отдалечи се от турския бряг"}
{"url": "http://www.focus-news.net/news/2019/08/29/2693683/st-kom-nikolay-dimov-odmvr-smolyan-katastrofa-s-uchastieto-na-dva-leki-avtomobila-i-avtobus-zatvori-za-kratko-patya-chepelare-pamporovo-trima-dushi-sa-postradali-pri-intsidenta.html", "text": "Катастрофа с участието на два леки автомобила и автобус затвори за кратко пътя Чепеларе – Пампорово, трима души са пострадали при инцидента. Това съобщи за  Радио „Фокус“ – Смолян  старши комисар Николай Димов, директор на Областна дирекция на МВР (ОДМВР) – Смолян. „Произшествието е възникнало около 14.30 часа на прав участък от пътя, като по първоначални данни лек автомобил със смолянска регистрация изпреварва едновременно автомобил и автобус и се блъска в насрещно движещ се автомобил странично. Няма тежко пострадали, по първоначални данни. Има съмнение за счупена ръка на 10-годишно дете, в единия автомобил е пътувало и 10-месечно бебе, което е без наранявания, майката също се е оплакала от болки, както и водачът на другият лек автомобил. На всички пострадали е оказана спешна медицинска помощ“, отбеляза ст. комисар Димов. \r\nРайонът на катастрофата е бил отцепен за кратко, като автомобилите, пътуващи по направлението Чепеларе – Пампорово, са пренасочвани през проходите Рожен и Превала, но вече пътуващите по пътя контролирано се пропускат.  \r\n„Извършват се процесуално-следствени действия на местопроизшествието. На място са изпратени екипи на полиция, пожарна и спешна помощ, защото се е наложило да се реже едната кола, за да излезе човека. По случая е образувано досъдебно производство“, каза още ст. комисар Димов. \r\nНели ГЕРГЬОВСКА", "date": "2019.08.29", "title": "Ст. ком. Николай Димов, ОДМВР – Смолян: Катастрофа с участието на два леки автомобила и автобус затвори за кратко пътя Чепеларе – Пампорово, трима души са пострадали при инцидента"}
{"url": "http://www.focus-news.net/news/2019/08/29/2693687/petar-paunov-kmet-na-kyustendil-zapochva-realizatsiyata-na-proekt-za-chist-vazduh-v-grada.html", "text": "Започва реализацията на проект „За чист въздух” в Кюстендил. Това каза пред общинските съветници в града по време на заседанието им кметът на Община Кюстендил Петър Паунов, предаде репортер на  Радио „Фокус” – Кюстендил . По думите на кмета става въпрос за съвместен проект „Асоциация за социална отговорност и развитие чрез иновации“ и Норвежки университетски колеж по земеделие и развитие на селските райони. Самият проект се финансира от Фонд Активни граждани България по приоритет за повишаване на ангажираността на гражданите с опазване на околната среда и климатичните промени. „Освен многобройните изследвания, анализи и форуми, ще бъде закупена електронна инсталация, която ще остане собственост на Община Кюстендил. Тя ще бъде сензорна и ще дава информация за качеството на въздуха”, каза Петър Паунов. Той отговори и на въпрос дали ще започне да действа закритият басейн с минерална вода в ПМГ – Кюстендил. „Текат преговори между плувният отбор на ЦСКА и ръководството на ПМГ. Очакваме развръзка в края на месец септември. Дали сме им пълен картбланш, ще се окаже пълно съдействие. Трябва да се разберат за условията за стопанисване и начините на партньорство”, каза Петър Паунов. Той посочи, че има нови инвеститори за общината. Единият е немски инвеститор, има и втори. Те са в автомобилната и медицинската сфери. \r\nВенцеслав ИЛЧЕВ", "date": "2019.08.29", "title": "Петър Паунов, кмет на Кюстендил: Започва реализацията на проект „За чист въздух” в града"}
{"url": "http://www.focus-news.net/news/2019/08/29/2693688/plovdiv-pochinala-e-78-godishnata-zhena-koyato-be-blasnata-ot-avtomobil-v-kv-trakiya-v-grada.html", "text": "Починала е 78-годишната жена, която бе блъсната от автомобил в кв. „Тракия“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Минути преди 21.00 часа снощи на тел. 112 било съобщено, че пред блок в жк „Тракия“ пресичаща пътното платно пешеходка с неустановена самоличност била блъсната от лек автомобил „Мерцедес“, чийто водач напуснал местопроизшествието. Незабавно по случая започна проверка от служители на сектор „Пътна полиция“. Изяснено било, че пострадалата е 78-годишна, като тя бе настанена в болница в тежко състояние. Днес в болницата тя е починала. 20-годишният водач, напуснал местопроизшествието е издирен от полицията и е задържан със заповед по ЗМВР. Случаят е докладван в Окръжна прокуратура. \r\nТони МИХАЙЛОВ", "date": "2019.08.29", "title": "Пловдив: Починала е 78-годишната жена, която бе блъсната от автомобил в кв. „Тракия“ в града"}
{"url": "http://www.focus-news.net/news/2019/08/29/2693690/dots-d-r-oleg-aleksandrov-rakovoditel-na-prouchvaniyata-nad-300-moneti-sa-otkriti-ot-nachaloto-na-arheologicheskoto-lyato-na-kasnoantichnata-krepost-kovachevsko-kale-kray-popovo.html", "text": "Над 300 монети са открити от началото на археологическото лято на късноантичната крепост „Ковачевско кале“ край Попово. Това съобщи за  Радио „Фокус“-Шумен  доц. д-р Олег Александров, ръководител на проучванията. Монетите са медни и бронзови, с относително нисък номинал. „Те са от времето на император Константин I, т.е. от построяването на крепостта, много голям интензитет в монетното обръщение има от сина му Констанций I I, от следващите императори Валент и Валентиниан, от Теодосий I, синовете му Аркадий и Хонорий и значително количество монети на Теодосий II. Той управлява до 450 г. и сече много характерни монети - малки, с тегло около 1 грам, бронзови, с кръстче с венец“, каза доц. Александров.  \r\nДруга голяма група находки са с предимно битов контекст - хромели за зърно, тежести за стан, прешлени за вретено, малки керамични лампички, железни ножчета,  битов инвентар и др. Находките имат важно значение за изясняване на хронологията и мащабите на обитаване в изследвания район. През настоящия сезон се проучва пространството между хореума и балнеума в крепостта. „Става дума за почти площадно пространство, тъй като разстоянието между огромното зърнохранилище и банята е 18 метра. Първоначално това пространство е било свободно, оттам се е  разпределяло движението на хората към една от кулите, към малка потерна, и съответно към банята и към хореума“, обясни археологът.   \r\nРаботи се и по разкриване на сектор на изток от основните помещения на банята. „В тази зона има голяма вероятност за наличие на инфраструктура, свързана с банята - може би открит двор и някакво допълнително съоръжение“, заяви доц. Александров. В края на тази седмица приключва първият етап от разкопките, осъществени чрез договор между Община Попово и Великотърновския университет. „След спечелен проект на Историческия музей в Попово, Министерството на културата ще финансира още един месец арехеологическа теренна работа и полева текуща консервация, така че работим и през септември“, допълни археологът. \r\nИвелина ИВАНОВА", "date": "2019.08.29", "title": "Доц. д-р Олег Александров, ръководител на проучванията: Над 300 монети са открити от началото на археологическото лято на късноантичната крепост „Ковачевско кале“ край Попово"}
{"url": "http://www.focus-news.net/news/2019/08/29/2693694/obshtinskiyat-savet-odobri-predlozhenie-za-privatizatsiya-na-hotel-kyustendil.html", "text": "Общинският съвет одобри предложение за приватизация на хотел „Кюстендил” по време на заседанието си, предаде репортер на  Радио „Фокус” – Кюстендил . Продажбата на имота, който е частна общинска собственост, трябва да стане по реда на Закона за приватизация и следприватизационен контрол, чрез публичен търг с явно наддаване. Приватизационната оценка е 6 982 000 лева. Това ще бъде и началната тръжна цена, а стъпката на наддаване ще бъде 69 820 лева. Депозитът за участие е 698 200 лева. Търгът трябва да се проведе на 26-я ден от датата на обнародване на решението в Държавен вестник. Общинският съвет определи и състава на комисията, която ще проведе търга.  \r\n„Общинска администрация за момента не е променяла намеренията си да стопанисва хотела. Той е на печалба. Смятаме, че го стопанисваме добре и тъкмо за това той има и своята цена. Не зная дали ще се реализира инвестицията, но докато беше съборетина, никой не поглеждаше натам”, каза Петър Паунов. Той посочи, че сега това е работещ комплекс и към него е проявен инвеститорски интерес. „Нека да видим дали те ще отговорят на изискванията, поставени от Общината. Ще работим и в бъдеще цената му да се подобрява”, заяви Петър Паунов.  \r\nОбщинският съвет прие и решение за предприемане на подготвителни действия за разпореждане с недвижим имот - частна общинска собственост, по реда на Закона за приватизация и следприватизационен контрол. Става въпрос за сградата на бръснаро-фризьорския салон. \r\nВенцеслав ИЛЧЕВ", "date": "2019.08.29", "title": "Общинският съвет одобри предложение за приватизация на хотел „Кюстендил”"}
{"url": "http://www.focus-news.net/news/2019/08/29/2693691/gabrovo-nyakolko-sgradi-i-chast-ot-pokriv-na-kashta-sa-unishtozheni-pri-pozhar-v-sevlievo.html", "text": "Няколко сгради и част от покрив на къща са унищожени при голям пожар в Севлиево. Сигнал за инцидента е получен на тел. 112 в 14.32 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Пожарът е започнал от постройки, намиращи се на улица „Баучер“. Причините за инцидента са в процес на установяване. Унищожени са няколко сгради и част от покривна конструкция. Няма данни за пострадали хора. Огънят е потушен от 11 пожарникари от Районната служба в Севлиево. \r\nЛуиза ТРАНЧЕВА", "date": "2019.08.29", "title": "Габрово: Няколко сгради и част от покрив на къща са унищожени при пожар в Севлиево"}
{"url": "http://www.focus-news.net/news/2019/08/29/2693696/sport-fenove-na-grandovete-s-priziv-kam-uefa.html", "text": "Феновете на Ливърпул, Арсенал, Челси и Тотнъм призоваха УЕФА да започне да избира по-подходящи градове и стадиони, които да приемат финалите на европейските клубни турнири. През миналия сезон Арсенал и Челси играха за трофея от Лига Европа в Баку, което е почти на 4 хиляди км от Острова. В допълнение на това Мхитарян не пътува с Арсенал поради съображение за сигурност след Нагорнокарабахския конфликт между Армения и Азербайджан. \r\nЛивърпул и Тотнъм играха финал в Шампионска лига на \"Уанда Метрополитано\" в Мадрид, но половината билети бяха предоставени на спонсори на УЕФА. В навечерието на жребиите за групите на ШЛ и Лига Европа английските запалянковци подтикнаха европейската централа да обърне внимание на нуждите на феновете, а не само на спонсорите, като са изготвили шестточков план за решение на проблема.", "date": "2019.08.29", "title": "Спорт: Фенове на грандовете с призив към УЕФА"}
{"url": "http://www.focus-news.net/news/2019/08/29/2693693/washington-examiner-v-sasht-davat-ofitsialen-start-na-kosmicheskite-sili.html", "text": "Мечтата на държавния глава на САЩ Доналд Тръмп за създаване на Космически сили е на крачка от превръщането й в реалност – предстои официалната церемония за обявяването на шестите по вид въоръжени сили в страната, съобщава американското издание  Washington Examiner . \r\nЦеремонията за възстановяване на космическото командване на САЩ отбелязва значителна стъпка към осъществяването на визията на президента Тръмп за пълноценни космически сили като отделен, макар и най-малък клон на въоръжените сили. Освен Тръмп, се очаква на събитието да присъства и американският вицепрезидент Майк Пенс. Церемонията ще се проведе във военновъздушната база „Питърсън“ в Колорадо Спрингс. \r\nАмериканското космическо командване е създадено през 1982 г. и разпуснато през 2002 г., когато е създадено Северното командване на САЩ. Сега, когато космическото пространство е считано за бойна зона, усилията засега са фокусирани единствено върху защитата на американските спътници. \r\n„За да гарантираме защитата на интересите на Америка в Космоса, трябва да приложим необходимия фокус, енергия и ресурси към задачата и точно това ще направи космическото командване“, заяви по-рано министърът на отбраната Марк Еспер. „Като обединена бойна команда, космическото командване на САЩ е следващата ключова стъпка към създаването на независими космически сили като допълнителна служба“, допълни военният министър на Вашингтон. \r\nКато цяло инициативата е подкрепена и от двете партии в страната, макар някои демократи да твърдят, че създаването на бюрокрация в подкрепа на цяла нова военна служба е ненужно и излишно. Те поставиха под съмнение необходимостта от назначаването на отделен командир на Космическите сили, тъй като те са част от ВВС на САЩ.  \r\n \r\n Тереза Герова", "date": "2019.08.29", "title": "Washington Examiner: В САЩ дават официален старт на Космическите сили"}
{"url": "http://www.focus-news.net/news/2019/08/29/2693697/kmetat-na-sofiya-yordanka-fandakova-shte-proveri-remonta-na-bul-asen-yordanov.html", "text": "На 30 август в 11:00 часа кметът на София, Йорданка Фандъкова ще провери ремонта на бул. „Асен Йорданов“ (под моста на Брюксел ). Това съобщиха от  Столична община", "date": "2019.08.29", "title": "Kметът на София Йорданка Фандъкова ще провери ремонта на бул. „Асен Йорданов “"}
{"url": "http://www.focus-news.net/news/2019/08/29/2693700/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Без ограничения се осъществява движението на моторни превозни средства до 12 тона по автомагистрала „Струма”, посока София. Движението на моторни превозни средства до 12 тона от пътен възел „Дупница Север“ до пътен възел „Бобошево“ на автомагистралата в посока Кулата е ограничено и се осъществява по обходен маршрут по път E-79. Движението на моторни превозни средства над 12 тона се осъществява по обходен маршрут по път Е-79 - отклонява се от автомагистралата от пътен възел „Долна Диканя“ до пътен възел „Бобошево“. Срокът е до 30 август.  В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 август. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.08.29", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/08/29/2693698/krasimir-stoev-nimh-ochakva-ni-topal-i-suh-septemvri.html", "text": "Очаква ни топъл и сух септември. Това каза за дневния информационен блок „Добър ден“ на Радио „Фокус“ синоптикът от Националният институт по метеорология и хидрология Красимир Стоев. По думите му месец септември климатично е един от най-сухите месеци в България. Предстои нормален първи есенен месец, със средномесечни температури около и над нормата, докато месечната сума на валежите – около и под климатичните норми. „Най-ниските температури през месеца ще бъдат между 2 и 7 градуса, а най-високите – между 31 – 36 градуса. Прогностичните материали, които разполагаме в Националния институт по метеорология и хидрология, ми дават основание да очаквам, че най-ниските температури ще се реализират през последното десетдневие от месеца, а най-високите ще са още при първите дни от септември. Всички земеделски производители трябва да следят по-скоро краткосрочните прогнози в края на месеца, тъй като при 2 градуса съществува реална опасност от слани, особено по високите полета на Западна България“, обясни синоптикът. Красимир Стоев допълни, че до около 10 септември няма да има съществени промени по Черноморието. При това спокойно и антициклониално време ще бъде много подходящи и за преходи в планините, каза още той и уточни, че е твърде рано да се каже каква ще бъде есента, защото прогнозите се изготвят до месец напред. \r\nМилослава АНГЕЛОВА", "date": "2019.08.29", "title": "Красимир Стоев, НИМХ: Очаква ни топъл и сух септември"}
{"url": "http://www.focus-news.net/news/2019/08/29/2693695/burgas-voenno-izlozhenie-s-kontsert-shte-se-provede-v-grada-na-19-septemvri.html", "text": "Кампанията на Министерство на отбраната „Бъди войник“ ще гостува в Бургас на 19 септември, дни преди националния празник 22 септември – нашият български Ден на независимостта. Това съобщиха от пресцентъра на  Община Бургас . Събитието включва изложение на военна техника до Морска гара, а при открита сцена „Охлюва“ в Морската градина ще има информационна борса за набиране на войници и матроси, по-късно и концерт.", "date": "2019.08.29", "title": "Бургас: Военно изложение с концерт ще се проведе в града на 19 септември"}
{"url": "http://www.focus-news.net/news/2019/08/29/2693702/telma-makedoniya-zapochna-protsedura-po-osvobozhdavaneto-ot-dlazhnost-na-katitsa-yaneva.html", "text": "С девет гласа „за“ и нито един „против“ Съветът на прокурорите даде зелена светлина за започване на процедура за освобождаване на Катица Янева от поста специален прокурор на Северна Македония, предава скопската телевизия „Телма“.  \r\nРешението бе взето след осемчасово обсъждане, преглед на досието и доказателствата срещу Янева по делото „Рекет“. Съветът обеща, че най-късно до ден ще състави доклад, в който ще бъдат изброени доказателства срещу Янева за непрофесионални и недобросъвестни действия.  \r\nС уволнението на Янева се прекратява и мандадът на останалите десет прокурори от Специализираната прокуратура. Остава неясно от кои редици ще бъде избран заместник на освободения от длъжност специален прокурор.  \r\nПарламентарният комитет може да предложи уволнението на Янева пред парламента, но за прекратяване на мандата й се изисква две трети от депутатите да гласуват „за“. След това Съветът трябва официално да обяви освобождаването на специалния прокурор от поста.  \r\nПрокурорите за преследване на организираната престъпност и корупцията заподозряха, че Янева е злоупотребила с официалното си положение и е разрешила на заподозрения по случая „Империя“ Орце Камчев да бъде освободен от ареста и да получи временен паспорт, припомня медията. \r\n \r\n Тереза Герова", "date": "2019.08.29", "title": "„Телма“ (Македония): Започна процедура по освобождаването от длъжност на Катица Янева"}
{"url": "http://www.focus-news.net/news/2019/08/29/2693701/premierat-boyko-borisov-i-predsedatelyat-na-ek-ursula-fon-der-layen-se-obediniha-okolo-tsifrovizatsiyata-i-obrazovanieto-na-mladite-kato-obshti-prioriteti-obzor.html", "text": "Премиерът Бойко Борисов и председателят на Европейската комисия Урсула фон дер Лайен се обединиха около цифровизацията и образованието на младите като общи приоритети. Това стана ясно от изявленията на двамата,  веднага след като премиерът посрещна новоизбрания председател на ЕК в Министерския съвет. Урсула фон дер Лайен сподели, че за нея е чест и удоволствие да посети страната ни и че възприема България като важен член на Европейския съюз. Тя лично благодари на премиера Бойко Борисов за подкрепата, която й е дал за поста на председател на ЕК. Фон фер Лайен обясни, че в последните седмици разговаря с кандидатите за сформиране на Колегиума на ЕК и показа интерес към приоритетите и очакванията на България като член на ЕС. По този начин тя акцентира върху нуждата от обединени усилия в името на просперитета на Европа. Фон дер Лайен отдаде огромно значение на становищата и приноса на централно и източноевропейските държави-членки на ЕС и призова към повече общи действия: повече разговори и засилен обмен на информация, както и за повече единни становища. Това тя видя като начин за справяне с предизвикателствата, които стоят пред ЕС. Урсула фон дер Лайен посочи дигитализацията и демографските промени като основни фактори, влияещи върху икономиките и обществата в ЕС. Като друга основна тема фон дер Лайен посочи сигурността на европейския континент. Тя призова към намиране на ново начало по отношение на проблемите с миграцията и обеща стопроцентова помощ за България в този аспект. От думите на председателя на ЕК стана ясно, че Комисията разчита на страната ни за действия и информация. Тя постави акцент и върху проблема с климатичните промени и подчерта, че ако искаме да изградим бъдещето си, е изключително важно да се инвестира в цифровизацията и образованието, тъй като младите хора са тези, които предстои да градят. Тя отчете като необходими инвестициите в научно-изследователска дейност и иновации. Фон дер Лайен видя като големи инвестициите в училища и университети в България, както и в заплатите на учителите. Като тема тя се спря и на растежа на българската икономика, като отчете, че в момента в страната има най-голям ръст на БВП за всички времена. Урсула фон дер Лайен оцени високо и постиженията на страната ни по отношение на заетостта. Тя каза, че в България вижда просперираща държава, която е готова за бъдещето в лицето на инвестиции в младите и иновациите, като сподели, че в тези направления вижда силната роля на България. От своя страна премиерът Бойко Борисов акцентира върху огромния човешки потенциал, който може да предложи Централна и Източна Европа, като отчете разбирателство между страната ни и ЕК в посока на приоритетите на България като член на ЕС в посока не само на дигитализация, а и на обучение на самите хора. Той насочи вниманието към нуждата от повишаване на квалификацията на младите и вследствие на това увеличаване на конкурентоспособността на целия континент в областта на иновациите, в който сектор по думите му изоставаме много от САЩ и Китай. Министър-председателят допълни, че много мозъци и много хора от всички бивши страни на социалистическите лагери от Балканите са отишли да работят на запад и  добави, че в новата Европейска комисия не бива да се спекулира с ресори. Премиерът обясни още, че България е спазила изискванията на ЕК при номинацията на български еврокомисар, като е избрала жена, за да се спази баланса между половете в Комисията.  \r\nТеодора ПАВЛОВА", "date": "2019.08.29", "title": "Премиерът Бойко Борисов и председателят на ЕК Урсула фон дер Лайен се обединиха около цифровизацията и образованието на младите като общи приоритети (ОБЗОР)"}
{"url": "http://www.focus-news.net/news/2019/08/29/2693692/blagoevgrad-v-grada-shte-se-sastoi-ritual-po-polagane-na-tsvetya-po-povod-95-g-ot-smartta-na-todor-aleksandrov.html", "text": "Утре от 10.00 часа в Благоевград ще се състои ритуал по полагане на цветя по повод 95 години от смъртта на Тодор Александров, съобщиха от пресцентъра на  Община Благоевград . Място е Бюст-паметник на Тодор Александров (при Съдебна палата).", "date": "2019.08.29", "title": "Благоевград: В града ще се състои ритуал по полагане на цветя по повод 95 г. от смъртта на Тодор Александров"}
{"url": "http://www.focus-news.net/news/2019/08/29/2693707/burgas-nyama-zatvoreni-patni-uchastatsi-na-teritoriyata-na-oblastta.html", "text": "Няма затворени пътни участъци на територията на областта.Това съобщиха за  Радио „Фокус“ – Бургас  от Областно пътно управление. Условията за пътуване са добри – пътищата са сухи и проходими, видимостта е отлична. \r\nИнтензивно е движението на територията на град Бургас. Струпване на автомобили се наблюдава по някои участъци от бул. „Тодор Александров“, в района на пътен възел „Юг“, както и в района на кръстовището между улиците „Спортна“ и „Индустриална“. В централната градска част трафикът също е интензивен, но няма образувани големи колони от автомобили. \r\nМария ПОПЧЕВА", "date": "2019.08.29", "title": "Бургас: Няма затворени пътни участъци на територията на областта"}
{"url": "http://www.focus-news.net/news/2019/08/29/2693699/petar-paunov-kmet-na-kyustendil-v-momenta-se-izvarshva-rekultivatsiya-na-zakritoto-obshtinsko-smetishte.html", "text": "В момента се извършва рекултивация на закритото общинско сметище на Кюстендил. Това каза по време на заседанието на Общинския съвет в града кметът на Община Кюстендил Петър Паунов, предаде репортер на  Радио „Фокус” – Кюстендил . По думите на кмета проектът се реализира с финансиране по няколко финансови механизма. Петър Паунов посочи, че Община Кюстендил има и друг проект, касаещ изграждане на инсталации за отпадъци, но в продължение на две години той е бил в застой, защото две от общините не са се интересували изобщо от темата за отпадъците – Невестино и Трекляно. Те обаче са задължителни партньори на Община Кюстендил.  \r\n„Десет години държавата изобщо не ни даваше да кандидатстваме самостоятелно, а задължително трябваше да кандидатстваме с Дупница. След това ни разрешиха, но отново да бъдем заедно с други две общини, които две години не се интересуваха”, заяви Петър Паунов. Към момента Община Кюстендил поема и финансовият ресурс, който трябва да бъде вложен от общините Невестино и Трекляно.  \r\nКметът Паунов посочи, че ще се работи и по друг проект, който касае благоустрояване на „Колушко дере”. „Ние сме една от общините, които са най-напред с изпълнението на Инвестиционната програма”, каза Петър Паунов. \r\nВенцеслав ИЛЧЕВ", "date": "2019.08.29", "title": "Петър Паунов, кмет на Кюстендил: В момента се извършва рекултивация на закритото общинско сметище"}
{"url": "http://www.focus-news.net/news/2019/08/29/2693723/unian-varhovnata-rada-utvardi-aleksey-goncharuk-na-posta-ministar-predsedatel-na-ukrayna.html", "text": "Върховната Рада утвърди Алексей Гончарук на поста министър-председател на Украйна, предава информационната агенция   УНИАН . \r\nВ подкрепа на кандидатурата, издигната от президента Владимир Зеленски, са гласували 290 депутата от 450-местния законодателен орган в Киев. \r\nАлексей Гончарук, 35-годишен, към момента на назначаването му за премиер, изпълнява функциите на заместник-ръководител на кабинета на президента на Украйна. В периода 2001-2006 г. завършва Юридическия институт „Владимир Велики“ като магистър по право. През 2012 г. завършва Националната академия за публична администрация към Президентството на Украйна. Възпитаник е на Aspen Institute Kyiv и KMBS. Има и магистратура по публичната администрация. Гончарук работи като адвокат в завода на хранителни продукти в Городнянски и в инвестиционната компания PRIOR-Invest (Киев). \r\n \r\n Тереза Герова", "date": "2019.08.29", "title": "УНИАН: Върховната рада утвърди Алексей Гончарук на поста министър-председател на Украйна"}
{"url": "http://www.focus-news.net/news/2019/08/29/2693705/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в областта, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня е получен сигнал за един инцидент – катастрофа по пътя Чепеларе – Пампорово, който за кратко е затворила участъка, но движението там вече се осъществява нормално. \r\n \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян и Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. До 30 август, от 22:00 ч. до 06:00 ч. през нощта се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. \r\n \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\n \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.08.29", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/29/2693704/donald-tramp-sasht-shte-zadarzhat-8-600-voennosluzheshti-v-afganistan-sled-sporazumenie-s-talibanite.html", "text": "Държавният глава на САЩ Доналд Тръмп заяви, че ако бъде постигнато споразумение с талибаните, броят на американските войници в Афганистан ще бъде намален до 8 600 – контингент, който ще остане в страната за постоянно, предава  AFP . \r\n„Намаляваме ги на 8 600 и тогава вземаме решение\", заяви Тръмп в интервю за Fox News. „Винаги ще имаме присъствие\" в Афганистан, категоричен бе американският президент. \r\nТръмп същевременно предупреди, че ако има нападение срещу САЩ от Афганистан, „ние ще се върнем със сила..., каквато не е използвана никога досега\". \r\n \r\n Тереза Герова", "date": "2019.08.29", "title": "Доналд Тръмп: САЩ ще задържат 8 600 военнослужещи в Афганистан след споразумение с талибаните"}
{"url": "http://www.focus-news.net/news/2019/08/29/2693706/harvatiya-i-balgariya-shte-koordinirat-zaedno-dvete-predsedatelstva-na-saveta-na-es-i-na-berlinskiya-protses.html", "text": "Хърватия и България ще координират заедно приоритетите и работата на двете председателства, които ще поемат от Нова година. Това се договориха вицепремиерът и министър на външните работи Екатерина Захариева и хърватският министър на външните работи и на европейските въпроси Гордан Гърлич-Радман. Двамата се срещнаха в Хелзинки, където участват в неформалната среща на външните министри от ЕС. Това съобщиха от пресцентъра на  Министерство на външните работи . \r\nОт 1 януари до 31 юни 2020 г. Хърватия ще бъде председател на Съвета на ЕС, а през цялата следваща година България и Република Северна Македония ще поемат съвместното председателство на Берлинския процес.  \r\n“Ще се радвам да ви посрещна в София през октомври - каза министър Захариева. -  Двата ни екипа още преди това трябва да се координират и по приоритетите, и по инициативите по време на двете председателства, посветени на Западните Балкани. Имаме да организираме два големи съмита за една година - първо през май 2020 г. срещата на върха на  ЕС в Хърватия, а през юли - лидерската среща на Берлинския процес в България”, каза министър Захариева. \r\n“Хърватия подкрепя Кристалина Георгиева за поста изпълнителен директор на Международния валутен фонд. Благодаря за подкрепата от страна на България за моята предшественичка Мария Пейчинович-Бурич, която бе избрана за генерален секретар на Съвета на Европа”, каза министър Гърлич-Радман. Той заяви, че двете ни страни имат отлични отношения. \r\nЧаст от разговорът между двамата министри премина на български език, тъй като Гордан Грлич-Радман владее езика ни от своя мандат в София като дипломат в хърватското посолство в периода 1994-1996 година.", "date": "2019.08.29", "title": "Хърватия и България ще координират заедно двете председателства - на Съвета на ЕС и на Берлинския процес"}
{"url": "http://www.focus-news.net/news/2019/08/29/2693725/abv-alarmira-che-reditsa-faktori-shte-napravyat-vsichko-vazmozhno-da-provalyat-proekta-aets-belene-obzor.html", "text": "АБВ  алармира, че редица фактори ще направят всичко възможно да провалят проекта АЕЦ „Белене“. Информация по темата изнесе на пресконференция  заместник-председателят на АБВ Любомира Ганчева . „Миналата седмица министърката на енергетиката обяви, че е изненадана, че има българско участие в интереса за изграждането на проекта АЕЦ „Белене“. Смело мога да кажа, че не съм изненадана, че има редица лица, групи и фактори, които ще направят всичко възможно да провалят проекта АЕЦ „Белене“, както провалиха „Южен поток“. Надявам се на правителството и на народните представители, които ще докарат проекта до реализация и ефекта, който ние търсим - енергетика на достъпна цена, която АЕЦ “Белене“ ще осигури“, посочи още заместник-председателят на АБВ. Тя отчете, че АЕЦ „Белене“ може да гарантира достъпна и прогнозириуема цена на електроенергията.  \r\n Именно за това от партията изпращат предложение до министъра на енергетиката и до председателя на Народното събрание Цвета Караянчева. Предложението на АБВ е във връзка с процедурата за стратегически инвеститор за АЕЦ „Белене“. В него ПП АБВ настоява министърът на енергетиката да възложи на работната група, която ще разгледа заявките и ще изготви „кратката листа“, да изиска следната информация от всички фирми, подали заявления и писма за намерение в наскоро приключилата процедура за избор на стратегически инвеститор: С какъв собствен капитал разполага всяка от фирмите, подала заявка за участие?; Кой е фактическият собственик на всяка от компаниите, изявили интерес?;  Какъв е произходът на капитала на фактическия собственик на компаниите?; \"Препоръчваме на Комисията тази „кратка листа“ да се започне само със стратегическите инвеститори, които искат да изкупят цялата мажоритарна част; В случаите, в които има подадена заявка от страна на консорциум, молим да се изиска информация от всяка от фирмите в този консорциум“, се посочва още в писмото, адресирано до министър Петкова и Цвета Караянчева .  \r\n„Пред вас е писмо, което вчера входирахме на вниманието на Министерството на енергетиката и към председателя на Народното събрание относно темата АЕЦ „Белене“. ПП АБВ винаги е била изключително последователна в политиката си по защита на АЕЦ „Белене“. Ние сме единствените, които продължаваме вече 5 години да настояваме проектът да бъде 100 % изцяло държавно участие. За нас от една страна това е енергийна независимост, но също така национална сигурност. Приходите, които в бъдеще ще се превърнат и в печалба от проекта, мислим, че е редно да останат в България, вместо да ги даваме в ръцете на стратегически инвеститори, без значение откъде ще бъдат те“, подчерта Ганчева. Тя обясни, че в писмото си от АБВ се обръщат към министъра на енергетиката да разпореди на постоянната  комисия, която предстои в рамките на 90 дни да разгледа проектните предложения да изиска информация, която е важна да не се допусне спекула в проекта и той да не бъде провален, както с други проекти се е случвало.  „За каква информация помолихме? Кой е собственикът на капитала на фирмите, които са заявили интерес в изграждането на проекта. Фактическият собственик и какъв е произходът на средствата“, допълни още Ганчева. По думите й е изключително важно в случаите, в които има консорциум, тази информация да бъде изискана за всички фирми, част от него. „Нещо изключително важно, което предложихме е комисията, която ще направи така наречената „къса листа“ в срок от три месеца да включи и покани в нея само тези стратегически инвеститори, които ще изкупят мажоритарната част от АЕЦ „Белене“. Тази практика ще доведе до две неща. На първо място много по-лесно ще се структурира проектът, на второ място спекулантите по естествен начин ще бъдат изчистени“, коментира още заместник-председателят на АБВ. Тя поясни, че е оптимист за изготвянето на „кратката листа“, но по думите й остава големият въпрос кои стратегически инвеститори по какъв начин ще предложат калкулацията на проекта.  \r\n„Другата част от днешната тема за енергетиката е „Булгаргаз“. Предполагам, че сте запознати, че на 10 август „Булгаргаз“ искат от КЕВР още едно увеличение на цената на природния газ. Не мога да се сетя за друг пример, който да покаже - смея да кажа некадърното управление в „Булгаргаз“. За никого не е тайна, че цената на втечнения природен газ от март месец на световната борса пада. Още през март месец сигнализирахме, че е редно „Булгаргаз“, който е национален, обществен доставчик да инициира процедура, при която да си направи истинската диверсификация на пазара на газ, да намери алтернативен доставчик, който да гарантира по-ниската цена“, заяви още Ганчева. Заместник-председателят на АБВ отчете, че след всяка пресконференция на партията, от „Булгаргаз“ веднага имат ответни действия.  \r\n„Април месец направиха един куц търг, на който не се яви никой. Понеже ги обвинихме, че няма резултат, юни месец решиха да не правят търг, директно си избраха две фирми, поканиха ги, сключиха договор с тях. Тогава сигнализирахме КЕВР, които в момента правят проверка по случая, че това не са принципи на прозрачно управление. Не можеш да сключиш договор с две лица, без преди това да си поканил всички участници на пазара и че имаме подозрение, че тези участници няма да доведат до намаляване на цената. Ето сега 10 август предложението на „Булгаргаз“ към КЕВР е точно това – „увеличете цената“. Защо се увеличава цената при положение, че цената на природния газ е трайно ниска, при положение, че има сключен договор с две фирми, с които се твърдеше, че ще се диверсифицира пазара на газ. Отговорът е, че тези две фирми са поредните спекуланти, които обират разликата. Факт е, че тези две фирми, с които беше сключен договор към датата за сключване, нито една нямаше сертификат и нямаше сключен договор за купуване на втечнения газ от Гърция. Надявам се, че проверката на КЕВР ще приключи максимално бързо. Дотогава искаме да напомним на „Булгаргаз“, че един друг вариант за понижаването на цената на природния газ е да се ползва една препоръка на ЕК“, каза Ганчева. Тя обясни, че така при трайно понижаване на цената на алтернативна доставка за дадения пазар може да се иска от доставчика, какъвто е „Газпром“,  да има  намаляне на цената за основния договор. „Тук това е принципната политика на АБВ, няма значение кой е доставчик, важното е цената на природния газ за бита, за бизнеса, да бъде максимално ниска“, допълни още Ганчева.  \r\n Лидерът на АБВ Румен Петков  обобщи, че за проблемите в енергетиката от партията още март месец са предупреждавали, че действията и бездействията на правителството ще доведат до това България да не може да изпълни ангажимента си на 1 януари следващата година да имаме тръба и да се реализира \"Турски поток\". „Казвам го с болка, с гняв. Правителствата на БСП и ГЕРБ ликвидираха на този етап възможността България и Европа да получават пряко газ от Русия и да не плащаме транзитна газ на Турция. Това правителство на Борисов е основен фактор за непострояването на тръбата на \"Турски поток\", със забавянето на процедурата“, каза още Петков. Той посочи, че страната ни няма определен изпълнител и по този начин България играе ролята на обрания мек спусък на пистолета на челото на Русия  за принуда тя да преговаря с Украйна, за да не остане Европа без газ. „Това българско правителство го прави съвършено съзнателно“, допълни още Петков.", "date": "2019.08.29", "title": "АБВ алармира, че редица фактори ще направят всичко възможно да провалят проекта АЕЦ „Белене“ (ОБЗОР)"}
{"url": "http://www.focus-news.net/news/2019/08/29/2693728/sport-32-godini-209-sm-svetovniyat-rekord-na-skok-visochina-oshte-e-balgarski.html", "text": "„Винаги съм имала този рекорд за български и съм щастлива, че той все още е наш, на България. За да стигна до него ми помогнаха най-вече моите български съпернички, които с конкуренцията извисиха летвата толкова високо. Също така и треньорът, целият екип, хората край мен, всички, които тогава бяха отговорни за просперитета на българския спорт. 32 години не са малко, през 1987 г. изобщо не съм и предполагала, че това постижение ще се запази като световен рекорд толкова дълго. Със сигурност 209 см няма да са винаги върхът във възможностите на дамите да скачат на високо. Един ден и този резултат ще бъде подобрен, но искрено се надявам това да бъде направено отново от българка. Стискам палци на Мирела Демирева, която бележи значим прогрес напоследък,“ заяви Стефка Костадинова по повод годишнината от поставянето на световния рекорд в скока на височина при жените. \r\nНа 30 август 1987 г. по време на шампионата на планетата в Рим, българката прелетя над 209 см. Тази кота маркира поредния връх в кариерата на феноменалната Стефка Костадинова, чийто световен рекорд е недостижим за останалите вече 32 години. Атлетката, призната за абсолютен хегемон в дисциплината за всички времена. И за една от най-великите в световната спортна история.", "date": "2019.08.29", "title": "Спорт: 32 години 209 см: Световният рекорд на скок височина още е български"}
{"url": "http://www.focus-news.net/news/2019/08/29/2693724/gd-granichna-politsiya-intenziven-e-trafikat-prez-granichnite-punktove-kalotina-kulata-dunav-most-ruse-i-dunav-most-vidin.html", "text": "ГД „Гранична полиция“: Интензивен е трафикът през граничните пунктове „Калотина“, „Кулата“, „Дунав мост-Русе“ и „Дунав мост-Видин“. Това съобщиха от  ГД „Гранична полиция“ . Информацията за трафика на граничните пунктове е към 18:00 часа. На границата с Република Сърбия на ГКПП „Калотина\"трафикът е интензивен на изход за леки автомобили. На границата с Република Гърция на ГКПП „Кулата\" трафикът е интензивен на вход и на изход за леки автомобили. На границата с Румъния на ГКПП „Дунав мост- Русе\" и ГКПП „Дунав мост -Видин\" трафикът е интензивен на изход за товарни автомобили. На границата с Република Северна Македония и Република Турция трафикът е нормален на всички гранични контролно-пропускателни пунктове.", "date": "2019.08.29", "title": "ГД „Гранична полиция“: Интензивен е трафикът през граничните пунктове „Калотина“, „Кулата“, „Дунав мост-Русе“ и „Дунав мост-Видин“"}
{"url": "http://www.focus-news.net/news/2019/08/29/2693729/boyko-borisov-i-ursula-fon-der-layen-posetiha-hram-pametnik-sveti-aleksandar-nevski-i-hram-sveta-sofiya.html", "text": "След срещата си в Министерския съвет, премиерът Борисов и новоизбраният председател на ЕК Урсула фон дер Лайен посетиха храм-паметник „Свети Александър Невски“ и храм „Света София“, съобщиха от  правителствената информационна служба . Българският министър-председател изтъкна внушителното културно-историческо наследство на нашата страна и добави, че с него по свой уникален начин България обогатява облика на ЕС.", "date": "2019.08.29", "title": "Бойко Борисов и Урсула фон дер Лайен посетиха храм-паметник \"Свети Александър Невски\" и храм \"Света София\""}
{"url": "http://www.focus-news.net/news/2019/08/29/2693731/glaven-komisar-nikolay-nikolov-pozharat-kray-slivenskite-sela-elenovo-sokol-i-radevo-e-ovladyan.html", "text": "Към момента пожарът край сливенските села Еленово, Сокол и Радево е локализиран. Това каза на брифинг директорът на Главната дирекция „Пожарна безопасност и защита на населението“ главен комисар Николай Николов. Той изказа благодарност към екипите и поясни, че се доизгасяват отделни огнища. В борбата с огнената стихия само днес са участвали 8 пожарни екипа, 20 служители на горското стопанство, верижна техника. Вчера помощ на наземните екипи бе оказана и от хеликоптер на ВВС. Това съобщиха от пресцентъра на  МВР .  \r\nСтихията е засегнала площ от около 1500 дка борова и широколистна гора и лесонепригодни площи, както и 700 дка обработваеми полски масиви.  \r\n„Изключително сложен пожар, за чието овладаяване бяха положени огромни усилия. Имаше критичен момент, вчера, когато огънят бе спрян на метри от къщите в село Сокол. Благодарение на бързата реакция на екипите, работата на доброволците и доброто взаимодействие с местната власт не е допуснато разрастване на огъня и нанасянето на допълнителни материални щети“, заяви комисар Николов. Той допълни, че допълнително от вчера в селата Радево, Еленово, Полско Пъдарево, Сокол и Омарчево са отправени полицейски служители със задача да наблюдават и съобщят при усложняване на обстановката и при необходимост да окажат съдействие за евакуиране на населението.  \r\nДо 16 часа днес в ГД „Пожарна безопасност и защита на населението“ са получени над 100 сигнала за произшествия,  от които 80 са пожарите, извършени са и 18 аварийно-спасителни дейности. Към момента екипи на пожарната участват в локализирането и ликвидирането на 40 произшествия.  \r\n  Обстановката се следи с повишено внимание, като ГДПБЗН има готовност да реагира на всеки подаден сигнал. По данни на НИМХ не се очаква промяна в метеорологичната обстановка и индексът за пожароопасност остава висок. За утрешния ден на територията на 15 области той е най-високата, червена степен – а именно във Велико Търново, Враца, Плевен, Ловеч, Габрово, Русе, Добрич, София, Софийска, Перник, Кюстендил,Пазарджик, Пловдив, Благоевград и Хасково.", "date": "2019.08.29", "title": "Главен комисар Николай Николов: Пожарът край сливенските села Еленово, Сокол и Радево е овладян"}
{"url": "http://www.focus-news.net/news/2019/08/29/2693726/blagoevgrad-7-vidni-lichnosti-byaha-udostoeni-sas-zvanieto-pocheten-grazhdanin-na-simitli-po-povod-otbelyazvaneto-na-50-tata-godishninata-na-grada.html", "text": "7 видни личности бяха удостоени със званието „Почетен гражданин на Симитли” по повод отбелязването на 50-тата годишнина на града, предаде репортер на  Радио „Фокус” – Пирин . Това се случи по време на тържествена сесия на Общински съвет – Симитли, водена от председателят на местния парламент Владимир Христов. С почетни плакети бяха отличени Стоян Атанасовски, Борис Бачев, Спас Янчев, Павел Ангелов, инж. Димитър Падежки, Николай Атанасовски и инж. Васил Георгиев. Пред присъстващите в залата на читалище „Св. Климент Охридски” Павел Ангелов изказа специални благодарности към общинското ръководство в лицето на кмета Апостол Апостолов за начина, по който Симитли изглежда днес, благодарение на усилията, които той и екипът му са положили и продължават да полагат. Думите му подкрепиха и инж. Димитър Падежки, както и от Николай Атанасовски. На тържественото събитие присъстват: кметът на Община Симитли Апостол Апостолов, зам.-кметът Евгения Георгиева, народният представител Стефан Апостолов, представители на общинска администрация, кметове на населени места, както и десетки жители и гости на града. В края на тържествената сесия стана ясно, че от днес се учредява фонд „Общинска художествена галерия”. „Слагаме началото и на още едно важно нещо  за жителите и гостите на града, а то е откриването на музей „Симитлия – Древната земя на кукерите”, където всички ще могат да се докоснат до нашата история и традиции”, каза още Георгиева. Предстои откриване на изложба под надслов „50-години град Симитли“, в която са включени картини от пленер-живопис, проведен по този повод, както и откриването на самия музей. След края на официалната част ще има и концертна програма. В нея участие ще вземат ученици от СУ „Св. св. Кирил и Методий“, Мъжка фолклорна група „Изворите“, Мъжка фолклорна група „Веселие“, ансамбъл „Пирин“ и поп-фолк изпълнителката Ваня. \r\nЛивия НИНОВА", "date": "2019.08.29", "title": "Благоевград: 7 видни личности бяха удостоени със званието „Почетен гражданин на Симитли” по повод  отбелязването на 50-тата годишнината на града"}
{"url": "http://www.focus-news.net/news/2019/08/29/2693727/tass-salvini-obyavi-protest-sreshtu-novoto-pravitelstvo-na-italiya.html", "text": "Председателят на партията „Лига“ Матео Салвини обяви протест срещу новото правителство, водено от Джузепе Конте, което все още не е съставено. Бившият вицепремиер и министър на вътрешните работи на средиземноморската страна обяви в социалната мрежа „Фейсбук“ 19 октомври за „ден на италианската чест и гордост\", предава  ТАСС. \r\n„Ще се подготвим да излезем по площадите на Рим до средата на октомври. 19 октомври ще бъде чудесен ден за демонстриране на италианска гордост и чест, достойнството на мнозинството, което не иска правителството, договорено в Париж и Брюксел под прикритието на нощта\", написа Салвини, призовавайки всички привърженици да се изкажат против алианса на Движение „Пет звезди“ и Демократическата партия (ДП), които се съгласиха да сформират коалиция. Конте, който ръководеше предишния коалиционен кабинет, започна работа по съставянето му от името на президента Серджо Матарела. \r\nКрахът на предходния кабинет бе обявен за първи път от самия Салвини на 8 август, когато настоя за провеждането на нови избори. По време на консултациите обаче бе възможно да се постигне споразумение за ново мнозинство и да се запази парламентът, избран през март 2018 г. През следващите дни Конте предстои да представи състава на новия кабинет в Рим. \r\n \r\n Тереза Герова", "date": "2019.08.29", "title": "ТАСС: Салвини обяви протест срещу новото правителство на Италия"}
{"url": "http://www.focus-news.net/news/2019/08/29/2693730/predstoyashti-mezhdunarodni-sabitiya-za-30-avgust-agentsiya-fokus.html", "text": "Министърът на външните работи на Турция Мевлют Чавушоглу е на посещение в Норвегия. \r\n*** \r\n \r\n  Президентът на Словакия Зузана Капутова е на посещение в Австрия. \r\n*** \r\n \r\n  Протестен марш за над 40 000 изчезнали хора в Мексико. \r\n*** \r\n \r\n  Стачка на служителите на железопътния транспорт.  \r\n*** \r\n \r\n Очаква се акостирането на испански военен кораб със спасени от НПО „Отворени ръце“ мигранти. \r\n*** \r\n \r\n  Грета Турнберг се присъединява към протеста срещу изменението на климата пред централата на ООН. \r\n***", "date": "2019.08.29", "title": "Предстоящи международни събития за 30 август (Агенция „Фокус“)"}
{"url": "http://www.focus-news.net/news/2019/08/29/2693735/predstoyashti-sabitiya-v-stranata-za-30-avgust-agentsiya-fokus.html", "text": "*** \r\n   \r\nОт 15.00 часа в комплекс „Камчия“ министърът на образованието и науката - Красимир Вълчев ще приветства и награди отличените учители в конкурс, част от семинара на тема „Извънкласните и извънучилищните дейности - за устойчиво качествено обучение, възпитание и развитие на децата и учениците”. \r\n \r\n*** \r\n   \r\nОт 09.30 часа в х-л „Света София“, ул. „Пиротска“ 18, президентът на КТ „Подкрепа“ Димитър Манолов ще открие двудневна международна конференция на тема „Синдикални политики за устойчива заетост, достоен труд и преодоляване на нарастващата несигурност на работното място“. \r\n \r\n*** \r\n   \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия.  \r\n \r\n*** \r\n   \r\nОт 10.00 часа в Национален пресклуб БТА ще се проведе среща - разговор на тема: \"Как местната власт взаимодейства с местните общности и гражданските структури? Ефективна ли е комуникацията на кметовете и общинските съветници с гражданите?\" \r\n \r\n*** \r\n   \r\nОт 11.00 часа кметът на София Йорданка Фандъкова  ще провери ремонта на бул. „Асен Йорданов“ (под моста на Брюксел).   \r\n \r\n*** \r\n   \r\nОт 11.00 часа в НХА ще се състои Уъркшоп „Вътрешен живот“ на Борис Праматаров – български график, илюстратор, аниматор, завършил НХА. \r\n \r\n*** \r\n   \r\nОт 18.00 часа на пл. „Акад. Николай Хайтов” духов оркестър от Франция ще изнесе концерт. \r\n \r\n*** \r\n   \r\nОт 09.30 часа в зала „22 септември“ Общински съвет – Благоевград ще проведе редовно заседание. \r\n \r\n*** \r\n   \r\nОт 10.00 часа на бюст-паметник на Тодор Александров ще се състои ритуал по полагане на цветя по повод 95 години от смъртта му. \r\n \r\n*** \r\n \r\nОт 11.00 часа в читалище „Атанас Манчев 1920“ – Каблешково ще бъдат представени резултатите от археологическите проучвания на обект Козарева могила. \r\n \r\n*** \r\n   \r\nОт 15.00 часа в Заседателна зала на Община Бургас ще започне пресконференция за обявяване на събитията, на които ще бъде домакин града. \r\n \r\n*** \r\n   \r\nВ експоцентър „Флора“ ще се проведат Фестивал на игрите и изкуствата и Творчески работилници Burgas Handmade Market. \r\n \r\n*** \r\n   \r\nОт 18.30 часа в Дома на писателя в Бургас четирима знакови творци ще представят част от първите, наред с някои от новите си произведения. \r\n \r\n*** \r\n   \r\nОт 10.00 часа в „Гранд Хотел Варна“ в к.к. Св. св. Константин и Елена Младежи ГЕРБ ще проведат 12-ия си Летен университет. \r\n \r\n*** \r\n   \r\nОт 11.00 часа в Пресклуб на БТА - Велико Търново ще се проведе пресконференция за резултатите по проекта 'Заедно намираме решения' на център Амалипе. \r\n \r\n*** \r\n   \r\nОт 19.00 часа в центъра на града ще се проведе Хоротека „Фолклорна плетеница“.  \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя „Angel Has Fallen – Код Ангелът“.  \r\n \r\n*** \r\n   \r\nОт 21.00 часа на крепостта Царевец в старопрестолния Търновград ще сесъстои Симфоничният концерт, посветен на 120-я юбилей на Панчо Владигеров. \r\n \r\n*** \r\n   \r\nОт 23.30 часа от пл. „Цар Асен I” ще може да се наблюдава Аудио-визуалния спектакъл „Царевград Търнов – звук и светлина“.  \r\n \r\n*** \r\n   \r\nОт 10.00 часа в Детски отдел  на РБ „Христо Ботев“ ще се проведе Работилница „Приказни игри“. \r\n \r\n*** \r\n   \r\nОт 18.00 часа на бул. \"Република\" и Кръговото в централната градска част ще се проведе атрактивната надпревара „Дамско рали Гълъбово 2019”. \r\n \r\n*** \r\n   \r\nОт 10.00 часа в зала „Корела“ във „Фламинго Гранд Хотел и СПА“ във ваканционно селище „Албена“ ще бъде дадена пресконференция по повод провеждането за поредна година на \"Училището за здраве - за деца, родители и учители\". \r\n \r\n*** \r\n   \r\nОт 18.00 часа пред НЧ „Съгласие-1890“ ще се проведе „Морска работилничка“. \r\n \r\n*** \r\n   \r\nОт 11.00 часа  в читалище „Атанас Манчев 1920“ доц. Петя Георгиева и екипът ѝ от Софийски университет „Св. Климент Охридски“ ще представят резултатите от археологическите проучвания на обект Козарева могила. \r\n \r\n*** \r\n   \r\nОт 10.00 часа Община Кюстендил организира информационна кампания по Националната програма за достъпна жилищна среда и лична мобилност.  \r\n \r\n*** \r\n   \r\nОт 17.30 часа на входа на града (около кръговото движение на автобусна спирка „Белица“) ще се състои  протеста на гражданите от община Костинброд. \r\n \r\n*** \r\n   \r\nОт 18.00 часа в амфитеатъра в Стария град ще започне ХХII-рото издание на поп-рок фестивала. \r\n \r\n*** \r\n   \r\nОт 20.30 часа на пл. „България” в Пещера ще бъде прожектиран българският игрален филм „Прогноза”. \r\n \r\n*** \r\n   \r\nОт 10.00 часа в Пресклуб на БТА - Плевен ще се състои пресконференция на кмета на Община Червен бряг инж. Даниил Вълов.  \r\n \r\n*** \r\n   \r\nОт 11.00 часа в БТА – Пловдив ще се проведе съвместна пресконференция на ПП АБВ и НДСВ.  \r\n \r\n*** \r\n   \r\nОт 17.30 часа в деловодството на Община Смолян, ет. 1, започва приемането на документи за потребители на интегрирани здравно-социални услуги „Патронажна грижа“. \r\n \r\n*** \r\n   \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Играя и се уча“ – групови занимания с деца от 0 до 6 години и техните родители. \r\n \r\n*** \r\n   \r\nОт 10.00 часа в къща музей „Гео Милев“  ще се проведе „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n   \r\nОт 17.00 часа на кръстовището на бул. „Княз Александър Батенберг“ и бул. „Цар Симеон Велики“  чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна ще бъдат посрещнати в Стара Загора. \r\n \r\n*** \r\n   \r\nОт 19.00 часа на площада в селото ще се проведе празник на картофа.  \r\n \r\n*** \r\n   \r\nОт 14.00 часа в залата на Общинския съвет ще се състои пресконференция по проект „Иновативен културен мост за устойчиво регионално развитие“. \r\n \r\n*** \r\n   \r\nОт 10.00 часа пред Детски отдел на Регионална библиотека „Стилиян Чилингиров” организира празнично закриване на тринадесетата поред Детска работилница за изкуство.  \r\n \r\n*** \r\n   \r\nОт 17.30 часа в рамките на XIX Дни на руската култура във Варненски регион, в Регионална библиотека „Стилиян Чилингиров” ще гостуват проф. Алексей Бархатов – преподавател в Института за журналистика и литературно творчество, член на Съюза на писателите на Русия; писателката Елена Глазкова – член на Съюза на писателите на Русия; акад. Лола Звонарьова – главен редактор на алманаха „Литературни запознанства”, член на Съюза на писателите на Москва; акад. Юрий Васюков – член на Международната славянска академия в Москва; Камил Зиганшин – автор на дилогията „Златото на Алдан”, отличена с Държавна премия „Салават Юлаев”; краеведът Раиса Усович; писателят Павел Поздеев и фотокореспондентът Николай Глазков.", "date": "2019.08.29", "title": "Предстоящи събития в страната за 30 август (Агенция „Фокус“)"}
{"url": "http://www.focus-news.net/news/2019/08/29/2693733/plovdiv-avtobusi-1-i-27-sa-s-novi-marshruti-zaradi-remont-na-bul-nikola-vaptsarov-v-grada.html", "text": "Автобуси №1 и 27 от градския транспорт са с нови маршрути заради ремонт на северното платно на бул. „Никола Вапцаров“ в града. Това съобщиха за  Радио „Фокус“ – Пловдив  от ОП „Организация и контрол на транспорта. Автобусите от двете автобусни линии ще се движат с променен маршрут до 1 септември включително.", "date": "2019.08.29", "title": "Пловдив: Автобуси №1 и 27 са с нови маршрути заради ремонт на бул. „Никола Вапцаров“ в града"}
{"url": "http://www.focus-news.net/news/2019/08/29/2693732/izvestiya-argumentite-na-shryoder-evropeyskite-potrebiteli-nastoyavat-nezavisimi-inspektori-da-proveryat-kachestvoto-na-ruskiya-petrol.html", "text": "Прехвърлянето на контрола от „Транснефт“ над пунктовете за получаване на нефт към главните нефтопроводи няма да помогне да се избегне повторение на ситуацията с „Дружба“. Такова становище в писмо до премиера на Руската федерация Дмитрий Медведев изрази бившият канцлер на Германия и настоящ председател на Съвета на директорите на „Роснефт“ Герхард Шрьодер. За да се защити индустрията от подобни инциденти, които подкопават репутацията на Русия като енергиен доставчик, независими инспектори трябва да участват в проверката на качеството на петрола, предлага Шрьодер. Повече подробности са представени в статия на руския вестник  „Известия\". \r\nНяколко източника разказаха друг вестник за съдържанието на писмото от бившия канцлер Герхард Шрьодер, който се счита за един от най-уважаваните представители на европейските бизнес среди. През април нефтопроводът „Дружба\" беше замърсен, в резултат на което европейските потребители получиха нискокачествен продукт, което подкопа доверието в доставчиците. \r\nЗа да се избегне повторение на подобни инциденти, ръководителят на „Транснефт“ Николай Токарев предложи да се прехвърли на компанията оперативен контрол върху пунктовете за получаване на петрол, голяма част от които принадлежат на нефтени компании. Той изложи съответната инициатива на среща с Дмитрий Медведев. \r\nВ писмо, адресирано до министър-председателя на Русия, Герхард Шрьодер подчерта, че инцидентът с „Дружба“ се дължи отчасти и поради това, че системата за наблюдение на „Транснефт“ не призна замърсяване. Прехвърлянето на контрола върху качеството на енергийните ресурси от една страна на друга няма да направи този процес прозрачен, а само ще го монополизира, изрази увереност германецът. \r\nСпоред Шрьодер контролната функция следва да бъде възложена на трета страна - независими инспектори, както е обичайно в международната практика. Това ще позволи да се следи качеството на петрола не само в пунктовете за приемане, но и по време на транспортирането на суровини, предпазвайки ги от евентуални „саботажи“ от мини-рафинерии, разположени по протежение на тръбопровода. \r\nШрьодер също така предложи затягане на изискванията за съдържанието на хлориди и сяра в главните нефтопроводи от сегашните 6 ppm до 1 ppm, което ще помогне за възстановяване на руската репутация на надежден доставчик на петрол. \r\nБившият канцлер на Германия подчертава, че става въпрос не само за загуба на имидж: в резултат на инцидента с „мръсния нефт\" Германия беше изправена пред недостиг на гориво и беше принудена да отвори държавни резерви. И не е изненадващо, че европейските потребители активно обсъждат възраждането на инфраструктурни проекти за алтернативен петрол.  \r\nКакто отбелязва експертът на Съюза на нефтегазовите индустриалци Рустам Танкаев, „сега е много важно да се вслушаме в думите на Шрьодер, който изразява възгледите на европейските потребители. Прехвърлянето на оперативния контрол очевидно няма да спести подобни ситуации... Освен това ще изисква двойни разходи от петролните компании. В тази ситуация те ще трябва да плащат два пъти за една и съща работа. Първият път - за проверка на горивото за съответствие с техническите разпоредби, вторият - за доставка на същото масло до тръбата\", обяснява експертът. Въвеждането на единен стандарт за лаборатории, според Танкаев, също ще изисква допълнителни разходи поради възможните нови изисквания за оборудване. \r\nПлащането за работата на независими експерти обикновено не удря портфейла на петролните компании, тъй като цената на тяхната работа не е сравнима с размера на договора, отбелязва анализаторът Василий Танурков. В същото време те стават арбитър между двете страни, което помага да се поддържа баланс на силите и да се защити репутацията на продукта. \r\nСитуацията със замърсяването на нефтопровода „Дружба“ подкопа репутацията не само на индустрията като цяло, но в частност на „Транснефт“, подчертава от своя страна старши анализаторът Сергей Суверов. В тази светлина е странно да се засили техният контрол върху процеса на транспортиране на гориво, особено по отношение на контрола на качеството - европейските потребители няма да разберат това. \r\n„Роснефт“ от своя страна заяви, че компанията вече има договори с международни независими организации на инспектори, което осигурява допълнителен контрол на качеството. След инцидента с „Дружба“ включването на трета страна под формата на независими експерти е стратегически важно за възстановяване на доверието на партньорите, подчертаха от компанията. \r\nВ резултат на инцидент със замърсения петрол не само европейските потребители, но и руските компании за добив са понесли значителни загуби. Така например от 1 май до 15 юли „Роснефт“ беше принуден да намали добива на нефт с 1,7 милиона тона поради ограниченията на „Транснефт“ за приемане на суровини в тръбопроводната система. По същата причина компанията бе принудена да намали производството през второто тримесечие. \r\nПрез юни министърът на финансите на Русия Антон Силуанов обяви, че държавата няма да плаща за подобни проблеми. Сега обаче става ясно, че „Транснефт“ възнамерява да изплати междинни дивиденти за 2019 г. в размер на 1,3 милиарда рубли. Въпреки че Министерството на финансите очаква 34,5 милиарда рубли от компанията, което е 26 пъти повече от декларираната сума. \r\n \r\n Тереза Герова", "date": "2019.08.29", "title": "„Известия“: Аргументите на Шрьодер: Европейските потребители настояват независими инспектори да проверят качеството на руския петрол"}
{"url": "http://www.focus-news.net/news/2019/08/29/2693734/blagoevgrad-muzey-simitliya-drevnata-zemya-na-kukerite-be-otkrit-v-simitli.html", "text": "Музей „Симитлия – Древната земя на кукерите” бе открит в Симитли, предаде репортер на  Радио „Фокус” – Пирин . Поводът е 50-ата годишнина от обявяването на Симитли за град. Кметът на Община Симитли Апостол Апостолов заяви, че за никой, който е свързан с фестивала „Симитлия – Древната земя на кукерите” не е тайна, че изграждането на музея е по идея на един мой много близък приятел - президентът на Агенция и Радио „Фокус” – Красимир Узунов. „За  съжаление той нелепо си отиде от този свят много млад. Все пак тази година успяхме да реализираме идеята и музея е вече факт”, каза още Апостолов. Той добави, че за момент той се помещава в малка зала, но за в бъдеще има идея да бъде преместен в по-голямо помоещение. „Намерението ни е да направим една хубава, голяма зала, в която да бъде направен модерен музей на кукерските костюми и маски. Идеята е всяко едно село да бъде представено в експозицията, включително и всяка една кукерска група. Иска ни се този музей не само да бъде позициониран в нашия град за постоянно, а при интерес да бъде и пътуващ такъв”, подчерта Апостолов. \r\nОт своя страна зам.-кметът на Община Симитли Евгения Георгиева каза, че в музея са експонирани два кукерски костюма от село Черниче и един от село Полена, както и уникални маски на кукерите от село Брежани. Освен това могат да бъдат видени облекла на персонаж, сред които на поп, младоженци, старци и други.  \r\nМузеят „Симитлия – Древната земя на кукерите” ще може да бъде разглеждан от жителите и гостите на града в читалище „Св. Климент Охридски”.  \r\nПреди това се състоя и представяне на изложба „50 години град Симитли”. Тържествата по повод празника ще завършат с богата музикална програма.  \r\nЛивия НИНОВА", "date": "2019.08.29", "title": "Благоевград: Музей „Симитлия – Древната земя на кукерите” бе открит в Симитли"}
{"url": "http://www.focus-news.net/news/2019/08/29/2693738/api-ot-30-avgust-do-1-septemvri-shte-ima-dve-lenti-za-dvizhenie-v-posokata-na-intenzivniya-trafik-v-uchastaka-ot-am-struma-kray-dupnitsa.html", "text": "През почивните дни ще има две ленти за движение в посоката на интензивния трафик в участъка от АМ „Струма“ край Дупница. Това съобщиха от пресцентъра на  Агенция \"Пътна инфраструктура\" . \r\nОт 14.00 часа в петък до 10.00 в неделя в участъка от АМ „Струма“ в района на Дупница ще има две ленти за движение за леките автомобили и ППС до 12 т в посока Кулата и една за София. От 10 ч. в неделя до 14 ч. в петък, когато трафикът за столицата е по-интензивен, ще има две ленти за София и една за Кулата. С въвеждането на реверсивното движение ще се улесни пътуването в пиковите дни и часове. \r\nПлатното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. \r\nПревозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. \r\nЗа ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София.", "date": "2019.08.29", "title": "АПИ: От 30 август до 1 септември ще има две ленти за движение в посоката на интензивния трафик в участъка от АМ \"Струма\" край Дупница"}
{"url": "http://www.focus-news.net/news/2019/08/29/2693739/stanimir-donev-upravitel-na-hotel-v-pleven-imali-sme-svatba-v-natsionalni-nosii.html", "text": "Имали сме сватба в национални носии.Това каза за  Радио „Фокус“  Станимир Донев, управител на хотел в парк  „Кайлъка“ по повод сватбения сезон и ритуалите на открито.„Това бе ритуал изцяло в етно декорация, покривките дори бяха с българска шевица. Пазя ярки спомени за това оригинално решение“, каза Станимир Донев. „Друга сватба,която ме впечатли силно, бе тази с декорация с естествени материали- дърво, коноп и плодове“, каза още Станимир Донев. „Предпочитанията на двойките за декорация наиситина са много разнообразни. Освен класическото решение в бяло и пищна украса, сме срещали и избор на по-скромна и изчистена\",посочи още Станимир Донев.  \r\nВиолета КРЪСТЕВА", "date": "2019.08.29", "title": "Станимир Донев, управител на хотел в Плевен: Имали сме сватба в национални носии"}
{"url": "http://www.focus-news.net/news/2019/08/29/2693736/stanimir-donev-upravitel-na-hotel-pleven-vsichki-dati-za-svatbi-v-hotela-za-2020-g-veche-sa-rezervirani.html", "text": "Всички дати за сватби в хотела за 2020 г. вече са резервирани.Това каза за  Радио „Фокус“  Станимир Донев, управител на хотел в парк „Кайлъка“ по повод сватбения сезон и ритуалите на открито. „Сватбеният сезон продължава от месец май до октомври. Предпочитанията на двойките са разнообразни и не мога да правя обобщения“, каза Станимир Донев. „Работим в екип със сватбената агенция, фотографи, музиканти и се стараем да осъществим така събитието, както си го е представяла двойката“, подчерта Станимир Донев.Той изрази надежда, че клиентите са наистина доволни от реализацията на събитията. „Факт е, че имаме заявки за ритуали и през 2021 г.,което говори за интерес към мястото, все пак единствено ние предлагаме градинска атмосфера в града“, допълни Станимир Донев.  \r\nВиолета КРЪСТЕВА", "date": "2019.08.29", "title": "Станимир Донев, управител на хотел Плевен: Всички дати за сватби в хотела за 2020 г. вече са резервирани"}
{"url": "http://www.focus-news.net/news/2019/08/29/2693741/sliven-shte-ima-prekasvane-na-vodosnabdyavaneto-v-yuzhnata-chast-na-nova-zagora.html", "text": "Ще има прекъсване на водоснабдяването в южната част на Нова Загора. Това съобщиха от  ВиК – Сливен . \r\nПоради извършване на авариен ремонт на главен водопровод на 2 септември - понеделник и 3 септември - вторник, ще бъде прекъснато водоподаването в селата Стоил войвода, Любенова махала, Любенец, Млекарево, Загорци, Езеро, Богданово, Радецки и Бял кладенец. \r\nПри възможност водоподаването ще бъде възстановено по-рано.", "date": "2019.08.29", "title": "Сливен: Ще има прекъсване на водоснабдяването в южната част на Нова Загора"}
{"url": "http://www.focus-news.net/news/2019/08/29/2693703/albena-georgieva-oblasten-upravitel-na-vidin-1085-sobstvenitsi-imat-pravo-na-ednokratna-pomosht-v-razmer-na-300-lv-za-dobrovolno-zaklanite-ot-tyah-praseta-v-oblastta.html", "text": "1085 собственици имат право на еднократна помощ в размер на 300 лв. за доброволно закланите от тях прасета във връзка със заболяването африканска чума по свинете във Видинска област. Това каза по време на заседание на Областната епизоотична комисия Албена Георгиева, областен управител на Видин, съобщиха за  Радио „Фокус“ – Видин  от Областната администрация.  На заседанието бяха съгласувани списъците за финансово подпомагане на стопаните, които доброволно са умъртвили свинете си. Членовете на комисията решиха от списъците да отпаднат стопаните, които не отговарят на критериите за отпускане на финансовото подпомагане. Няма да получат еднократната помощ в размер на 300 лв. стопани, които са отглеждали повече от 5 свине за угояване, които са отглеждали свине майки и стопани, които не са изпълнили доброволната мярка за клане и имат издадено предписание. „Данните сочат, че 52 са населените места в област Видин, в които е извършена превантивната мярка. Служители на Областната дирекции по безопасност на храните продължават проверките по населените места за коректно подадена информация за доброволно заклани прасета в стопанства тип „заден двор“, ако подадената от стопаните информация не бъде потвърдена от последващата проверка, средствата няма да бъдат изплащани“, заяви областният управител Албена Георгиева. \r\nЗа да се възползва от помощта, всеки собственик трябва да е извършил почистване и дезинфекция. Той трябва да е заявил, че няма да отглежда прасета в стопанството си за период най-малко от 12 месеца след последната дезинфекция. Кметовете на населените места, попадащи в 20 км санитарна зона около индустриалните свинеферми трябва да публикуват на публично място списъците със стопаните, които следва да получат помощ. Изплащането на помощите за дезинфекция, във връзка с мерките по заболяването африканска чума по свинете , ще започне след първи септември.", "date": "2019.08.29", "title": "Албена Георгиева, областен управител на Видин: 1085 собственици имат право на еднократна помощ в размер на 300 лв. за доброволно закланите от тях прасета в областта"}
{"url": "http://www.focus-news.net/news/2019/08/29/2693737/plovdiv-zapochna-izgrazhdaneto-na-nova-detska-ploshtadka-v-rayon-severen.html", "text": "Започна изграждането на нова детска площадка в район „Северен” в Пловдив. Това съобщиха за  Радио „Фокус“ – Пловдив  от районната администрация. Площадката ще бъде изградена в междублоковото пространство на бул.”Марица” №51-53 и ще бъде изцяло съобразена с изискванията на Наредба №1 от 12.01.2009 г. за условията и реда за устройството и безопасността на площадките за игра. Върху ударопоглъщаща настилка от зелени каучукови плочи с площ от 90 кв м. ще бъдат монтирани четири на брой детски съоръжения за игра – комбинирано съоръжение с пързалка, къщичка за игри със сюжет и роли, люлка махало с два броя седалки – плоска и тип „кош”, както и едноместна люлка-махало със седалка тип „кош”. Детската площадка ще бъде оградена, ще бъдат поставени три броя нови пейки и два броя кошчета за отпадъци. Стойността за изграждане на новата детска площадка възлиза на 50 000 лв.", "date": "2019.08.29", "title": "Пловдив: Започна изграждането на нова детска площадка в район „Северен”"}
{"url": "http://www.focus-news.net/news/2019/08/29/2693745/pleven-vazstanoveno-e-dvizhenieto-po-patya-lukovit-pleven-v-rayona-na-s-radomirtsi.html", "text": "Възстановено е движението по път  I-3 Луковит – Плевен в района на с. Радомирци.Това съобщиха от  Агенция \"Пътна инфраструктура\" .", "date": "2019.08.29", "title": "Плевен: Възстановено е движението по пътя Луковит - Плевен в района на с. Радомирци"}
{"url": "http://www.focus-news.net/news/2019/08/29/2693742/sport-ivan-vlachkov-shte-uchastva-na-planinsko-shipka-damastsena.html", "text": "Иван Влъчков от екипа на Дамасцена Алба ще участва в планинско изкачване Шипка Дамасцена. Надпреварата се организира от Дамасцена Алба и по традиция ще се състои на дългото 5100 метра трасе към връх Шипка. \r\nСъстезанието ще се проведе по повод 142-ата годишнина от Шипченската епопея и 85-та годишнина от откриването на Паметника на Свободата. \r\nТова ще е второ участие на Влъчков на планинско за сезона, след това в Гоце Делчев през месец май. Той отново ще бъде в Категория 3 Група Е1 до 2000 куб.см. с Хонда Сивик. В нея конкуренция ще му бъдат още 5 пилоти. \r\nСред тях ще са Давид Будев и Кольо Карастоянов, и двамата от Дамасцена Алба със съответно Рено Клио и Хонда Сивик, както и Косьо Йорданов с Рено Клио. \r\nПилоти на Дамасцена Алба ще има и в другите класове - Любен Емануилов с Пежо 106 в Категория 1 Група А до 1600 куб.см, както и Любен Каменов с Мицубиши Лансър Ево 8 (Категория 3 Група Е1 до 6500 куб.см.) \r\n\"Очакваме силна конкуренция, заяви Влъчков. - Трасето изисква много майсторство. Нека припомним какво е написал Вазов за боевете при Шипка: България цяла сега нази гледа, тоя връх висок е: тя ще ни съзре, ако би бегали: да мрем по-добре! Затова ние ще сме там и ще караме! Пожелаваме успех на всички пилоти и екипи.”", "date": "2019.08.29", "title": "Спорт: Иван Влъчков ще участва на планинско Шипка Дамасцена"}
{"url": "http://www.focus-news.net/news/2019/08/29/2693748/vitsepremierat-ekaterina-zaharieva-se-sreshtna-s-gratskiya-vanshen-ministar-nikos-dendias.html", "text": "Вицепремиерът Екатерина Захариева се срещна с гръцкия външен министър Никос Дендиас в Хелзинки в рамките на неформалната среща на първите дипломати от ЕС.Това съобщиха от пресцентъра на  Министерство на външните работи . \r\n“Двустранните отношения между България и Гърция имат стратегически и приятелски характер, което се обуславя с активния политически диалог, разширяващо се търговско-икономическо сътрудничество, общите интереси в енергийната сфера и интензивния образователен и културен обмен”, заяви Захариева. По нейна покана министър Дендиас прие да посети София на 10 септември т.г. \r\nДвамата министри обсъдиха редица въпроси от двустранен интерес, както и теми от политическия дневен ред на региона. Те констатираха, че двустранните ни отношения са на отлично ниво.  \r\nГеографската близост и потенциала на гръцката икономика и пазар предопределят високата икономическа активност между българските и гръцките фирми. През 2018 г. стокообменът между България и Гърция се е увеличил с 7.8% в сравнение с 2017 г. и е в размер на 3,3 млрд. евро. Гърция е на 5-то място в износа ни след Германия, Италия, Румъния и Турция. \r\nМеждусистемната газова връзка  България - Гърция (IGВ) е от първостепенно значение за диверсификацията на източниците на природен газ както за България, така и за региона на Централна и Югоизточна Европа. Интерконекторът ще свързва газовия коридор Север-юг с Южния газов коридор. Капацитетът на газовата връзка е между 3 и 5 милиарда кубически метра.", "date": "2019.08.29", "title": "Вицепремиерът Екатерина Захариева се срещна с гръцкия външен министър Никос Дендиас"}
{"url": "http://www.focus-news.net/news/2019/08/29/2693740/reuters-germaniya-ulesnyava-protsedurite-po-predostavyane-na-grazhdanstvo-za-potomtsi-na-izbyagalite-ot-natsistite.html", "text": "Германия ще приведе в сила два декрета, които предвиждат улесняване на процедурите по предоставяне на гражданство на потомци на избягали от нацистите заради преследване, предава  Reuters , като се позовава на федералното вътрешно министерство в Берлин. Уточнява се, че решението е взето след кампания на бежанци от Нацистка Германия, чиито молби за гражданство са били отхвърлени, въпреки конституционните гаранции. \r\nБританският референдум за излизане от Европейския съюз през 2016 г. доведе до скок в заявленията на потомците на хората, избягали в Обединеното кралство в периода между 1933 г. и 1945 г. \r\n„Германия трябва да се справи с историческите си отговорности“, заяви министърът на вътрешните работи Хорст Зеехофер, като добави, че иска да помогне на хората, чиито родители или баби и дядовци са били принудени да бягат. „С разпоредбите, които влизат в сила утре, ще има бързо решение за тези хора да получат германско гражданство“, добави той. \r\nЧлен 116, ал. 2 от Основния закон на ФРГ гласи, че бившите германски граждани, които между 1933 г. и 1945 г. са били лишени от гражданство по политически, расови или религиозни съображения и техните потомци, могат да възстановят паспортите си. \r\nВъпреки това „Групата на изключение на член 116“ представлява повече от 100 души, предимно от еврейски произход, на които са били отхвърлени заявленията или им е казано, че нямат право да кандидатстват за паспорт. \r\nПредставители на Великобритания, САЩ, Канада, Израел и други страни твърдят, че това е несправедливо и са оспорили решенията. Една от честите причини за отхвърляне е, че кандидатите са родени от германска майка и баща, който не е немец. До 1953 г. германското гражданство можеше да се предава само по бащина линия. \r\nГермания получи над 1500 заявления от Великобритания съгласно член 116 и през 2017 г. и 2018 г. в сравнение с 43 през 2015 г., преди референдума за Брекзит. \r\nНовите постановления отслабват необходимите условия за гражданство, например като позволяват на лица с германска майка и баща от друг произход да възстановят гражданството си, при условие че са родени преди април 1953 г. \r\n \r\n Тереза Герова", "date": "2019.08.29", "title": "Reuters: Германия улеснява процедурите по предоставяне на гражданство за потомци на избягалите от нацистите"}
{"url": "http://www.focus-news.net/news/2019/08/29/2693744/silistra-59-zrelostnitsi-sa-se-yavili-na-vtori-darzhaven-izpit-v-oblastta.html", "text": "Вторият държавен зрелостен изпит в област Силистра започна навреме и без произшествия. Това съобщи за   Радио „Фокус“- Шумен  Габриела Миткова, началник на Регионалното управление на образованието. Явили са се 59 зрелостници. 49% от тях полагат изпит по География и икономика, 40,6 % по Биология и здравно образование, 8,47% по Английски език, 1,69% по Философия. Получените заявления за втората матура са били 92. До изпит са били допуснати 70, като днес не са явили 11 зрелостници. Изпитът се провежда в 3 училищни гнезда – ПГООТ, Дулово, ПГМТ „Вл. Комаров“, Силистра и СУ „Й. Йовков, Тутракан в 9 зали. Ангажирани са 32 квестори. Няма анулирани изпитни работи от вчерашния държавен зрелостен изпит по Български език. \r\nИвелина ИВАНОВА", "date": "2019.08.29", "title": "Силистра: 59 зрелостници са се явили на втори държавен изпит в областта"}
{"url": "http://www.focus-news.net/news/2019/08/29/2693751/plovdiv-politsiyata-v-grada-predpriema-vsichki-merki-za-sigurnost-vav-vrazka-s-derbito-mezhdu-otborite-na-pfk-lokomotiv-i-pfk-botev.html", "text": "Полицията в града предприема всички мерки за охрана на обществения ред и безопасността на движение във връзка с дербито между отборите на ПФК „Локомотив“ и ПФК „Ботев“. Това съобщиха за  Радио „Фокус“ – Пловдив  от Областната дирекция на МВР. Футболният мач ще се състои от 18:00 часа на 31 август на стадион „Локомотив“. Преди, по време и след провеждане на спортната среща полицейските служители ще следят за недопускане на инциденти на територията на града. Ще бъде създадена организация за безпроблемно придвижване на зрителите за и от стадиона. В тази връзка е възможно от 17:00 до 21:00 часа в събота да бъде въведено временно ограничение на движението по бул. „Освобождение“, от кръстовището му с бул. „Менделеев“, ул. „Димитър Ризов“ по продължение с ул. „Цветан Лазаров“ до кръстовището между бул. „Санкт Петербург“ с ул. „Лев Толстой“. За да бъде избегнато струпване, приканваме зрителите да се възползват от по-ранното отваряне на входовете на стадиона в 15.30 часа. На изградените контролно-пропускателни пунктове полицаите ще извършват щателни проверки, а при охраната на мача ще бъде използвано и видеонаблюдение. Призовават се привържениците да спазват стриктно разпорежданията на  служителите на реда; нарушителите ще бъдат санкционирани съгласно Закона за опазване на обществения ред при провеждането на спортни мероприятия. На територията на спортната зона няма да се допускат лица, които отказват да бъдат проверени, лица без лична карта, такива които отказват да изпълняват създадения ред и условия за влизане и пребиваване в спортния обект, в които се открият предмети и вещества, чието внасяне на територията на спортната зона и спортния обект е забранено. Няма да се допускат също лица, употребили алкохол или под въздействие на наркотични или други упойващи вещества, както и такива във видимо неадекватно или агресивно състояние, неможещи да контролират поведението си.", "date": "2019.08.29", "title": "Пловдив: Полицията в града предприема всички мерки за сигурност във връзка с дербито между отборите на ПФК „Локомотив“ и ПФК „Ботев“"}
{"url": "http://www.focus-news.net/news/2019/08/29/2693750/tass-oon-mozhe-da-obyavi-sazdavaneto-na-konstitutsionnata-komisiya-na-siriya-predi-kraya-na-septemvri.html", "text": "Конституционната комисия на Сирия може да бъде създаден преди края на септември след окончателните преговори в Дамаск. Това обяви специалният пратеник на генералния секретар на ООН за Сирия Геир Педерсен, изказвайки се на заседание на Съвета за сигурност на ООН, предава  TACC .  \r\n„През юли проведох продуктивни преговори с правителството и опозицията по всички останали въпроси и по неуредените имена [на членовете на конституционния комитет]\", цитира агенцията думите му.  \r\n„Този проект е почти завършен. Планирам да се върна в Дамаск в близко бъдеще, за да завърша преговорите. И наистина се надявам, че ООН ще успее да обяви споразумение преди Общото събрание [на 24 септември]\", допълни Педерсен. \r\n \r\n Тереза Герова", "date": "2019.08.29", "title": "ТАСС: ООН може да обяви създаването на Конституционната комисия на Сирия преди края на септември"}
{"url": "http://www.focus-news.net/news/2019/08/29/2693749/kyustendil-tihomir-stoitsov-pchelar-vnasyaneto-na-pchelen-med-vodi-do-namalyavane-na-izkupnite-tseni-i-do-komprometirane-na-balgarskoto-proizvodstvo.html", "text": "Внасянето на пчелен мед води до намаляване на изкупните цени и до компрометиране на българското производство.Това каза пред  Радио „Фокус” – Кюстендил  Тихомир Стоицов, председател на браншови съюз „Пчела” – Кюстендил. По думите му към момента се внася пчелен мед от Китай и от Украйна. „Това сваля и без това ниските цени на едро. В момента цената на едро върви около 3 лева – 3,5 лева за килограм, а за монофлорните видове около 4 лв. и 4,20 лева за килограм, което е унизително ниска цена за качествения пчелен мед. Стига се до момента, в който търговците спират да изкупуват български пчелен мед и го заместват изцяло с евтиния китайски или украински пчелен мед, чиято цена е в порядъка на евро, евро и половина. Въпреки съмненията за неговото качество, съгласно регламентите дори една капка български пчелен мед да има в него той вече става продукт от Европейския съюз”, каза Тихомир Стоицов. Според него това съсипва реномето на българския пчелен мед, защото вече има засечени партиди с хербицид и с изкуствено инвестиран сироп. Според Тихомир Стоицов споразумението между Европейския съюз и Южна Америка ще усложни нещата. „Аржентинският пчелен мед се продава на долар, долар и половина. Това допълнително ще снижи изкупната цена. Съмнението в качеството остават. Сигурен съм, че всички търговци ще започнат да внасят от този мед”, каза Тихомир Стоицов. \r\n           Венцеслав ИЛЧЕВ", "date": "2019.08.29", "title": "Кюстендил: Тихомир Стоицов, пчелар: Внасянето на пчелен мед води до намаляване на изкупните цени и до компрометиране на българското производство"}
{"url": "http://www.focus-news.net/news/2019/08/29/2693752/sliven-yubileyna-izlozhba-dobri-dobrev-mezhdu-rodnoto-i-chuzhdoto-shte-bade-otkrita-v-zala-sirak-skitnik.html", "text": "Юбилейна изложба „Добри Добрев (1898 – 1973 г.) Между родното и чуждото“ ще бъде открита в зала „Сирак Скитник“ в града на 5 септември, съобщиха от  Художествена галерия „Димитър Добрович“ . Изложбата е по случай 120-годишнината от рождението на художника и  включва картини и рисунки, предоставени за участие от наследниците на художника и от галерията в Сливен. \r\nКуратор на изложбата е доц. д-р Ружа Маринска.", "date": "2019.08.29", "title": "Сливен: Юбилейна изложба „Добри Добрев – Между родното и чуждото“ ще бъде открита в зала „Сирак Скитник“"}
{"url": "http://www.focus-news.net/news/2019/08/29/2693754/plovdiv-tri-knigi-shte-badat-predstaveni-v-narodna-biblioteka-ivan-vazov-v-grada-na-3-septemvri.html", "text": "Три книги ще бъдат представени в Народна библиотека „Иван Вазов“ в града на 3 септември.Това съобщиха за  Радио „Фокус“ – Пловдив  от културната институция. Представянията на книгите – „Клавирната музика на Димитър Ненов“ от проф. д-р Ромео Смилков, „Клавирните ансамбли на Николай Стойков“ от д-р Велислава Стоянова и „Каталог на творчеството на Николай Стойков – 1966-2019“ от д-р Лазаринка Настева, ще се състоят от 18:00 часа в Конферентната зала на библиотеката. \r\nДимитър Ненов е известен български пианист, композитор, музикален педагог, архитект и общественик. Роден е през 1901 г. Завършва архитектура в Дрезден, където изучава и пиано и музика. Тук пише и първите си произведения. Завършва музика в Болоня. В България заема важни постове като архитект, става водещ пианист и преподавател в Държавната музикална академия. Пръв музикален уредник на Радио „София“ и създател на фонотеката. Съосновател на Дружеството на Българските композитори „Съвременна музика“ (1933 г.). Димитър Ненов е ярък представител на българския музикален модернизъм.Твори в сферата на симфоничната и клавирна музика. Умира през 1952 г. \r\nПроф. Николай Стойков е роден през 1936 г. в Пловдив. Завършва „Композиция“ при Панчо Владигеров в Държавната музикална академия – София. Специализира в Московската консерватория при Дмитрий Шостакович, Тихон Хреников и Юрий Холопов. Дългогодишен преподавател в АМТИИ – Пловдив. Съосновател на специалностите „Народни инструменти и народно пеене“ и „Дирижиране на народни състави“. Заедно с проф. Кирил Дженев е един от създателите на ФА „Тракия“. Неоценима е помощта му за развитието на музикалните училища в Котел и Широка Лъка. Творчеството му е в сферите на камерната, хоровата и сценична музика и обработка на български автентичен фолклор. \r\nПредставянето на книгите ще бъде придружено от концертна програма на пианистите Велислава Стоянова, Димитър Димитров, Евридика Вълчева, Мартин Дафов и проф. Ромео Смилков.", "date": "2019.08.29", "title": "Пловдив: Три книги ще бъдат представени в Народна библиотека „Иван Вазов“ в града на 3 септември"}
{"url": "http://www.focus-news.net/news/2019/08/29/2693743/the-times-rusiya-otvarya-nov-marshrut-za-iranskiya-petrol-do-turtsiya-i-siriya.html", "text": "Русия предложи да помогне на Иран да преодолее санкциите на САЩ, като му позволи да транспортира суров нефт през пристанищата в Крим, в знак на засилване на връзките между Москва и Техеран, отбелязват в редакцията на британския национален ежедневник  The Times . \r\nПо-рано Иран извършваше доставки на петрол в Сирия и Турция през Суецкия канал. Този маршрут се превърна в проблематичен, след като президентът на САЩ Доналд Тръмп изтегли страната от споразумението за ядрената програма на Техеран и наложи икономически санкции на близкоизточната република. \r\nДържавите, които купуват ирански петрол или подпомагат доставката му, рискуват санкции от САЩ. Танкер, превозващ ирански петрол до Сирия, бе задържан миналия месец от египетските власти при преминаването му през Суецкия канал, според иранските държавни медии. Кайро отрече докладите и настоя, че водният път остава отворен за иранските кораби. \r\nГеорги Мурадов, представител на Кремъл в Крим, който Русия присъедини през 2014 г., обяви предложението. „Иран може да използва нашите транспортни възможности и да транспортира петрол през канала Волга-Дон, през Крим, до Черно море. Взаимният интерес към сътрудничество между Иран и Крим нараства, особено като се има предвид антииранската политика на САЩ“. \r\nКаналът Волга-Дон е дълъг 101 км и е част от система от вътрешни водни пътища, които свързват Каспийско море със световните океани през Азовско и Черно море. \r\nТехеран все още не е отговорил публично на руското предложение, но перспективата за алтернативен път за доставка би могла да бъде изключително ценна за иранската нефтена индустрия. \r\nАмериканските санкции, които бяха наложени през ноември миналата година, доведоха до спад на износа на ирански петрол от около 2,5 милиона барела на ден до половин милион, според анализатори. Турция заяви през май, че спира вноса на ирански петрол, за да се съобрази с американските санкции. Иран също превозва нефт на изток до Китай, единственият му друг клиент – поне явен. Засега САЩ не са склонни да налагат наказателни санкции на Китай, най-големия вносител на ирански петрол, поради опасенията, че този ход може да влоши търговския спор между двете страни. \r\nМиналия месец британските морски пехотинци и пристанищните власти в Гибралтар задържаха „Грейс 1“, танкер, за който се подозираше, че пренася суров петрол от Иран в Сирия в нарушение на санкциите на Европейския съюз срещу режима на президента Башар Асад. Корабът бе освободен след пет седмици.  \r\n \r\n Тереза Герова", "date": "2019.08.29", "title": "The Times: Русия отваря нов маршрут за иранския петрол до Турция и Сирия"}
{"url": "http://www.focus-news.net/news/2019/08/29/2693747/nezavisen-makedoniya-za-noviya-zakon-za-sp-shte-se-glasuva-na-10-septemvri.html", "text": "Заседанието, на което ще се гласува новия закон за Специализираната прокуратура, е насрочено за 10 септември, съобщава електронното издание на македонския вестник  „Независен“ . \r\nСпоред информация на правителството измененията на работните групи вече са приети от Комисията по европейски въпроси. Нов закон трябва да има, твърдят властите, тъй като в ситуация, в която има предложение за уволнение на специалния прокурор Катица Янева, трябва да се намери ново решение. Според сегашния закон специалният прокурор взима всички решения за органа.  \r\nПрипомня се, че приемането на закона е и сред изискванията на Европейския съюз за започване на преговорите за членството на Македония.  \r\n \r\n Тереза Герова", "date": "2019.08.29", "title": "„Независен“ (Македония): За новия закон за СП ще се гласува на 10 септември"}
{"url": "http://www.focus-news.net/news/2019/08/29/2693757/pazardzhik-voennite-pametnitsi-na-teritoriyata-na-obshtina-belovo-sa-v-dobro-sastoyanie.html", "text": "Военните паметници на територията на община Белово са в добро състояние. Това каза за  Радио „Фокус“ – Пазарджик  Севдалина Попова, директор на Историческия музей в Белово. Тя уточни, че общият брой на паметниците е 9, а в град Белово военните паметници са два. „Единият е посветен на участниците във войните за национално обединение, а другият е на Чапай. В село Габровица и в село Голямо Белово, паметниците са посветени на загиналите участници във войните в село Сестримо, имената на загиналите са записани на мраморни плочи, монтирани на западната стена на читалището. В останалите селища от общината паметниците са посветени само на загиналите по време на Втората световна война“, обясни Попова. Тя допълни, че всички военни паметници на територията на община Белово са вписани в специален регистър. \r\nВаня НИКОЛОВА", "date": "2019.08.29", "title": "Пазарджик: Военните паметници на територията на община Белово са в добро състояние"}
{"url": "http://www.focus-news.net/news/2019/08/29/2693746/plovdiv-vavezhdat-vremenna-organizatsiya-na-dvizhenieto-za-praznik-na-rekata.html", "text": "Във връзка с „Празник на реката“,с който на 1 септември „Пловдив 2019“ отбелязва петата годишнина от спечелването на титлата „Европейска столица на културата“, в района на събитието се въвежда временна организация на движението. Това съобщиха за  Радио „Фокус“- Пловдив   от ОП „Организация и контрол на транспорта“. От 07:00 ч. на 31 август(събота) до 07:00 ч. на 2 септември(понеделник) се спира движението на моторни превозни средства по бул. „Марица-юг” от кръстовището с ул. „Никола Войводов” до кръстовището с бул. „Цар Борис ІІІ Обединител”. На 1 септември (неделя) от 10:00  до 24:00 ч. се затваря и участъкът на  бул. „Марица-юг” от кръстовището с ул. „Никола Войводов” до кръстовището с бул. „Източен”. Пътни превозни средства и пешеходци няма да могат да се движат по бул. „Цар Борис ІІІ Обединител” и моста на Панаира – от кръстовището с бул. „Марица-юг” до кръстовището с бул. „Марица-север”, от 22:00 до 23:00 ч. на 1 септември. В този период от време маршрутът на преминаващите оттам градски автобуси в посока запад – изток се пренасочва от бул. „България“ с десен завой по ул. „Победа“ и бул. „Руски“, наляво по бул. „Шести септември“ и надясно по бул. „Цар Борис ІІІ Обединител”. Същата вечер от 21:00 до 24:00 ч. за движение се затваря бул. „Марица-север” от кръстовището с бул. „Цар Борис ІІІ Обединител” до моста на Адата.", "date": "2019.08.29", "title": "Пловдив: Въвеждат временна организация на движението за „Празник на реката“"}
{"url": "http://www.focus-news.net/news/2019/08/29/2693753/unian-varhovnata-rada-utvardi-vadim-pristeyko-na-posta-ministar-na-vanshnite-raboti-na-ukrayna.html", "text": "Върховната рада утвърди Вадим Пристейко на поста министър на външните работи на Украйна, предава информационната агенция   УНИАН . \r\nКандидатурата му беше предложена от президента на страната Владимир Зеленски и бе подкрепена от 310  депутати в 450-местния парламент в Киев.  \r\nВадим Пристайко е украински дипломат, заместник-министър на външните работи на Украйна, от 8 ноември 2012 г. до 29 октомври 2014 г. Бил е извънреден и пълномощен посланик на Украйна в Канада (2016 г.). Първи заместник-министър на външните работи на Украйна (2017 г.). Ръководител на мисията на Украйна в НАТО от 7 юли 2017 г. Заместник-ръководител на президентската администрация на Украйна Владимир Зеленски от 22 май 2019 г., като отговаря за външнополитическите въпроси. Член на Съвета за национална сигурност и отбрана на Украйна от края на май тази година. \r\n \r\n Тереза Герова", "date": "2019.08.29", "title": "УНИАН: Върховната рада утвърди Вадим Пристейко на поста министър на външните работи на Украйна"}
{"url": "http://www.focus-news.net/news/2019/08/29/2693759/oblastniyat-upravitel-na-pernik-irena-sokolova-s-publichna-lektsiya-pred-studentite-ot-leten-universitet-albena-2019.html", "text": "За седма поредна година областният управител бе сред официалните гости и лектори в Летния университет, организиран от Националното представителство на студентските съвети в Република България. По покана на УС на НПСС и на председателя Яна Вангелова, Соколова бе част от мащабните спортни и социални прояви на академичната младеж. Това съобщиха от  Областна администрация - Перник . \r\nТази година в XVII-ото издание, провеждащо се по традиция от 23 до 29 август в к.к. Албена, се включиха над 250 студенти от 12 български университети.  \r\nТри са темите, които студентите включиха в своя седемдневен спортно-обучителен формат и представянето на основни и специални психологични техники в лекцията на Соколова \"Публично поведение, публична реч и умения за убеждаване\" бе сред тях. \r\nЛектори във формата бяха още професорът по право от СУ \"Св. Климент Охридски\" и Гл. редактор на списание “Правен преглед” Мария Славова с представяне на \"Правна уредба на местните избори\" и Тодор Йосифов - председател на Национално сдружение “\"Младежки глас\" по темата \"Активните млади хора и младежките организации\". \r\n“Като действащи същества, но и емоционално и социално интелигентни, ние човеците сме разбрали, че е добре да познаваме механизмите на работа и взаимодействие на нашите психика и тяло, за да можем по-прецизно да управляваме поведението си. Когнитивно-поведенческите техники, с които ви запознавам дават възможност да управлявате своите емоции и преживявания и да насочвате мислите си чрез малка промяна или леки корекции на ежедневното ви поведение”, сподели Соколова в увода към своята презентация.  \r\n\"Публичният ви образ с умения да работите в екип, но и да сте лидери на мнение изисква да познавате основни психични процеси и явления и също и как достигаме до ежедневните, конкретни действия и деяния водени от нагоните, с които се раждаме”, допълни тя. \r\n\"Летен университет 2019\" е проект на Националното представителство на студентските съвети, стартиращ като „Национални студентски игри\" през 2002 година. Първото издание на летните игри се провежда в с. Кранево, община Балчик. В по-късен етап проектът се именува „Летен университет\". През 2009 година инициативата приема наименованието Национални летни студентски игри \"Летен университет\". \r\nЛетният университет е социален проект, целящ да създаде условия за изграждане на активния диалог между студентските общности на висшите училища, посредством участието им в обучения, семинари, спортни и културни събития, обединявайки ги да работят заедно за развитието на масовия студентски спорт, образованието и междукултурните ценности.", "date": "2019.08.29", "title": "Областният управител на Перник Ирена Соколова с публична лекция пред студентите от Летен университет Албена 2019"}
{"url": "http://www.focus-news.net/news/2019/08/29/2693756/ivan-byalkov-pchelar-mezhdu-15-i-20-kg-ot-kosher-sa-srednite-dobivi-na-med-v-smolyan.html", "text": "Тази година е може би е най-добрата от последните 3 години за пчеларите в Смолян. Това каза за  Радио „Фокус“ – Смолян  Иван Бялков – председател на Сдружение „Родопска пчела“ – Смолян. По думите му, точните цифри ще станат ясни след около две седмици, когато всички отчетат добивите, но засега те са между 15 и 20 кг средно от кошер, докато миналата година бяха средно по 10 кг от кошер. „Всички колеги споделят, че тази година е по-добра от предходните за пчеларството. Цената на меда ще се запази, като ще бъде 10 лв. за буркан мед, тъй като няма условия за промяна“, поясни Бялков. По отношение на търговското споразумение между Европа и Южна Америка за внос на мед, пчеларят коментира, че това предстои да се случи. „Договорените 40 000 тона за Европейския съюз трябва да се види как ще се разпределят за отделните страни и тепърва ще видим дали ще се извърши тази сделка, но най-вероятно ще се случи тъй като това са политически решения. Пчеларските сдружения възразяваме срещу т. нар „безмитен внос“ било от Америка или Украйна, защото и там го има. Това са официалните линии за внос, а има и нелегален внос от Китай, Аржентина и Бразилия, който е по-опасен от регламентирания. Националните пчеларски организации възразяваме срещу този внос, защото така държавата не защитава местните производители и ги поставя на колене“, отбеляза Бялков. Той допълни, че преговорите на пчеларите за исканото подпомагане от държавата на пчелно семейство вървят много трудно. „Продължаваме да настояваме. Има масово измиране на пчелни семейства не само от пръсканията, които се извършват в страна, но има и остатъчен разпад на тези препарати. Завишена е смъртността на пчелните семейства. Досега около 10-12 % годишна смъртност се приемаше за нормална, а сега тя е 30-40 % и това ще отрази в перспектива за пчеларската дейност“, посочи Бялков. Той уточни, че в Родопите няма толкова висока смъртност, тъй като в региона никъде не се пръска и в това отношение пчеларите в планината са облагодетелствани. „От друга страна обаче сме ощетени от липсата на продължителна паша за пчелите. Ние нямаме големи цъфтящи масиви като кориандър, лавандула, слънчоглед и ред други култури, които са на хиляди декари в равнинните части на страната. Ние разчитаме основно и единствено и дървесната и ливадната паша. Те от своя страна правят меда в Родопите специфичен, но заради тази специфика не можем да повишим цената, защото ще отворим пазара за приток на друг мед“, каза още председателят на Сдружение „Родопска пчела“. \r\nНели ГЕРГЬОВСКА", "date": "2019.08.29", "title": "Иван Бялков, пчелар: Между 15 и 20 кг от кошер са средните добиви на мед в Смолян"}
{"url": "http://www.focus-news.net/news/2019/08/29/2693758/sport-lek-zhrebiy-za-siti-i-livarpul-yuventus-i-barsa-pri-silni-sapernitsi.html", "text": "В Монако беше изтеглен жребият за групите в Шампионска лига за сезон 2019/2020. Две от групите се очертават като истински групи на смъртта. В Група D попаднаха тимовете на Ювентус, Атлетико Мадрид, Байер Леверкузен и Локомотив Москва, което предвещава здрави и зрелищни битки.Още по-впечатляваща изглежда Група F, където бяха изтеглени Барселона, Борусия Дортмунд, Интер и Славия Прага. \r\nНастоящият шампион Ливърпул е в група с Наполи, Залцбург и Генк и  по всяка вероятност няма да има проблеми да премине в елиминационната фаза. \r\nМачовете от груповата фаза трябва да се изиграят до 11 декември. Срещите от елиминациите започват на 18 февруари 2020 г., а финалът е в Истанбул на 30 май. \r\n \r\nГрупите в Шампионска лига за сезон 2019/2020: \r\n \r\nГрупа А \r\nПСЖ \r\nРеал Мадрид \r\nБрюж \r\nГалатасарай \r\n \r\nГрупа В \r\nБайерн Мюнхен \r\nТотнъм \r\nОлимпиакос \r\nЦървена звезда \r\n \r\nГрупа С \r\nМанчестър Сити \r\nШахтьор Донецк \r\nДинамо Загреб \r\nАталанта \r\n \r\nГрупа D \r\nЮвентус \r\nАтлетико Мадрид \r\nБайер Леверкузен \r\nЛокомотив Москва \r\n \r\nГрупа Е \r\nЛивърпул \r\nНаполи \r\nЗалцбург \r\nГенк \r\n \r\nГрупа F \r\nБарселона \r\nБорусия Дортмунд \r\nИнтер \r\nСлавия Прага \r\n \r\nГрупа G \r\nЗенит \r\nБенфика \r\nЛион \r\nРБ Лайпциг \r\n \r\nГрупа Н \r\nЧелси \r\nАякс \r\nВаленсия \r\nЛил", "date": "2019.08.29", "title": "Спорт: Лек жребий за Сити и Ливърпул, Ювентус и Барса при силни съперници"}
{"url": "http://www.focus-news.net/news/2019/08/29/2693755/rumyana-glavcheva-ekspert-seizmolog-dopisen-chlen-na-bani-silno-tihookeansko-zemetresenie-udrya-severozapadni-teritorii-na-sasht.html", "text": "Преди около час и половина, в 08:08 минути местно време в акваторията на Тихия океан в зоната на субдукция Каскадия стана силно земетресение. Епицентърът му е западно от северозападния щат Орегон, магнитудът по предварителни оценки в Американски геоложки проучвания и Евро-Средиземноморския сеизмологичен център е съответно 6.4 или 6.3. Дълбочината на източника е намерена в първите 10 километра (км) под морското ниво. Това съобщава за ИА \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nПо крайбрежието и навътре в сушата на разстояния 340-400 км изток-североизток и североизток от епицентъра (Толована Парк, Линкълн сити, Уиламина, Салем и др.) интензивността е ниска – от II и III степен. На 440-450 км североизток трусът е усетен с интензивност от III степен. В най-големия град на щата Орегон-Портланд – на около 470 км североизточно от епицентъра, земетресението е усетено по високи етажи. Усетено е и в щата Уошингтън, северно от Орегон, на близо 600 и повече километра от епицентъра (Такома, Рентън и др.). Засега сведенията “усетено” идват от селища западно от планинската верига Каскадия. На изток от епицентъра максималното разстояние с информация за труса е 530 км (Бенд, щат Орегон). На разстояния 350-400 км все още свидетели на земетресението изпращат сведения за слаби сътресения. Единствено селище с показания за “силно въздействие” (навярно интензивност от V степен) е Елктън, на 350 км в източна посока. От разстояния 300-380 км източно досега пристигналата информация в Геоложки проучвания на САЩ сочи само слаби усещания. Дори сведения “неусетено” са получени от Медфорд и Ашланд, Южен Орегон. От Ванкувър –Канада (740 км  североизточно от епицентъра) е пристигнало единично сведение за много слабо усетено сътресение. На същото разстояние източно от епицентъра, в Паско – щата Уошингтън, свидетелстват за интензивност от III степен (това селище е отвъд Каскадските планини). По всичко личи, че още е рано да се установи максималната сила на земетресението в най-близките до епицентъра територии на Северозападни Съединени Щати. При заявената дълбочина на сеизмичния източник, интензивността на сушата не би следвало да е надминала V степен (масово усещане, падане на неукрепени предмети). Земетресението не е усетено в Сан Франсиско и Лос Анжелис в щата Калифорния, граничещ с Орегон от юг - този щат е домакин на множество земетресения от 4 юли насам.", "date": "2019.08.29", "title": "Румяна Главчева, експерт-сеизмолог, дописен член на БАНИ: Силно тихоокеанско земетресение удря северозападни територии на САЩ"}
{"url": "http://www.focus-news.net/news/2019/08/29/2693765/122-199-grazhdani-sa-potarsili-sadeystvie-ot-ombudsmana-na-balgariya-maya-manolova-za-chetirigodishniya-period-na-posta-y.html", "text": "122 199 граждани са потърсили съдействие от омбудсмана на България Мая Манолова за близо 4-годишен период, съобщиха от  пресцентъра на омбудсмана на Република България . Общественият защитник публикува информация за дейността на институцията и финансов отчет за разходваните публични средства. „45 016 са постъпилите жалби и сигнали на гражданите, като в топ пет на жалбите и сигналите през годините са следните нарушения: права на потребители – 11 291 бр.; социални права – 6 360 бр.; основни права и свободи – 5 858 бр.; право на собственост – 4 584 бр.; в изпълнителното производство – 3 318 бр.“ Дава се и отчет на приключилите жалби и сигнали – „43 569, отправените препоръки към държавни и общински органи, от които всяка втора е изпълнена са 5 113“, пише още в отчета на омбудсмана. \r\n \r\n Пълният текст на отчета четете в \"Мнение\"", "date": "2019.08.29", "title": "122 199 граждани са потърсили съдействие от омбудсмана на България Мая Манолова за четиригодишния период на поста й"}
{"url": "http://www.focus-news.net/news/2019/08/29/2693763/smolyan-20-pozhara-sa-vazniknali-na-teritoriyata-na-oblastta-ot-nachaloto-na-mesets-avgust.html", "text": "От началото на месец август 2019 година на територията на областта са регистрирани общо 48 произшествия, от които 20 пожара, 28 аварийно-спасителни дейности и помощни операции. Това съобщиха от пресцентъра на  ОДМВР – Смолян . Десет са пожарите с преки материални щети, възникнали в жилищни сгради, временни постройки, транспортни средства и гори. В резултат на пожарите в горски масиви са унищожени около 55 дка. иглолистна гора. Основната причина за всички пожари е небрежност при боравене с открит огън. От Регионална дирекция „Пожарна безопасност и защита на населението“ –  Смолян напомнят на любителите на гората, пастирите, пчеларите, ловците, гъбарите, туристите, секачите, собствениците на вилни и земеделски имоти припомняме какво трябва да знаят, за да не допускат възникването на  пожар в гората: \r\n– Небрежното боравене с огън е най-честата причина за пожар в гората. Огън може да се  запали само на специално обезопасено място. Ако  решите сами да направите такова, то трябва да е в близост до река. Необходимо е да изкопаете почвата до пръста и да оградите добре с големи камъни. Предварително си осигурете вода, пясък и клонови тупалки за гасене. Никога не палете огън при наличие на вятър! \r\n– Някои хора пушат докато шофират, карат колело и вървят пеша. Не изхвърляйте  неизгасени фасове, те могат да предизвикат пожар! \r\n– Детското любопитство често се изразява в игра с кибрит, запалки или други предмети, които могат да предизвикат запалване. Тази игра е изключително опасна! Обърнете специално внимание с какво играят вашите деца, когато са сами и ги запознайте с опасностите от възникване на пожар! \r\n– Товарните автомобили, превозващи дървен материал и сено често предизвикват пожари, когато са в техническа неизправност. Задължително за изпускателната уредба е недопускане изхвърлянето на искри. \r\n– Недопустимо е  да  изхвърляте стъклени бутилки и такива пълни с вода– дефекти по тях могат да имат ефектът на лупа, което да доведе до запалване на сухи треви и растителни остатъци. \r\n– Голям брой горски пожари биват предизвикани от природни явления – мълния. Тя може да порази дървета, електрически стълбове, жилищни и селскостопански сгради. Избягвайте престой в гората при такова време. \r\n– Важно за електрическите стълбове  е да знаем, че те не трябва да имат контакт с клоните на дърветата заради непосредствената пожарна опасност. Затова, ако имате информация, че в гората или другаде има такива дървета, сигнализирайте компетентните органи! \r\n– Забранява паленето на стърнища, сухи клони, растителни остатъци и битови отпадъци в близост до горските масиви! \r\n– Който предизвика пожар носи административно-наказателна отговорност. При пожари със значителна стойност, нарушителят се наказва  съгласно Наказателния Кодекс с лишаване от свобода от 1 до 10 години.", "date": "2019.08.29", "title": "Смолян: 20 пожара са възникнали на територията на областта от началото на месец август"}
{"url": "http://www.focus-news.net/news/2019/08/29/2693761/dots-d-r-oleg-aleksandrov-krepostta-kovachevsko-kale-e-etalonen-primer.html", "text": "Крепостта „Ковачевско кале“ е еталонен пример и нашите проучвания имат съществено значение за изясняване на политическата, икономическата, фортификационната, дори културната ситуация на Балканите, в частност днешните български земи в периода 4-6 век. Това каза пред  Радио „Фокус“- Шумен  доц. д-р Олег Александров, научен ръководител на разкопките. „Крепостта съществува 250 години и проучванията имат важно значение за изясняване на хронологията на обекта. За последните 25 години откакто имаме археологически разкопки, в голямата си част те са съсредоточени върху отбранителната система на крепостта. Тя наистина е внушителна- обиколката на крепостни стени около 1 км, има 17 кули и две порти. Кулите са с изключително големи размери- дебелината на стените е малко над 3 метра, тяхната височина най- вероятно е била между 12 и 15 метра, и са се издавали 18 метра навън, т.е. фронт срещу евентуално атакуващите крепостта“ каза доц. Александров. Той посочи, че досега са разкрити около 200 метра от тази отбранителна система и 5 от кулите. Доц. Александров отбеляза, че е насочил усилията си към проучване на архитектурата и планировката на вътрешността на крепостта. В периода 2015 – 2016 година е работено по разкриване на  огромен склад за зърно, с площ  над 1000 кв.м. , с размери 25 метра на 53 метра. „Най- вероятно в тази сграда се е събирал натуралният данък от района, който да бъде разпределян при нужда за римската армия, разположена на река Дунав, или да се изпраща през старопланинските проходи към новата столица. Император Константин I е бил достатъчно мъдър да не разчита единствено на доставки на зърно само от Египет, както старата столица Рим, а да доставя продукти от много различни места. Пейзажът в Северна България е бил почти както съвременния- горите са изсечени и е възстановено интензивното производство на храни. Такива складове, в които са складирали стока, е имало десетки, може би стотици по периферията на империята. За нас беше важно да уточним тези параметри и да ги сравним с други подобни“, обясни археологът. През 2017 и 2018 година на север от склада е проучвана римска баня. „Тя беше известна малко преди това, тъй като беше засегната при проучването на крепостна стена. Миналата година я проучихме почти изцяло. Става дума за баня с площ около 200 кв.м. Определяме я като баня с представителни функции, ползвана е от управителя на крепостта, неговите помощници и от евентуалните гости, които са посещавали района. Има голяма вероятност самият император да е посетил тази крепост, която или е била вече построена, или е била в процес на строеж“, каза още доц. Александров. \r\nИвелина ИВАНОВА", "date": "2019.08.29", "title": "Доц. д-р Олег Александров: Крепостта „Ковачевско кале“ е еталонен пример"}
{"url": "http://www.focus-news.net/news/2019/08/29/2693770/shumen-turnir-po-mazni-borbi-v-pamet-na-legendarniya-borets-kodzha-yusuf-organizirat-v-selo-cherna-obsht-hitrino.html", "text": "Турнир по мазни борби в памет на легендарния борец Коджа Юсуф ще бъде проведен на 1 септември от 12:00 часа в село Черна, община Хитрино. Това съобщиха от  Община Хитрино . Родното място на Коджа Юсуф с.Черна за седми път ще бъде домакин на подобен турнир. Мероприятието се организира от спортно-културното сдружение ”Коджа Юсуф”, съвместно с Община Хитрино, в памет на легендата в този  вид  борба. В състезанието ще се включат борци от България и пехливани от Турция. Очакват се гости от Република Турция и Македония, както и от цяла България. През 2011 г. в Хитрино бе издигнат паметник на Коджа Юсуф, чийто автор е шуменският скулптор Бехчет Данаджъ. В селото е изграден музеен комплекс на Коджа Юсуф като поредната проява на признание към издигнатия в култ борец.", "date": "2019.08.29", "title": "Шумен: Турнир по мазни борби в памет на легендарния борец Коджа Юсуф организират в село Черна, общ. Хитрино"}
{"url": "http://www.focus-news.net/news/2019/08/29/2693766/pazardzhik-gimnaziyata-po-ikonomika-v-grada-e-nay-zhelan-partnyor-po-proekta-moyat-virtualen-grad.html", "text": "Приключи третото обучение на  партньорите по проекта „Моят виртуален град“ в град Веление, Словения. Проектът е финансиран  по програма „ЕРАЗЪМ+“, съобщиха от  ПГ по икономика и мениджмънт  в Пазарджик. В обучението участваха учители от трите училища – партньори от Македония, Словения и България, представители на общините и НПО. От българска страна се включиха четирима учители от ПГИМ- двама с профил професионално обучение, един по хуманитарна специалност и директорът на учебното заведение Таня Благова. Целта  на третата среща бе да се обучат учителите-ментори да използват безплатни онлайн образователни ИКТ /информационни и комуникационни технологии / инструменти за прилагане на темата за климатичните промени в учебните дисциплини. Бе отделено специално внимание върху „Отворени образователни уеб 2.0 инструменти и ресурси“. Участниците  се запознаха още и със задълженията и отговорностите на общините при решаването на екологични проблеми; как да  поставят за обществено обсъждане въпроси, свързани с градски екологични проблеми и как да прилагат мерки за енергийна ефективност чрез използването на местни ВЕИ (възобновяеми енергийни източници). Срещата приключи със създаването на документ за дългосрочно стратегическо партньорство. Проектът стартира през октомври 2018 г. и е с продължителност две години, като основната му цел е да повишат знанията, уменията и компетенциите на учители и ученици от средните училища в гр. Пазарджик, гр. Кочани (Македония) и гр. Веление (Словения) по теми, свързани с местното самоуправление, екология и опазване на околната среда, климатични промени и устойчивата употреба на енергийните източници.", "date": "2019.08.29", "title": "Пазарджик: Гимназията по икономика в града е най-желан партньор по проекта „Моят Виртуален Град“"}
{"url": "http://www.focus-news.net/news/2019/08/29/2693762/pleven-vazstanoveno-e-dvizhenieto-po-glaven-pat-e-83-v-mestnostta-humata.html", "text": "Възстановено е движението по главен път Е-83 в местността Хумата, това съобщиха от  ОДМВР - Плевен . \r\nДвижението по главния път е възстановено около 20:50 часа днес. За около 6 часа то беше пренасочвано през селата Радомирци, Ракита и разклона за Телиш заради катастрофа със загинал след сблъсък между \"Пежо\" и \"Фолксваген Тигуан\" в следобедните часове. Екип на пожарната служба в Червен бряг е почистил платното след инцидента. Огледите на местопроизшествието са приключили. Образувано е досъдебно производство.", "date": "2019.08.29", "title": "Плевен: Възстановено е движението по главен път Е-83 в местността Хумата"}
{"url": "http://www.focus-news.net/news/2019/08/29/2693764/politico-pentagonat-se-zastapi-za-prodalzhavane-na-voennata-pomosht-za-ukrayna.html", "text": "Пентагонът приключи прегледа на военната помощ на Украйна, поръчан от Белия дом и заключи, че помощта трябва да бъде продължена, съобщава изданието  Politico , като се позовава на високопоставен служител от Министерството на отбраната на САЩ.  \r\nКонгресът одобри отпускането на 250 милиона долара за инициативата за подпомагане на сигурността в Украйна през фискалната 2019 г. Държавният глава на САЩ Доналд Тръмп предварително разреши продажбата на оръжия, включително противотанкови ракети Javelin, за да се противопостави на сепаратистки сили в източната част на Украйна, подкрепяни от Русия. \r\nНо през последните дни Службата за управление и бюджет на Белия дом забави средствата и поиска от министъра на отбраната Марк Еспер и съветника по националната сигурност Джон Болтън да определят дали програмата остава в интерес на САЩ, съобщи по-рано изданието. \r\nТози ход предизвика гнева на двете партии, които смятат програмата за критична за отпор на руската военна агресия. Пентагонът изглежда е съгласен с тях. „Отделът прегледа пакета за чуждестранна помощ и го подкрепи“, заяви висш служител на Министерството на отбраната пред изданието. Длъжностното лице, което не беше упълномощено да обсъжда публично вътрешните дискусии, добави, че резултатите от прегледа вече са споделени с Белия дом. \r\nПланира се този уикенд Тръмп да се срещне в полската столица Варшава с президента на Украйна Владимир Зеленски. \r\n \r\n Тереза Герова", "date": "2019.08.29", "title": "Politico: Пентагонът се застъпи за продължаване на военната помощ за Украйна"}
{"url": "http://www.focus-news.net/news/2019/08/29/2693769/vidin-lepa-brena-sabra-v-grada-rekorden-broy-pochitateli.html", "text": "Участието на сръбската музикална звезда в концертната програма на традиционния Видински панаир бе популяризирано още в началото на това лято и се очакваше с огромен интерес. Това съобщиха за  Радио „Фокус“ – Видин  от Общината. Хиляди фенове на Лепа Брена от цяла България и от съседните области в Сърбия и Румъния се стекоха, за да видят и чуят на живо фолк иконата. \r\nПреди концерта кметът Огнян Ценков посрещна популярната певица в Общината.Той й благодари сърдечно, че се е отзовала на поканата да участва в тазгодишното издание на панаира, като й връчи подарък за спомен от Видин. Заедно с видинския кмет гостенката посрещна и началникът на Регионалното управление на образованието Веселка Асенова. В разговора Лепа Брена сподели, че има много хубави впечатления от българската публика по време на своето първо турне у нас през 1990 година (когато пее и във Видин) и че нейните почитатели във всички държави, където е имала участия, са я посрещали възторжено. „За музиката няма граници, тя носи огромна енергия и радва хората” – каза тя. \r\nПевицата е родена в град Тузла, Босна и Херцеговина, а истинското й име е Фахрета Яхич. Началото на музикалната й кариера е през 1980 година, след като се премества в Белград. През годините Лепа Брена се превръща в най-голямата фолк звезда на бивша Югославия и е изключително популярна на Балканите. Лепа Брена  прави кариера и в киното, което също й носи популярност.", "date": "2019.08.29", "title": "Видин: Лепа Брена събра в  града рекорден брой почитатели"}
{"url": "http://www.focus-news.net/news/2019/08/29/2693768/veliko-tarnovo-eksperti-ot-regionalnata-zdravna-inspektsiya-izsledvaha-66-litsa-po-vreme-na-lyatnata-antispin-kampaniya-koyato-se-provede-v-oblastta.html", "text": "Експерти от Регионалната здравна инспекция изследваха 66 лица по време на лятната АНТИСПИН кампания, която се проведе в областта.В рамките й специалистите посетиха градовете Горна Оряховица, Стражица и Павликени, поясняват за  Радио „Фокус“ – Велико Търново  от РЗИ. Хората, които са се подложили на безплатен тест, са на възраст между 16 и 79 години, като жените са 35, а мъжете – 31. Резултатите на всички преминали през мобилния кабинет за анонимно и безплатно консултиране и изследване за СПИН са отрицателни. \r\nОт РЗИ припомниха, че акцията се организира в рамките на Националната програма за превенция и контрол на ХИВ и сексуално-предавани инфекции 2017 г. – 2020 г. Основната й цел е чрез профилактично направените безплатни изследвания да се насочи вниманието на обществото към проблема СПИН и рисковото за здравето поведение; да се повиши обществената осведоменост за начините на предаване и предпазване от ХИВ и сексуално-предавани инфекции; и не на последно място да се мотивират хората към отговорност за собственото здраве.Тази година лятната АНТИСПИН кампания премина под мотото „Оставих своя отпечатък в борбата срещу СПИН“. Всички граждани, които изследваха своя статус, поставиха отпечатък от ръката си върху специално изработено табло, с което засвидетелстваха подкрепата и съпричастността си към каузата. Разпространени бяха 201 презерватива и 6 заглавия на здравно-образователни материали по темата.    \r\nЛуиза ТРАНЧЕВА", "date": "2019.08.29", "title": "Велико Търново: Експерти от Регионалната здравна инспекция изследваха 66 лица по време на лятната АНТИСПИН кампания, която се проведе в областта."}
{"url": "http://www.focus-news.net/news/2019/08/29/2693771/faz-alternativa-za-germaniya-e-zaplashena-ot-nova-globa-za-partiynite-finansi.html", "text": "Поради нередности в партийните финанси на „Алтернатива за Германия“ (АзГ) може да бъде наложена нова глоба. Според администрацията на Бундестага тя може да възлиза на сума над 34 000 евро, съобщава националният ежедневник  Die Frankfurter Allgemeine Zeitung . \r\nУточнява се, че приходите и разходите, свързани със среща от 2017 г., проведена в Тюрингия, не са били включени в доклада за отчетност на АзГ за съответната година. Става въпрос за сума от 17 084 48 евро.  \r\nСпоред информация на ZDF, участвалите в срещата са превели таксата за участие в сметка на партията, ръководена от Бьорн Хьоке. Това означава, че партията е трябвало да декларира сумата в доклада за отчетност. Глобата е двойна на получения размер средства.  \r\nПоради незаконни дарения за партията, администрацията на Бундестага вече осъди АзГ през април да заплати глоба в размер на 402 900 евро. \r\n \r\n Тереза Герова", "date": "2019.08.29", "title": "FAZ: „Алтернатива за Германия“ е заплашена от нова глоба за партийните финанси"}
{"url": "http://www.focus-news.net/news/2019/08/29/2693773/afp-prezidentat-na-kolumbiya-razporedi-nastaplenie-sreshtu-bivshi-lideri-na-fark.html", "text": "Държавният глава на Колумбия Иван Дюк ще изпрати специална армейска част, която ще издирва бившите командири на „Революционните въоръжени сили на Колумбия – народна армия“ (ФАРК), обявили по-рано, че отново ще „хванат оръжията“, предава  AFP . \r\n„Поръчах да се създаде специално звено за преследване на тези престъпници с усилени разузнавателни, разследващи и мобилни възможности на цялата колумбийска територия“, цитира агенцията думите на Дюк. \r\nБивш старши командир на разпуснатата партизанска армия ФАРК обяви по-рано през деня, че той и други членове на организацията се дистанцират от историческо мирно споразумение, подписано с правителството в Богота.  \r\n„Обявяваме на света, че втората Маркеталия е започнала\", каза Иван Маркес във видеоклип, публикуван в YouTube, визирайки анклав, считан за родно място на ФАРК през 60-те години на миналия век. \r\nПравителството, водено от президента Иван Дюк, заяви, че е много загрижено от съобщението. \r\nМаркес обвини правителството, че е предало споразумението, след подписването на което повечето от 7000 бойци на ФАРК свалиха оръжията си след половин век на въоръжен конфликт. \r\nМестонахождението на Маркес, лидер номер две на марксистката организация и главен преговарящ за мирното споразумение от 2016 г., беше неизвестно повече от година. \r\n \r\n Тереза Герова", "date": "2019.08.29", "title": "AFP: Президентът на Колумбия разпореди настъпление срещу бивши лидери на ФАРК"}
{"url": "http://www.focus-news.net/news/2019/08/29/2693777/sport-kamil-marshak-e-sapernikat-na-grigor-dimitrov-v-treti-krag-na-us-open.html", "text": "Полякът Камил Маршак е съперникът на Григор Димитров в третия кръг на US Open. 23-годишният тенисист надделя в пет сета над Пабло Куевас – 6:7(3), 6:4, 2:6, 6:4, 6:1, а двамата играха 3:17 часа на корта. Така за първи път в кариерата си топ тенисистът ни ще играе срещу световния № 94. \r\n183-сантиметровият поляк влезе като „щастлив губещ“ в основната схема, а в първи кръг постигна петсетов успех над Николас Хари. Това е най-доброто му представяне в турнирите от Големия шлем до този момент.", "date": "2019.08.29", "title": "Спорт: Камил Маршак е съперникът на Григор Димитров в трети кръг на US Open"}
{"url": "http://www.focus-news.net/news/2019/08/29/2693772/yambol-oblastna-transportna-komisiya-i-komisiyata-po-bezopasnost-na-dvizhenieto-utvardi-na-svoe-zasedanie-promeni-v-marshrutnite-razpisaniya.html", "text": "Областната транспортна комисия на свое заседание утвърди промени в маршрутните разписания от Областната транспортна схема от квотата на община „Тунджа“. Това съобщиха от  Областна администрация – Ямбол .  Става дума за корекции в 74 маршрутни разписания между населените места в „Тунджа“ и Ямбол, като се въвеждат междинни спирки за качване и спирки по желание за слизащи пътници на територията на град Ямбол. \r\nАктивизира се и работата на Областната комисия по безопасност на движението по пътищата, във връзка и с изисквания на Държавна агенция „Безопасност на движението по пътищата“ и решението на Министерски съвет, с което правителството прие пакет от мерки за ограничаване на транспортния травматизъм  до 2020 г. До края на месец март следващата година трябва да е готов и проекта за национална стратегия за подобряване безопасността на движение по пътищата за периода 2021 – 2030 година. В тази връзка се мобилизира максимално капацитета и експертизата на всички областни комисии. Като за целта се разширява експертно състава на комисията. „Работата на Агенцията и на областната комисия е основно в посока превенция. Намаляване на пътния травматизъм на областно ниво, освен като цел на стратегическите документи е много важно да го постигнем на практика, това каза областният управител пред присъстващите. Това става като подобряваме пътищата, сигурността на пътуващите и пешеходците. В момента тече ремонт на главен път I-7. Започна и обещаният от министър Петя Аврамова ремонт на обходен път „Изток“. Само като подобряваме инфраструктурата и се спазват правилата за движение ще намаляваме и травматизма“, каза още областният управител.", "date": "2019.08.29", "title": "Ямбол: Областна транспортна комисия и Комисията по безопасност на движението утвърди на свое заседание промени в маршрутните разписания"}
{"url": "http://www.focus-news.net/news/2019/08/29/2693767/rossiyskaya-gazeta-rusiya-shte-izplati-prosrochenite-vnoski-kam-saveta-na-evropa.html", "text": "Правителството в Москва одобри предложението на Министерството на външните работи за изплащане на дългове за 2017-2018 г. по членския внос на Русия към бюджетите на органите на Съвета на Европа, които възлизат на 54,6 милиона евро. Съответното съобщава официалният печатен орган на правителството на Руската федерация  „Российская газета“ . \r\nЗаповедта от 27 август, подписана от премиера Дмитрий Медведев, е публикувана на официалния интернет портал за правна информация. От тази сума Русия ще внесе 44,8 милиона евро чрез Министерството на външните работи за редовния бюджет на организацията. \r\nНа външнополитическото ведомство в Москва е възложено да информира Съвета за Европа за решението, а Министерството на финансите трябва да осигури финансиране на разходите в бюджета за 2019 г. \r\n \r\n Тереза Герова", "date": "2019.08.29", "title": "„Российская газета“: Русия ще изплати просрочените вноски към Съвета на Европа"}
{"url": "http://www.focus-news.net/news/2019/08/29/2693780/okolo-polovin-milion-leva-shte-struva-pochistvaneto-na-podmostovite-prostranstva-obzor.html", "text": "Размерът на средствата за почистването на боклуцитe под мостове се уточнява, но прогнозата е, че ще са необходими не по-малко от половин милион лева. Това каза председателят на Управителния съвет на Агенция „Пътна инфраструктура“ (АПИ) Георги Терзийски на брифинг за резултатите от извършените проверки на съоръженията за наличие на нерегламентирано използване на пространството под тях и прилежащия сервитут. Повод за проверките беше възникналият пожар в депото за вторични отпадъци край Дупница, вследствие на който част от колоните на моста на АМ „Струма“ в този участък бяха компрометирани. Битови и строителни отпадъци, гуми, складиране на сено и отглеждане на животни под съоръженията са основните констатации от извършените проверки на мостовете по републиканската пътна мрежа. До 23 август са проверени 3 808 съоръжения. Нерегламентирано използване на пространството под мостовете и прилежащия им сервитут има при 120 от тях. „Работата на експертите продължава и предстои на установените нарушители, съвместно с компетентните органи - РИОСВ и общините, да се съставят актове по Закона за административните нарушения и наказания. Санкцията за физическите лица е от 200 до 500 лв., а за юридическите от 1000 до 3000 лв. Там, където нарушителите не може да бъдат открити ще премахнем неправомерно струпаните отпадъци за сметка на бюджета“, подчерта Терзийски. По думите му тези половин милион лева вместо за текущ ремонт и поддържане на пътищата, за изкърпване на настилките, за обновяване на маркировката на второкласната и третокласната мрежа и за обезопасяване на участъците, ще трябва да се хвърлят за почистване на боклуци, които недобросъвестни граждани, фирми и организации са разпръснали. „Апелирам гражданите да не изхвърлят битовите и строителните си отпадъци не само в сервитута на мостовите съоръжения, а въобще на нерегламентирани места, защото за да бъдат предотвратени последиците от техните действия се бърка не само в нашия джоб, но и в техния включително“, допълни той. Председателят на УС на АПИ заяви, че разчистването на пространствата около някои съоръжения е започнало и целта е премахването им да приключи до средата на септември. \r\n \r\nЗорница КОСТАДИНОВА", "date": "2019.08.29", "title": "Около половин милион лева ще струва почистването на подмостовите пространства (ОБЗОР)"}
{"url": "http://www.focus-news.net/news/2019/08/29/2693778/ria-novosti-fraktsionniyat-lider-na-sluga-na-naroda-mechtae-izobshto-da-ne-vliza-vav-varhovnata-rada.html", "text": "Лидерът на най-голямата фракция на Върховната рада на Украйна - \"Слуга на народа\", Давид Арахамия, призна, че мечтата му е депутатите изобщо да не влизат в парламента, което – съгласно думите му, няма смисъл, а да имат възможност да гласуват дистанционно, предава  РИА Новости . \r\nПарламентът на Украйна проведе първото си заседание в четвъртък.  \r\n„Мечтата ми е след година... Е, това е възможно най-малко след една година, да не ходим в парламента. Трябва да гласуваме там, където сме ... Какъв е смисълът да бъдем в тази сграда?\", заяви Арахамия в кулоарите на първото заседание на Върховната рада.  \r\nТой отбеляза, че поддръжката на сградата поглъща много пари на данъкоплатците, а това е безсмислено, тъй като депутатите знаят предварително за кои законопроекти ще гласуват. Освен това той отбеляза, че е добре да се гласува дистанционно, защото това може да се направи по време на ваканция или в отпуск по болест. \r\n \r\n Тереза Герова", "date": "2019.08.29", "title": "РИА Новости: Фракционният лидер на „Слуга на народа“ мечтае изобщо да не влиза във Върховната рада"}
{"url": "http://www.focus-news.net/news/2019/08/29/2693760/the-guardian-dzheremi-korbin-za-vazmozhnostta-za-nov-referendum-za-nezavisimostta-na-shotlandiya-ne-e-moy-prioritet.html", "text": "Британските депутати все още разполагат с време, за да приемат законодателство, което би предотвратило излизането на Обединеното кралство от структурите на Европейския съюз без споразумение. Това заяви председателят на Лейбъристката партия Джереми Корбин в началото на тридневната си обиколка в Шотландия, отбелязва британският национален ежедневник  The Guardian . От редакцията подчертават, че същевременно Корбин е отправил и предупреждения към шотландските националисти. \r\nПо-рано първият министър на Шотландия Никола Стърджън заяви, че поведението на британския премиер Борис Джонсън във връзка със закриването на парламента прави независимостта „почти неизбежна“ , а оставката на Рут Дейвидсън също предизвика спекулации за бъдещето на съюза. Ето защо Корбин предупреди, че лейбъристко правителството не би позволило да се проведе поредното гласуване за независимост на Шотландия. \r\nПрипомня се, че по-рано този месец високопоставен член на партията увери, че правителство на лейбъристите не би се противопоставило на втори референдум за независимост на Шотландия. Корбин обаче бе категоричен: „Искам да има лейбъристко правителство в тази страна и искам лейбъристкото правителство да е в състояние да бъде такова за хората в Шотландия, както и за тези в останалата част от Обединеното кралство“.  \r\n„Не е мой приоритет да има референдум за независимост в Шотландия“, допълни лидерът на лейбъристите.  \r\n \r\n Тереза Герова", "date": "2019.08.29", "title": "The Guardian: Джереми Корбин за възможността за нов референдум за независимостта на Шотландия: „Не е мой приоритет“"}
{"url": "http://www.focus-news.net/news/2019/08/29/2693774/kathimerini-merkel-mitsotakis-i-denyat-sled-tova.html", "text": "Независимо дали човек е или не е съгласен с политиките на Берлин, Германия е икономическият двигател на Европейския съюз. Франция също играе важна роля, но никой не оспорва първенството на Берлин. Канцлерът на ФРГ Ангела Меркел е най-старият служител и най-стабилният лидер на западния свят. Тя е изпитана в широк спектър от предизвикателства - от управлението на гръцката криза до бума на миграцията - и настоява да прави това, което смята за правилно, често с рисковани политически разходи, пише Том Елиас в авторски коментар за електронното издание на атинския ежедневник  Kathimerini . \r\nГърците я гледат по различен начин; някои с гняв, а други дори с омраза. Връзката на Меркел с други лидери се основава на принципа на достоверността. Това е вярно и в отношенията й с гръцките премиери, с които тя си сътрудничи през годините. Някои я разочароваха, други я изненадаха. \r\nВсички знаят, че канцлерът очаква нейните събеседници да спазват ангажиментите си. Що се отнася до политиките, обещанията не са достатъчни. Тя иска осезаеми, измерими резултати. И няма шанс тя да бъде убедена с доста привичната тактика на гръцките политици да обвиняват противниците си за проблемите на собствената си държава.  \r\nПолучила подробна информация от своите дипломати и бюрократи за ситуацията в Гърция през последните няколко години, Меркел има ясен поглед върху техните слабости, както и върху отговорностите на отделни лица, партии и социални групи за икономическата криза в страната: от бизнес елита, който е използвал националните ресурси за лична изгода, до работнически съюзи, които осигуряват привилегии в ущърб на следващите поколения; от подкупи и назначения на партийни мошеници до разпиляване на средствата на ЕС. \r\nВ тази светлина посланието на премиера на Гърция Кириакос Мицотакис на срещата с канцлера Меркел трябва да бъде положително, с идеи как да се реформира държавата и да се направят икономически ефективни действия за подобряване на резултатите на гръцката икономика. Би било грешка да критикуваме предишното правителство, като се има предвид добрата химия, развита през последните години между Меркел и бившия премиер Алексис Ципрас. Канцлерът видя възхода на СИРИЗА на власт като възможност Гърция да се справи с дългогодишни проблеми на клиентелистката държава, корупцията и стагнацията на реформите, според неотдавнашен доклад в „Дойче веле“. \r\nПосланието на Мицотакис ще бъде добре прието, ако е положително и фокусирано върху бъдещето, без да пренебрегва усилията на своя предшественик, но подчертавайки намерението си да продължи по-нататък. Критиката на работата на политически опонент не се оценява от чуждестранните лидери и със сигурност не от Меркел. Напротив, това ги дразни. Това преживя бившият премиер Антонис Самарас, който в последната си среща с канцлера като министър-председател говори за „опасността“ СИРИЗА да спечели общите избори през 2015 г. Не му беше добре. Меркел не беше впечатлена, не оцени „предупреждението“ и в крайна сметка не му помогна преди изборите. \r\nМицотакис знае, че неговото отхвърляне на мерките за строги икономии по време на управлението на СИРИЗА, както и противопоставянето му на Преспанското споразумение не развълнуваха канцлера, тъй като го вкараха в конфликт с позициите й за Гърция и стратегическите й цели за Балканите. Това обаче беше тогава. Бъдещето се отнася до следващите стъпки за гръцката икономика и в това отношение най-голямото предимство на Мицотакис е, че до голяма степен той насърчава реформи, които са в съответствие с философията на германските християндемократи. \r\nЩо се отнася до Преспанското споразумение, Мицотакис има всички основания да изтъкне мнението си, че външната политика на Гърция е стабилна и ще спазва всяко споразумение, подписано от предишна администрация. \r\nВъв всеки случай връзката между гръцкия премиер и германския канцлер ще бъде преценена от последователността между думите и действията и ефективността на новото правителство в широк спектър от политики, които не са ограничени до икономиката, а се простират до управлението на геополитическите развитието в нашия регион. \r\n \r\n \r\n Тереза Герова", "date": "2019.08.29", "title": "Kathimerini: Меркел, Мицотакис и денят след това"}
{"url": "http://www.focus-news.net/news/2019/08/29/2693776/ara-prokuraturata-svali-obvineniyata-za-zloupotreba-s-vlast-sreshtu-bivshiya-vitsekantsler-na-avstriya.html", "text": "Прокуратурата за борба с икономическите престъпления и корупцията приключи разследването срещу бившия австрийски вицеканцлер и бивш председател на „Партията на свободата на Австрия“ Хайнц-Кристиан Щрахе и неговия сътрудник Йохан Гуденус по подозрение за злоупотреба с власт във връзка с аферата „Ибиса“, предава държавната информационна агенция  APA . \r\nРазследването срещу Щрахе и Гуденус започна през юни тази година заради коментарите им за възможността за тайни схеми за финансиране на партията. Кадрите, заснети тайно, показват как австрийските политици разговарят с рускоезична жена за възможността за предоставянето на опростен достъп до строителни договори в Австрия в замяна на финансова подкрепа за партията. Случката е преди парламентарните избори в страната през 2017 година. \r\nОт Прокуратурата обаче заявиха, че след задълбочена проверка е взето решение да бъде прекратено производството по отношение на евентуалната злоупотреба със служебно положение, тъй като и двамата политици към момента на случващото се през 2017 г. не са били на държавна служба и не са имали правомощията да разпределят държавни поръчки. В тази връзка не е извършено никакво нарушение, заключиха магистратите. В същото време Прокуратурата продължава да разследва двамата политици по подозрение със злоупотреба с доверието. \r\n„Изискването за финансова подкрепа за нарушителя, за да стане държавен служител или обещанието да повлияе на длъжностното лице", "date": "2019.08.29", "title": "АРА: Прокуратурата свали обвиненията за злоупотреба с власт срещу бившия вицеканцлер на Австрия"}
{"url": "http://www.focus-news.net/news/2019/08/29/2693779/tv-21-makedoniya-albanskata-opozitsiya-nastoya-za-naznachavaneto-na-chuzhdenets-v-prokuraturata.html", "text": "„Алианс за албанците“ и Движението БЕСА не подкрепиха проектозакона за прокуратурата. Те подозират, че целта му разпускане на Специализираната прокуратура и заравяне в миналото на започнатите от нея разследвания. В тази връзка двете опозиционни албански партии настояха за назначаване на чуждестранен прокурор и владеенето на албански език от страна на магистратите, предава скопската телевизия  ТВ 21 . \r\nОтне 15 минути на Комисията по европейските въпроси да приеме 10 изменения, предложени от политически партии към проектозакона. За останалите 41 ще бъде необходимо споразумение между отделните партии.  \r\nВМРО-ДПМНЕ внесе 14 изменения, катодо момента са приети само четири от тях. Антонио Милососки предлага прокурорът да може да бъде също съдия или адвокат. Съгласно думите му, че все още съществуват различия по ключови въпроси. \r\nНа „Демократичен съюз за интеграция“ (ДСИ) бе приета поправка, изискваща използването на албански език в Специализираната прокуратура.  \r\nНа СДСМ одобриха пет изменения, основно за наименованието на институцията и датата, на която законът трябва да влезе в сила.  \r\nАко бъде постигнато споразумение, проектозаконът може да бъде включен на пленарна сесия следващата седмица, заедно с измененията на Закона за Съвета на прокурорите, в който бяха внесени 16 изменения. \r\n \r\n Тереза Герова", "date": "2019.08.29", "title": "ТВ 21 (Македония): Албанската опозиция настоя за назначаването на чужденец в Прокуратурата"}
{"url": "http://www.focus-news.net/news/2019/08/29/2693781/afp-donald-tramp-otmeni-poseshtenieto-si-v-polsha-zaradi-uragana-dorian.html", "text": "Държавният глава на САЩ Доналд Тръмп отмени посещението си в Полша за отбелязване на годишнината от началото на Втората световна война, за да може да следи отблизо ситуацията с приближаващия се към страната ураган „Дориан“, предава  AFP . \r\n„За да гарантирам, че всички ресурси на федералното правителство са фокусирани върху наближаващата буря, реших да изпратя нашия вицепрезидент Майк Пенс в Полша този уикенд на мое място\", заяви американският президент от Белия дом. \r\nТръмп предупреди, че „Дориан“ може да се окаже „много мощен\" ураган. \r\n \r\n Тереза Герова", "date": "2019.08.29", "title": "AFP: Доналд Тръмп отмени посещението си в Полша заради урагана „Дориан“"}
{"url": "http://www.focus-news.net/news/2019/08/29/2693775/fokus-makedoniya-sdsm-izrazi-uverenost-che-shte-sblizhi-pozitsiite-si-s-vmro-dpmne-za-sp.html", "text": "Правителството на СДСМ изрази увереност, че има големи шансове до 10 септември да съгласува позицията си за новия закон за Специализираната прокуратура с опозицията, съобщава електронното издание на македонския  „Фокус“ , като се позовава на източници от партията на премиера Зоран Заев. \r\nВ СДСМ са доволни от процеса на обсъждане на закона с опозицията и подчертават, че най-доброто решение за тях е да приемат документа чрез консенсус на парламентарното заседание, насрочено за 10 септември. Ако не бъде постигнато съгласие, тогава Съветът на прокурорите ще трябва да назначи изпълняващ длъжността, след като срещу Катица Янева бе задействана процедура за освобождаването й от пост. \r\n \r\n Тереза Герова", "date": "2019.08.29", "title": "„Фокус“ (Македония): СДСМ изрази увереност, че ще сближи позициите си с ВМРО-ДПМНЕ за СП"}
{"url": "http://www.focus-news.net/news/2019/08/29/2693782/afp-donald-tramp-obyavi-sazdavaneto-na-novo-komandvane-v-pentagona-za-kosmicheska-voyna.html", "text": "Държавният глава на САЩ Доналд Тръмп обяви създаването на ново командване в Пентагона, което ще бъде посветено на военните действия в Космоса, предава  AFP , като допълва, че според Вашингтон Китай и Русия се опитват да подкопаят предимството на САЩ в най-новия военен фронт.   \r\n„Това е забележителен ден, който признава ново пространство на сигурността и отбраната на Америка\", заяви Тръмп по време на церемония в Белия дом. \r\n„SpaceCom ще гарантира, че господството на Америка в Космоса никога няма да бъде застрашено\", допълни президентът на САЩ.  \r\n \r\n Тереза Герова", "date": "2019.08.29", "title": "AFP: Доналд Тръмп обяви създаването на ново командване в Пентагона за космическа война"}
