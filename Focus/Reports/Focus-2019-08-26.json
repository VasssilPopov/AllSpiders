{"url": "http://www.focus-news.net/news/2019/08/26/2692727/sitel-makedoniya-zakonat-za-prokuraturata-vliza-v-parlamenta-bez-da-e-postignato-saglasie-mezhdu-partiite.html", "text": "Без напредък в преговорите между правителството и опозицията относно закона за прокуратурата, утре парламентът ще започне неговото разглеждане, заяви управляващото мнозинство, цитирано от македонския телевизионен канал  “Сител“ .  \r\nВ четвъртък правителството планира да започне неговото разглеждане в комисия. \r\nПоследният кръг от разговори приключи само със съгласието, че специалният прокурор не може да бъде автоматично прехвърлен в републиканската прокуратура, което се коментира като очевидно решение, като се има предвид, че Катица Янева е в ареста по делото „Рекет“. \r\nНай-големите различия между правителството и опозицията са за това дали и как да продължат специалните прокурорски производства, започнати след 30 юни 2017 г. \r\nОт друга страна, опозицията настоява, че това не е в съответствие с действащия закон за Специализираната прокуратура (СП). Те обявяват, че няма да гласуват утре за необходимостта от неговото внасяне и ще заявят, че той е внесен от СДСМ и ДСИ, без консултация с опозицията. Но те не изключват депутатите от ВМРО-ДПМНЕ да участват в дебата за изменение на Закона. \r\nВМРО-ДПМНЕ също така заявяват, че не застрашават интеграцията в ЕС, освен ако Съветът на ЕС не приеме своевременно дата за започване на преговори за членство. \r\nВластите и опозицията се споразумяха по принцип, че няма да има автоматично удължаване на мандатите, но правителството също така иска настоящият мандат на прокурорите от СП и прокуратурата за  организираната престъпност и корупцията да не бъдат съкратени. Междувременно опозицията отново заявява, че въпреки че има мандат, Вилма Русковска не отговаря на условията за новата прокуратура, защото е свързана със СДСМ. \r\nТърсят се решения за служителите на пълен работен ден от СП, докато за следователите от СП има две възможности - да се преместят в новата прокуратура или да се върнат в МВР, а след това да създадат нов разследващ център. За опозицията също е важно дали разследването ще покаже участието на други служители на СП в аферата „Рекет“. \r\nВъпреки че не е постигнат напредък, работните групи продължават да работят и следващото заседание вероятно ще бъде в сряда. \r\n \r\n  Юлиян Марков", "date": "2019.08.26", "title": "Сител (Македония): Законът за прокуратурата влиза в парламента без да е постигнато съгласие между партиите"}
{"url": "http://www.focus-news.net/news/2019/08/26/2692725/kyustendil-padnali-kamani-ima-po-patya-kyustendil-sofiya-v-rayona-na-konyavska-planina.html", "text": "Паднали камъни има по пътя Кюстендил – София в района на Конявска планина. Това съобщи слушател на  Радио „Фокус” – Кюстендил . Пътят в планината е мокър и трябва да се шофира със съобразена скорост. В участъка от пътен възел „Дупница Север“ до пътен възел „Бобошево“ на автомагистрала „Струма” преминават леките автомобили в посока София. Моторните превозни средства в посока Кулата преминават по път Е-79. Движението на МПС над 12 тона остава пренасочено по път Е-79. Отклонява се от автомагистрала „Струма“ от пътен възел „Долна Диканя“ до пътен възел „Бобошево“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срокът е до 31 август. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.08.26", "title": "Кюстендил: Паднали камъни има по пътя Кюстендил – София в района на Конявска планина"}
{"url": "http://www.focus-news.net/news/2019/08/26/2692726/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта. \r\nПрез нощта от днес до 30 август ще се спира движението през тунел „Кричим“ на път IIІ-866. Ремонтира се съоръжение, изградено преди 56 години. От 22:00 ч. до 06:00 ч. сутринта, ще се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.26", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/26/2692721/sport-novak-dzhokovich-shte-uchastva-v-kupa-deyvis-za-sarbiya.html", "text": "Световният №1 Новак Джокович ще участва за Сърбия в новия формат на Купа Дейвис, стартиращ на 18 ноември в Мадрид, потвърдиха от Сръбската федерация по тенис. \r\nЗа последно Джокович игра на Купа Дейвис през 2017 година, когато Сърбия достигна до полуфиналите. Той изведе страната си до победа в турнира през 2010 г. Според новия формат състезанието ще се проведе в рамките на месец, в един град и ще прилича на Световно първенство. \r\nСърбия е в група „А\" на турнира, заедно с Франция и Япония.", "date": "2019.08.26", "title": "Спорт: Новак Джокович ще участва в Купа Дейвис за Сърбия"}
{"url": "http://www.focus-news.net/news/2019/08/26/2692785/sreshtata-v-biarits-zavarshi-s-priemane-na-savmestno-izyavleniya-no-razlichiyata-ostanaha-obzor.html", "text": "Последния ден от срещата от високо равнище между лидерите на държавите от формата Г-7 в Биариц започна с коментари за неочакваното посещение на иранския външен министър Мохамед Джавад Зариф, който беше поканен от президента на Франция и домакин на събитието Еманюел Макрон. Президентът на САЩ Доналд Тръмп не пожела да се срещне с него, като заяви, че е \"твърде рано\" за подобна среща. Служители на американското правителство добавиха, че не са имали планове за среща между президента и Зариф, макар Тръмп да каза, че е очаквал министъра да посети срещата. \r\nПозицията на страните от групата на седемте най-развити страни Г-7 по редица регионални и международни кризи, включително ситуацията около Иран, Украйна, Либия и Хонконг, както и разногласията по отношение на търговията и данъците, бяха отразени в общото изявление след срещата на върха в Биариц от 24 до 26 август.  \r\nДенят беше използван и за провеждане на много двустранни срещи, както и като висока трибуна, от която лидерите не пропуснаха да представят собствените си позиции по най-важните въпроси от световния и вътрешния им дневен ред. \r\nПрезидентът на САЩ Доналд Тръмп се срещна с германския канцлер Ангела Меркел, с която са имали много противоречия в миналото, но този път той се изказа много позитивно за нея.Те обсъдиха световните и регионални въпроси на сигурността, в частност Либия, както и търговията  в кулоарите на срещата на върха на групата на седемте във френския град Биариц, съобщи Белият дом в понеделник. \r\n„Днес президентът Доналд Тръмп и германският канцлер Ангела Меркел се срещнаха в кулоарите на срещата на върха на Г-7 и обсъдиха предизвикателствата в областта на световната и регионална сигурност, по-специално в Либия и региона Сахел. Президентът и федералния канцлер се съгласиха за важността на ускорението на  световния икономически растеж, смекчаване на търговските бариери и закони, както и реформиране на Световната търговска организация “, се казва в документа. \r\nОсвен това Тръмп и Меркел обсъдиха търговските въпроси между Европейския съюз и Съединените щати и \"нечестните методи на търговия на Китай\". \r\n\"Президентът очаква посещението си в Берлин по покана на канцлера при първа възможност\", се казва в изявление на Белия дом. \r\nНа въпрос дали може да посети Германия преди предстоящото си посещение в Полша през следващите дни, Тръмп отговори: \"Рано е.\" „Но съвсем скоро ще бъдем в Германия“, добави той. \r\nПо-късно Тръмп заяви, че срещата му с Меркел е била продуктивна. \"Много продуктивна среща с германския канцлер Ангела Меркел\", написа той в социалната мрежа „Туитър“ \r\nПрезидентът на САЩ Доналд Тръмп заяви, че е готов да се срещне с иранския си колега Хасан Роухани през следващите няколко седмици след разговорите за ядрената програма на Техеран на срещата на върха на Г7 във Франция, предава AFP. \r\nМакрон заяви, че \"условията за среща\" между Тръмп и Роухани, която може да се състои \"в следващите няколко седмици\" са създадени чрез интензивна дипломация и консултации. \r\n\"Ако обстоятелствата бяха правилни, със сигурност бих се съгласил на това\", заяви Тръмп на съвместна пресконференция с Макрон. \r\nНа въпрос на репортери дали смята, че времевата линия, предложена от френския му колега, звучи реалистично, Тръмп отговори: \"Това е така\", добавяйки, че смята, че Роухани също ще бъде съгласен. \r\n\"Мисля, че ще иска да се срещнем. Мисля, че Иран иска да разреши тази ситуация\", добави Тръмп. \r\nАмериканският президент смекчи реториката си спрямо Китай и намекна за възможност за възобновяване на двустранните търговски преговори. \r\nДоналд Тръмп заяви, че САЩ са близко до споразумение с ЕС за митата: \r\n\"Между другото, ние (САЩ) сме много близо до споразумение с ЕС. Те не искат да се облагат автомобилите им\", каза Тръмп. \"Губим по 180 милиарда долара годишно заради ЕС. Това са много пари …\". В отговор  той даде да се разбере, че ще изгради равни отношения с Великобритания и ЕС след Брекзит, без да дава изрични предпочитания на Лондон или Брюксел. \r\nФренският президент Еманюел Макрон обяви в понеделник, че лидерите на Русия, Украйна, Германия и Франция ще проведат преговори през септември, насочени към прекратяване на конфликта в Източна Украйна. \r\n\"Смятаме, че съществуват условия за полезна среща на върха\", каза Макрон в края на срещата на върха на Г-7 във Франция, кaто приветстваме избора на нов президент в Украйна като възможност за прекратяване на петгодишната война там . \r\nМакрон заяви, че разговорите ще се проведат през септември, но не посочи точна дата. \r\nФренският президент вече се срещна с президента на Украйна Владимир Зеленски и покани руския Владимир Путин във Франция за преговори миналата седмица преди срещата на върха на Г-7 - от която Русия беше изключена след завземането на Крим, припомня агенцията. \r\nСлед разговорите си с Путин Макрон заяви, че има \"реална възможност\" за мир в Украйна след избирането на Зеленски. Самият Зеленски предложи да се срещне с Путин за разговори и през последните седмици разговаря с него по телефона. \r\nЗа връщането във формата на Русия възникна остра полемика, но въпреки всичко стана ясно, че Доналд Тръмп като домакин има намерение да покани руския президент на следващата среща на Г-7 догодина в САЩ. \r\nДържавите от Г-7 се разбраха да отпуснат 20 млн. евро за борбата с пожарите, бушуващи в Амазония. \r\nПо голямата част от парите ще бъдат използвани, за да бъдат изпратени самолети, които да се борят с бедствието, според източник, близък до френското президентство.  \r\nЛидерите на страните на срещата от формата Г-7 в Биариц, също така стигнаха до решение да подкрепят план за възстановяване на амазонските гори, който ще бъде изготвен от ООН през септември.  \r\nПо-рано британският премиер Борис Джонсън обяви, че Великобритания ще дари 10 млн. паунда за борба с пожарите в Бразилия. \r\n \r\n  Юлиян Марков", "date": "2019.08.26", "title": "Срещата в Биариц завърши с приемане на съвместно изявления, но различията останаха (ОБЗОР)"}
{"url": "http://www.focus-news.net/news/2019/08/26/2692724/ministar-boil-banov-razporedi-proverka-na-konkursa-v-nmu-i-na-vatreshnite-pravila-na-uchilishtata-po-izkustvata.html", "text": "Министър Боил Банов разпореди проверка на конкурса в НМУ и на вътрешните правила на училищата по изкуствата, съобщиха от пресцентъра на   Министерство на културата . \r\n„Казусът „Дарина Такова“ трябва да ни насочи вниманието към това как да подхождаме с внимание и уважение към всеки, който иска да работи с ученици, иска да предаде опит, знания и умения и има качествата за това, но по една или друга причина не се вписва в административните изисквания“. Това каза министърът на културата Боил Банов след срещата с директорът на Националното музикално училище „Любомир Пипков“ д-р Столина Добрева. Двамата се срещнаха в Министерството на културата днес по покана на министър Боил Банов по повод казуса, породен от недопускането до участие в конкурс за преподавател в НМУ на оперната певица Дарина Такова.  \r\nПо време на срещата двамата размениха своите гледни точки към ситуацията и обсъдиха как хората на изкуството във всички сфери, които искат да са полезни, да бъдат въвлечени в учебния процес, а не отблъсквани с административни правила.  \r\nСпоред него изпълнител от световен ранг, който е имал проблем с гласа не може и не трябва да бъде заставен да пее и да няма друга възможност за доказателства на таланта и преподавателските качества на кандидата. „Добрият ръководител е длъжен да намери баланс, среда, условия за развитие на духа на тези деца и на училището, да намери най-доброто, до което те могат да се докоснат. Това е работата на ръководителя, както и моята работа“, каза министър Боил Банов пред журналисти след срещата. \r\nПредстои експерти на Министерството на културата да направят проверка на обявяването на конкурса и условията за провеждането му. „Това са вътрешни правила, които не са наложени нито от МОН, нито от Министерството на културата, а са на самите директори, които имат достатъчно свобода“, поясни министърът. \r\n„Ще направим проверка и в другите училища по изкуствата, защото логиката изисква големите творци, които имат желание да влязат в нашата образователна система да бъдат поощрявани за това, а не възпирани от утежнени процедури, за да не върнем утре и други световно признати таланти“, заяви още министър Боил Банов. Според него общата цел е всички заедно да работят за творческото развитие на учениците, за това те да се развиват, да се учат, да се раздават, да черпят опита на най-добрите. \r\nНа въпрос дали Дарина Такова би приела да работи като консултант в училището, министърът отговори, че в момента това е изцяло работа на директора.  \r\nИскам да научим тези деца не само на това как да спазват правилата, а на това да уважават личностите, да не бъдат безкомпромисни към болката на хората и да не ги унижаваме, коментира още министър Банов. \r\nПреди срещата с директора на НМУ, министър Банов покани на разговор и събрали се пред сградата на Министерството на културата тази сутрин, по време на който бяха обсъдени различни аспекти на казуса и изслушани гледните точки на всички страни.", "date": "2019.08.26", "title": "Министър Боил Банов разпореди проверка на конкурса в НМУ и на вътрешните правила на училищата по изкуствата"}
{"url": "http://www.focus-news.net/news/2019/08/26/2692729/shumen-63-godishen-mazh-e-s-fraktura-na-sedmi-shien-preshlen-sled-katastrofa-blizo-do-tsarev-brod.html", "text": "63-годишен мъж е с фрактура на седми шиен прешлен след катастрофа близо до Царев брод, Шумен. Това съобщиха от  ОДМВР – Шумен . Сигнал за произшесвтието е постъпил около 14.30 часа на 25 август. На място полицейските служители установили, че в автомобила няма никой. Две момчета на 9 и 15 години са със сътресение на мозъка вследствие на катастрофата. 39-годишната жена, която управлявала автомобила  е правоспособна, няма данни за употреба на алкогол. След като пристигнали на място полицейските служители установили, че в автомобила няма никой. Водач на тежкотоварен автомобил обяснил, че минути след като станала катастрофата преминал лек автомобил и оказал съдействие да откара водача и пътниците в болницата в Шумен. Инцидентът е станал по време на изпреварване. Водачът на лек автомобил с варненска регистрация губи контрол, излиза вдясно от пътя и се преобръща. По случая е образувано досъдебно производство.", "date": "2019.08.26", "title": "Шумен: 63-годишен мъж е с фрактура на седми шиен прешлен след катастрофа близо до Царев брод"}
{"url": "http://www.focus-news.net/news/2019/08/26/2692731/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп смята, че руско присъствие на следващата среща от високо равнище на Г-7 ще бъде \"полезно\", предава агенция  ТАСС \r\nTой заяви това преди да се срещне с германския канцлер Ангела Меркел на тазгодишната среща на формата в Биариц. \r\nСпоред Тръмп, който ще е домакин на следващата среща, тя \"вероятно ще се проведе в Маями\". На въпрос дали Русия ще бъде поканена, той отговори „че би било полезно“, но добави, че не всички лидери са съгласни с това. \r\nПо-рано председателя на Европейския съвет Доналд Туск категорично се противопостави на това Москва да присъства на срещите на Г-7, като заяви, че причината тя да няма представители в Биариц е кризата в Украйна, която все още не е решена, според него. \r\n*** \r\n \r\n  Украинската полиция заяви, че разследват случай, в който ракета от ръчен противотанков гранатомет е била изстреляна и е експлодирала върху офис сграда в столицата, съобщава  AFP  . \r\nИнцидентът се е случил късно през нощта, когато някой е изстрелял ракета по офис сграда в централната част на Киев.  \r\nВ следствие от атаката няма пострадали, но има щети по фасадата, прозорците и част от интериора на сградата, в която се помещава местна строителна компания. \r\nОт местната полиция заявиха, че разследват инцидента като „терористичен акт“, но отказаха да съобщят повече детайли.  \r\nМиналия месец подобна така покоси офис на украински телевизионен канал, собственост на проруски депутат. Тогава също нямаше пострадали при нападението, а полицията все още не е открила извършителите. \r\n*** \r\n \r\n  Държавите от Г-7 се разбраха да отпуснат 20 млн. евро за борбата с пожарите, бушуващи в Амазония, предава  AFP . \r\nПо голямата част от парите ще бъдат използвани, за да бъдат изпратени самолети, които да се борят с бедствието, според източник, близък до френското президентство.  \r\nЛидерите на страните на срещата от формата Г-7 в Биариц, също така стигнаха до решение да подкрепят план за възстановяване на амазонските гори, който ще бъде изготвен от ООН през септември.  \r\nПо-рано британският премиер Борис Джонсън обяви, че Великобритания ще дари 10 млн. паунда за борба с пожарите в Бразилия.  \r\n*** \r\n \r\n  Турски изтребители са нарушили гръцкото въздушно пространство, като са прелетели над Егейско Море, пише електронното издание на гръцкия вестник  Kathimernini . \r\nДвойка изтребители Ф-16 са навлезли в гръцкото въздушно пространство без да предупредят атинските власти и са преминали над два острова в егейско море, като са летели на височина от около 7 километра.  \r\nМинути по-късно още два самолета Ф-4 са навлезли в небето над Гърция, като са прелетели над същите острови на височина малко повече от 3 километра.  \r\nВсички турски самолети са били прогонени от гръцките военновъздушни сили според международните правила.   \r\n*** \r\n \r\n Президентът на Иран Хасан Роухани се намира в Биариц по време на срещата на върха на Г-7, но той е бил поканен от неправителствени организации (НПО). Това заяви френският президент Еманюел Макрон, говорейки на пресконференция, цитиран от  TACC . \r\n\"Що се отнася до лидера Роухани, той e във Франция по покана на неправителствени организации, а не по покана на председателството на Г7 на страната,\" каза френският президент. \r\nМакрон добави, че не се е срещал лично с Роухани, „но ако (иранският президент) иска, той  е готов да го направи“. \r\nВ неделя иранският външен министър Мохамад Джавад Зариф пристигна на срещата на върха на Г-7 в Биариц, чието посещение не беше планирано съгласно официалната програма . Консултациите на иранския външен министър в Биариц продължиха 3 часа и половина. От тях Зариф разговаря с Макрон около половин час, а останалото време с екип от френски преговарящи, водени от външния министър Жан-Ив Льо Дриан. \r\nПредставител на Елисейския дворец изрази удовлетворение от резултата от срещата. Президентът на САЩ Доналд Тръмп заяви в понеделник, че не е възразил срещу пристигането на Зариф на срещата на върха, но не е искал да се срещне с него. \r\n*** \r\n \r\n Президентът на САЩ Доналд Тръмп възнамерява да посети Германия скоро по покана на германския канцлер Ангела Меркел. Това обяви американският лидер в понеделник в кулоарите на срещата на Г-7 в Биариц, цитиран от  TACC . \r\n„Ще дойдем там“, каза Тръмп преди срещата с Меркел. Той подчерта, че това е „голяма чест“ за него. \"Ще пристигнем там, вероятно, скоро\", добави американският лидер. \r\nНа въпрос дали може да посети Германия преди предстоящото си посещение в Полша през следващите дни, Тръмп отговори: \"Рано е.\" „Но съвсем скоро ще бъдем в Германия“, добави той. \r\nПо-късно Тръмп заяви, че срещата му с Меркел е била продуктивна. \"Много продуктивна среща с германския канцлер Ангела Меркел\", написа той в социалната мрежа „Туитър“. \r\n*** \r\n \r\n Президентът на САЩ Доналд Тръмп обсъди световните и регионални въпроси на сигурността, в частност Либия, както и търговията с германския канцлер Ангела Меркел в кулоарите на срещата на върха на групата на седем във френския Биариц, съобщи Белият дом в понеделник, цитиран от  РИА Новости . \r\n„Днес президентът Доналд Тръмп и германският канцлер Ангела Меркел се срещнаха в кулоарите на срещата на върха на Г-7 и обсъдиха предизвикателствата в областта на световната и регионална сигурност, по-специално в Либия и региона Сахел. Президентът и федералния канцлер се съгласиха за важността на ускорението на  световния икономически растеж, смекчаване на търговските бариери и закони, както и реформиране на Световната търговска организация “, се казва в документа. \r\nОсвен това Тръмп и Меркел обсъдиха търговските въпроси между Европейския съюз и Съединените щати и \"нечестните методи за търговия на Китай\". \r\n\"Президентът очаква посещението си в Берлин по покана на канцлера при първа възможност\", се казва в изявление на Белия дом. \r\n*** \r\n \r\n Косово ще проведе предсрочни избори на 6 октомври, обяви кабинетът на президента в понеделник, цитиран  от  AFP . \r\nРешението бе взето след като депутатите гласуваха миналата седмица за разпускане на парламента след оставката  на премиера Рамуш Харадинай. \r\nПрезидентът Хашим Тачи \"реши днес да свика предсрочни избори за парламент ... и определи датата - неделя, 6 октомври 2019 г.\", се казва в изявление на кабинета на президента. \r\n***", "date": "2019.08.26", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/26/2692730/veliko-tarnovo-do-kraya-na-septemvri-remontirat-uchastak-ot-patya-pavlikeni-selo-samovodene.html", "text": "В едната лента се осъществява движението в участък от пътя Павликени – село Самоводене. В отсечката от км 8+900 до км 30+762 тече ремонт и трафикът се пропуска последователно в едното платно и за двете посоки. Това съобщават за  Радио „Фокус“ – Велико Търново  от Областно пътно управление – Велико Търново. На място има поставени светофар и пътни знаци. Дейностите ще продължат до края на септември. Времето в региона е предимно слънчево, настилките са сухи. Движението в края на работния ден е спокойно. Натоварено е по главните пътища в областта, както и в района на Прохода на Републиката. Нови въведени ограничения няма. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите отново ще продължат до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. \r\nЛуиза ТРАНЧЕВА", "date": "2019.08.26", "title": "Велико Търново: До края на септември ремонтират участък от пътя Павликени – село Самоводене"}
{"url": "http://www.focus-news.net/news/2019/08/26/2692733/kardzhali-noviyat-kmet-na-istanbul-e-posetil-skautite-ot-grada.html", "text": "Новият кмет на Истанбул е посетил скаутите от Кърджали. Това съобщиха от пресцентъра на  Община Кърджали . Групата скаути от 40 ученици от 5 до 8 клас, които са били  на едноседмичен отдих в Международния скаутски лагер в столицата на Турция са се завърнали снощи от южната ни съседка. На 24 август 2019 г. в лагера, в който летуваха ученици от 11 държави, е бил отбелязан международния ден на младежта. Нашите ученици са подготвили кът с изложение на рекламни материали и сувенири от България и община Кърджали. Гост в лагера на този ден е бил кметът на Голяма община Истанбул Екрем Имамогл, който по време на обиколката  си на изложението е поздравил децата от Кърджали и споделил добрите си впечатления от срещата с кмета на Кърджали. Вечерта  край лагерния огън Екрем Имамоглу седнал редом с отряда на кърджалийските скаути. Интересна е била също за децата обиколката по историческите и туристически забележителности на Истанбул, в средновековието Константинопол, столица на Византийската империя. Община Кърджали изпраща на лагер в Истанбул ученици от  2005 година. До сега броят на летувалите в международния скаутски лагер ученици от Кърджали е 1100.", "date": "2019.08.26", "title": "Кърджали: Новият кмет на Истанбул е посетил скаутите от града"}
{"url": "http://www.focus-news.net/news/2019/08/26/2692728/blagoevgrad-normalno-natovaren-e-trafikat-po-osnovnite-patni-napravleniya-v-oblastta.html", "text": "Нормално натоварен е трафикът по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Няма данни за образували се задръствания или колони от автомобили по автомагистрала „Струма“, главен път Е-79 и второкласен път 19 Симитли – Гоце Делчев. През деня обстановката по пътищата в региона е била спокойна и няма регистрирани тежки пътни инциденти. По пътната мрежа не се извършват ремонтни дейности и няма въведени ограничения за движението. Повишена е опасността от падащи камъни в Кресненското дефиле и в района на проходите Предел и Папаз Чаир. \r\nМокри и хлъзгави са пътните настилки в Благоевград, а трафикът също е нормално натоварен. По-интензивно движение се наблюдава по булевард „Св. св. Кирил и Методий“, „Васил Левски“ и „Св. Димитър Солунски“. В града не се извършват ремонтни дейности, поради които да са въведени ограничения за движението на моторни превозни средства. През деня няма регистрирани тежки пътни инциденти. Градският транспорт се движи по разписание и без отклонения от редовния си маршрут. \r\nЛивия НИНОВА", "date": "2019.08.26", "title": "Благоевград: Нормално натоварен е трафикът по основните пътни направления в областта"}
{"url": "http://www.focus-news.net/news/2019/08/26/2692732/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.08.26", "title": "Кюстендил: Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/08/26/2692723/yanko-karamitev-natsionalno-sdruzhenie-na-sobstvenitsite-na-nedarzhavni-gori-shte-ima-mnogo-propusnati-polzi-ot-ogranicheniya-sreshtu-razprostranenieto-na-afrikanska-chuma-po-svinete.html", "text": "Ще има много пропуснати ползи от въведените ограничения срещу разпространението на африканска чума по свинете (АЧС). Това заяви пред журналисти след срещата на дърводобивния бранш със зам.-министъра на земеделието Атанас Добрев в Смолян Янко Карамитев – председател на Националното сдружение на собствениците на недържавни гори, предаде репортер на  Радио „Фокус“ – Смолян . „На срещата казаха, че ще се опитат да отговорят на нашите изискванията. Една от целите ни е, дървесината, която се намира в момента в гората да се извози, за да няма загуби за собствениците. Другото, което искаме е ако възможно санитарните и принудителни сечи да не спират, защото това е предпоставка за развитие на корояди и каламитети след това. Не искаме да предизвикване отново проблемът, който решаваме от години. Това е нашата цел и се надявам, че ще бъдат удовлетворени исканията ни“, отбеляза Карамитев.  \r\nТой уточни, че дорводобивния и дървопреработващ бранш трудно ще издържат два месеца да не влизат в инфектираните зони, но ще се наложи. „Ще е много трудно, както за собствениците, така и за дърводобивници и дървопреработватели. Ако инфектираната зона продължи да се увеличава, ще мислим за протести, но положението не е добро. Над 50 хил. дка влизат в зоната. Ще има много пропуснати ползи от въведените ограничения“, каза още Карамитев. \r\nНели ГЕРГЬОВСКА", "date": "2019.08.26", "title": "Янко Карамитев, Национално сдружение на собствениците на недържавни гори: Ще има много пропуснати ползи от ограничения срещу разпространението на африканска чума по свинете"}
{"url": "http://www.focus-news.net/news/2019/08/26/2692464/predstoyashti-sabitiya-v-stranata-za-26-avgust-agentsiya-fokus.html", "text": "*** \r\n \r\nОт 20.30 часа на площад „Македония“ ще бъде официално открит 7-ият Международен турнир по футбол „Купите на Община Благоевград“. Преди откриването ще се състои шествие, което ще тръгне в 20.00 часа от Съдебната палата, ще мине по улица „Тодор Александров” и ще стигне до пл. „Македония“. Седмият международен футболен турнир за деца „За купите на Община Благоевград” e под патронажа на кмета д-р Атанас Камбитов и ще се проведе в дните до 31 август. \r\n \r\n \r\n*** \r\n \r\nОт 20.30 часа на сцената на Летния театър ще се състои официална церемония за откриване на 47-ото издание на Международния фолклорен фестивал. Програмата на фестивала ще започне в 17.30 часа дефиле на всички състави от пл. „Тройката“ през Община Бургас до Летния театър.  \r\n \r\n \r\n*** \r\n \r\nОт 09.00 часа до 17.30 часа в Народно читалище „Йордан Йовков - 1870 г.“ ще се проведе Летен детски център „Млади възрожденци“. \r\n \r\n \r\n*** \r\n \r\nОт 10.30 часа до 11.30 часа в Художествената галерия ще се състои Лятна работилница за въображение - занятия с деца. \r\n \r\n \r\n*** \r\n \r\nОт 18.00 часа на градския площад ще се състои тържествено откриване на бюст-паметник на Васил Левски. Поводът е 50-ата годишнина от обявяването на Дългопол за град. На събитието е поканен заместник министър-председателят по обществения ред и сигурност и министър на отбраната Красимир Каракачанов. \r\n \r\n \r\n*** \r\n \r\nОт 15.30 часа в Санаторно-оздравителния комплекс „Камчия“ ще се проведе семинар на тема „Хуманистична образователна среда в образователните институции за формиране на нравствени и духовни качества у децата и учениците“. В семинара ще участват министърът на образованието и науката Красимир Вълчев, председателят на Синдиката на българските учители д.ик.н. Янка Такева, зам.-изпълнителен директор на СОК „Камчия“ ЕАД Лазар Стоянов и Станка Шопова, председател на УС на Фондация „Устойчиво развитие за България“. Събитието ще се провежда в дните до 31 август. \r\n \r\n \r\n*** \r\n \r\nОт 10.30 часа в производствения център на Кока-Кола в Костинброд ще се проведе откриване на нови производствени мощности на компанията. Събитието ще бъде уважено от министър-председателя Бойко Борисов, посланика на Гърция в България Н.Пр. Григориос Василоконстандакис, изпълняващия длъжността посланик на САЩ в България Джъстин П. Фридман, кмета на София Йорданка Фандъкова и други представители на изпълнителната власт. \r\n \r\n \r\n*** \r\n \r\nОт 10.00 часа 25-и състав на Районния съд ще гледа делото срещу Христо П.,  срещу когото е повдигнато обвинение по чл.325б,  ал.2 т.2 пр.ІІ и т.3 пр.І вр. с ал. 1 пр.ІІ от НК за проява на жестокост към гръбначно животно. \r\n \r\n \r\n*** \r\n \r\nВ Биосферен парк „Сребърна“ ще се проведе международен пленер за художници от България и Румъния. Инициативата е в рамките на проект „Развитие на общия туризъм и възстановяване на културното наследство“, финансиран по програма Interreg VA Румъния-България 2014-2020 г.“. Пленерът ще се проведе в дните до 1 септември 2019 г.", "date": "2019.08.26", "title": "Предстоящи събития в страната за 26 август (Агенция „Фокус“)"}
{"url": "http://www.focus-news.net/news/2019/08/26/2692720/burgas-sp-more-shte-uchastva-v-sozopolskata-apoloniya.html", "text": "На 5 септември, от 17.00 часа ,общинското издание на Бургас за литература – списание „Море“, ще бъде представено от редакторите Иван Сухиванов и Росен Друмев в рамките на Аполония ’2019  в Созопол. Това съобщиха от пресцентъра на  Община Бургас .", "date": "2019.08.26", "title": "Бургас: Сп. „Море“ ще участва в созополската Аполония"}
{"url": "http://www.focus-news.net/news/2019/08/26/2692735/predstoyashti-mezhdunarodni-sabitiya-za-27-avgust-agentsiya-fokus.html", "text": "*** \r\n  Световен ден за почит на жертвите на тероризма \r\n \r\n*** \r\n  Владимир Путин ще се срещне с турския президент Реджеп Тайип Ердоган \r\n \r\n*** \r\n  Консултации на политическите партии с италианския президент за разрешаване на политическата криза в страната \r\n \r\n*** \r\n  Джереми Корбин ще проведе междупартийни разговори за спиране на Брекзит без сделка \r\n \r\n*** \r\n  Нов опит за скачване на „Союз МС-14“ с робота Фьодор на борда \r\n \r\n*** \r\n  Брекзит партията ще представи кандидати за бъдещи парламентарни избори \r\n \r\n*** \r\n  Съвместни военни учения на САЩ и някои латиноамерикански страни", "date": "2019.08.26", "title": "Предстоящи международни събития за 27 август  (Агенция \"Фокус\")"}
{"url": "http://www.focus-news.net/news/2019/08/26/2692468/redzhep-erdogan-turtsiya-shte-zashtitava-pravata-si-v-iztochnoto-sredizemnomorie.html", "text": "Президентът на Турция Реджеп Тайип Ердоган поддържа позицията, че Турция ще защитава правото си да добива природен газ от Изключителната икономическа зона на Кипър, предава  Anadolu Agency . \r\nТурският президент отново заяви, че Турция е решена да защитава правата си в Източното Средиземноморие, като се обърна към голяма група от хора в квартал Юсуфели в североизточната провинция Артвин. \r\nКритикувайки противопоставянето на западните държави срещу хода на Анкара в региона, Ердоган заяви че „ние ще защитаваме правата на Турция в Източното Средиземноморие в пълна степен, въпреки западните заплахи.\" \r\nТурция продължава да оспорва едностранните сондажи на Република Кипър в Източното Средиземноморие, като твърди, че Севернотурската кипърска република (СКТР) също има права върху ресурсите в района. \r\nПо-рано Анкара изпрати два кораба в Източното Средиземноморие, като отстоява правото на Турция и СКТР да използват ресурсите на Кипър. \r\nАтина и гръцките киприоти се противопоставят на този ход и призоваваха лидерите на Европейския съюз да се присъединят към техните критики. \r\n \r\n  Теодор Пенев", "date": "2019.08.26", "title": "Реджеп Ердоган: Турция ще защитава правата си в Източното Средиземноморие"}
{"url": "http://www.focus-news.net/news/2019/08/26/2692734/kathimerini-gartsiya-premahva-kontrola-varhu-kapitalite.html", "text": "Гърция премахва изцяло контрола върху капиталите, заяви премиерът Кириакос Мицотакис в понеделник, цитиран от електронното издание на гръцкия вестник   Kathimerini . \r\nТози ход дава ясен сигнал за продължаващото завръщане на икономиката към стабилност след срива и три международни спасителни програми от 2010 година насам, коментира изданието. \r\n„От днес контролът върху капиталите е в минало време“, заяви Мицотакис пред депутатите в парламента. \r\nАтина наложи контрола върху капиталите през юни 2015 г., когато Гърция беше въвлечена в спор с кредиторите за това как да укрепи икономиката с натрупан колосален дълг, а банките отказваха да и предоставят заеми. \r\nПо това време Европейската централна банка реши да прекрати финансирането на гръцките банки, което доведе до три седмично спиране на банките и ограничение за теглене на банкомат от по 60 евро на ден. \r\nОттогава ограниченията постепенно се облекчават. Ограничението за теглене на пари в брой беше напълно отменено през октомври 2018 г. Но ограниченията за парични преводи в чужбина все още бяха валидни. \r\nВъзстановяването на свободното движение на капитали ще спомогне за засилване на доверието, привличане на инвестиции и ще отвори пътя за по-нататъшно повишаване на кредитните рейтинги на гръцката икономика. Гърция все още е класирана в инвестиционна категория от рейтинговите агенции. \r\n \r\n  Юлиян Марков", "date": "2019.08.26", "title": "Kathimerini: Гърция премахва контрола върху капиталите"}
{"url": "http://www.focus-news.net/news/2019/08/26/2692470/voice-of-america-talibanite-ochakvat-skoro-da-se-sporazumeyat-sas-sasht-za-afganistan.html", "text": "Талибаните смятат, че съвсем скоро ще бъде постигната сделка за прекратяване на конфликта в Афганистан, който ще сложи край на войната в страната, която се води от вече 18 години, съобщава американската медия  Voice of America . \r\nРешителният девети кръг от преговорите в диалога между САЩ и талибанското движение в Афганистан започна по-рано в Катар. От името на Вашингтон в Катар преговаря Залмай Халилзад, който е от афганистански произход.  \r\nГоворителят на талибаните Забихула Муджахид заяви пред VOA, че двете страни уточняват детайлите около изтеглянето на войските на САЩ и НАТО от региона.  \r\nТой изрази надежда, че този път всички детайли ще бъдат лесно изгладени и заяви, че засега се работи по механизъм за извеждането на американските войски от Афганистан и като цяло няма големи спънки за това преговорите скоро да бъдат завършени. \r\nВъпросният „механизъм“ ще уточни как точно военнослужещите ще се изтеглят от страната, откъде ще започне изтеглянето им и колко ще е дълъг този процес. \r\nМуджахид каза, че талибанските и американските преговарящи ще имат нужда от \"още един ден\", за да се оформят подробностите по сделката. Той говори пред VOA малко преди двете страни да възобновят дискусиите в Доха, Катар.  \r\nТалибанският представител не пожела да обсъжда повече срока за изтегляне на американската армия, като представителите на САЩ също отказаха да коментират на този етап. \r\nМеждувременно талибански медии публикуваха по-рано видео съобщение от ръководителя на екипа за преговори на бунтовниците Шер Мохамед Абас Станекзай,  в което той твърди, че неговата групировка е поставила САЩ и съюзниците им от НАТО „на колене“ във войната. \r\n„Вярвам, че американците ще напуснат Афганистан много скоро. Те са победени и Афганистан отново ще бъде освободен “, заявява той. \r\nТвърденията на Станекзай засилват опасенията, че изтеглянето на силите на САЩ и НАТО ще окуражи талибаните и че бунтовниците може да не спазят своите ангажименти по споразумението. \r\nПредставителят на САЩ в преговорите, Халилзад, планира да пътува към Кабул веднага след като бъде постигната сделка, за да съобщи подробностите около нея на правителството на Афганистан, с което талибаните не желаят да преговарят.  \r\n \r\n  Теодор Пенев", "date": "2019.08.26", "title": "Voice of America: Талибаните очакват скоро да се споразумеят със САЩ за Афганистан"}
{"url": "http://www.focus-news.net/news/2019/08/26/2692463/pregled-na-osnovnite-temi-v-svetovniya-pechat-agentsiya-fokus.html", "text": "Белият дом коментира думите на президента Тръмп за търговската война с Китай, след като изглеждаше, че президентът  изказа съжаление относно ескалирането на търговското напрежение на срещата на върха на групата на седемте, където световните лидери до голяма степен отказаха търговските му практики, пише американският вестник  The Wall Street Journal \r\nПопитан по време на закуска с британския премиер Борис Джонсън в неделя дали има някакви намерения за засилване на търговската война с обявяването на по-високи мита миналата седмица в отговор на въведените от Пекин Тръмп каза на репортерите: „Да, разбира се. Защо не? “Притиснат по-нататък, той добави:„ Може също така. Имам допълнителни намерения за всичко.\" \r\nПрес-секретарят на Белия дом Стефани Гришам, няколко часа по-късно, заяви, че отговорът на президента е „силно неправилно тълкуван.“ В изявление тя каза: „Президентът Тръмп отговори положително - той  съжалява, че не е повишил митата“. \r\nРешението за допълнително затягане на търговската война служи като още едно напомняне на подхода на президента към външната и икономическа политика и вероятно допълнително ще засили опасенията от възможна рецесия. Ескалирането на митата както от Китай, така и от САЩ миналата седмица понижи цените на акции и държавни облигации. \r\nПозицията му,  която се превърна в познатата рутина на изолация на Тръмп по време на събирания на световните лидери, където президентът се движи по своя собствен дневен ред за ужас на своите колеги. \r\nДруги лидери, присъстващи на Г-7, призоваха за прекратяване на режима на митата на президента, заявявайки, че те вредят на световната икономика и отслабват съюзите. През последните два дни президентът се конфронтира с други световни лидери - а понякога и със собствената си администрация - за Иран, Северна Корея и Русия, дори когато се опитваше да покаже чувство за хумор пред своите колеги. \r\nТези противоречия бяха видими в няколко момента на разделение  между САЩ и други страни от Г-7, както и между президента и неговите съветници - които направиха срещата на върха да изглежда осакатена . \r\nДокато президентът на Франция Еманюел Макрон влезе в заседание с Тръмп и другите лидери, старши съветник на френския лидер беше чут да казва: \"Трябва да намалим напрежението.\" \r\nПредседателят на Европейския съвет Доналд Туск, изказвайки се на срещата на върха в събота, заяви, че прекратяването на търговските войни е „спешно и съществено“. \r\n \r\n\"Търговските войни ще доведат до рецесия, докато търговските сделки ще засилят икономиката, да не говорим за факта, че търговските войни сред страните от Г-7 ще доведат до разрушаване на вече отслабеното доверие сред нас\", каза той. \r\nТръмп, преди заминаването си за Франция в петък, заплаши да обложи френското вино, ако  Макрон обложи с данък американските технологични компании. В миналото той многократно е заплашвал да въведе мита за европейските автомобили. \r\nТръмп в неделя отново критикува търговските практики на Пекин като \"възмутителни\" и отстоява правото си да обяви извънредно положение по този въпрос, което според Белия дом ще даде на президента правомощието да нареди на компаниите да не правят бизнес с Китай. В петък Тръмп в поредица от съобщения в социалната мрежа „Туитър“ заяви, че призовава компаниите, които правят бизнес с Китай, да проучат преместването - директива, която в момента няма правомощията да издаде. \r\nВ публикация от борда на президентския самолет на път за Франция, Тръмп каза, че може да изпълни тази заповед чрез Закона за извънредните икономически правомощия от 1977 г., който позволява на президента да блокира действията на отделните компании - но само ако първо той обяви извънредно положение. Попитан в неделя дали планира да го направи, Тръмп каза на репортерите: „Имам право на това“, но не каза дали ще продължи по този път на действие. \r\n„Когато крадат и ни отнемат интелектуалната собственост… в много отношения това е извънредно положение“, каза той, но добави: „В момента нямам планове.“ Тръмп каза, че САЩ „се разбираме много добре с Китай в момента. \" \r\nТръмп също така отхвърли, че други членове на Г-7, която включва Франция, Германия, Великобритания, Япония, Италия и Канада, го притискат да прекрати търговската война. „Мисля, че те уважават търговската война“, заяви господин Тръмп сутринта, след като се срещна с останалите лидери на Г-7 на вечеря. \"Никой не ми е казал това и никой не би ми казал това.\" \r\nМинути по-късно Борис Джонсън каза точно това. „Само за да отчетем нашето виждане за търговската война, ние подкрепяме търговския мир като цяло и работим за него ако можем“, каза той на президента. „Не харесваме митата като цяло.“ \r\nВ неделя близък сътрудник на Макрон заяви, че лидерите на Г-7 са се споразумели по време на вечерята при закрити врата в събота по две основни цели относно Иран: Предотвратяване на възможността Техеран да получи ядрено оръжие и да се намери път за диалог. Източникът каза, че лидерите са решили, че ще трябва Макрон, като ротационен председател на Г-7, да предаде посланието на Иран. \r\nТази илюзия за сътрудничество беше съборена минути по-късно. Тръмп, попита дали той е подписал съобщение до Иран, което Макрон да представи и каза, че не е обсъждал това. Лице, запознато с въпроса, каза, че президентът не се е съгласил, че Франция може да предаде съобщение на Иран, тъй като не се е съгласил с текста на съобщението, което ще бъде изпратено. \r\n„Ние ще си вършим нашата работа, но не мога да попреча на хората да говорят“, каза Тръмп. \"Ако искат да говорят, могат да говорят.\" \r\n„Президентът Тръмп е прав, няма официален мандат от Г-7“, потвърди по-късно Макрон. \r\nКлубът на богатите нации също е разделен в подхода си към Русия, която беше изхвърлена от групата през 2014 г. заради анексията на Крим. \r\nЛидерите проведоха разгорещена дискусия по време на вечерята в събота. Франция, Германия и Великобритания се противопоставиха Русия да се присъедини отново към групата, докато Тръмп призова за възстановяване членството на Москва. \r\nВ неделя американски служител заяви, че лидерите са се съгласили, че е твърде рано да поканят Русия да се присъедини отново към Г-7. Британският премиер Джонсън беше заснет, поздравявайки Макрон за справяне с този труден въпрос по време на вечерята.“ Добре изиграно“ каза Джонсън на Макрон на френски. \r\nТози крехък консенсус бе разбит, когато Тръмп, в рамките на среща с японския премиер Шиндзо Абе, заяви пред репортери, че има „редица хора, които биха искали да видят Русия“ и че не е взето решение дали да се изпрати покана. \r\nСъщо така в срещата с Абе, Тръмп каза, че ракетните изпитания на Северна Корея не нарушават никакви споразумения, казвайки, че „не е щастлив“ от това, но „ние сме в свят на ракети, хора, независимо дали ви харесва или не. ” Абе каза, че е„ много ясно ”, че ракетните изпитания (на Северна Корея) нарушават резолюциите на Съвета за сигурност на ООН. \r\nПо-рано в неделя президентът отхвърли  съобщенията за напрежение между САЩ и другите членове на Г-7. „Преди да пристигна във Франция,„ Фалшивите и отвратителни новини “казваха, че отношенията с останалите 6 държави в Г-7 са много напрегнати и че двата дни срещи ще бъдат катастрофа“, пише той. „Е, имаме много добри срещи, лидерите се разбираме много добре, а нашата страна, икономически, се справя чудесно – това се говори по света!“ \r\nНо часове след пристигането на Тръмп в Биариц, американските служители започнаха да критикуват частно господин Макрон за начина, по който Макрон ръководи срещата, обвинявайки правителството му, че игнорира приноса на Вашингтон преди събитието и съсредоточи своята програма върху „сложните” въпроси, климатичните промени  и развитието на Африка, за да се хареса на политическата база на френския президент. \r\nКлиматичните промени също бяха основен фокус и миналата година на срещата на Г-7, а други световни лидери заявиха, че въпросът е приоритет преди тазгодишната среща на върха, по-специално, заради пожарите, които бушуват в Амазония, и които предизвикаха опасения за щетите върху екосистемата в региона и в световен мащаб. \r\n*** \r\n \r\n  Служител от администрацията на президентът на САЩ Доналд Тръмп заяви, че президентът на Франция Еманюел Макрон се опитва да „разедини Г-7“ с опитите си да насочи темите за разговор към промените в климата и равенството между половете в опит да трупа популярност сред избирателите си във Франция, пише американският вестник  The Washington Examiner .  \r\n„Нашето виждане е, че Франция се опитва да прокара тези други проблеми, които стоят настрана от глобалната икономика, националната сигурност и търговията, тя се опитва да разедини Г-7“, заяви служителят на Тръмп. \r\nСамият Доналд Тръмп се срещна лично с Макрон преди срещата на лидерите от формата Г-7 в Биариц и заяви по-късно, че е в добри отношения с френския президент.  \r\n„Приятели сме от много време. И от време на време се караме, не много. Но се разбираме много добре. Имаме много добри взаимоотношения. Донякъде, бих казал специални взаимоотношения.“, заяви американският президент.  \r\nПо време на срещата си, двамата са обсъдили много проблеми, включително увеличаващото се напрежение в Иран, Русия, както и търговските политики, както твърди Макрон. \r\n*** \r\n \r\n  Израелската армия е в пълна бойна готовност в очакване на възможни ответни действия от страна на Техеран, след като военновъздушните сили на Тел Авив удариха ирански цели в Сирия, пише вестник  The Jerusalem Post . \r\nТел Авив твърди, че по-рано е отблъснал атаки от страна на Революционната гвардия на Иран в северната част на страната, а ислямската република е разположила системи за противоракетна отбрана в региона. \r\nКабинетът по сигурността заяви, че целта на операцията на Израел е била да заяви ясно, че \"няма да позволи на Иран да се установи в Сирия.\" \r\nБившият командир от силите за отбрана Йоав Галант повтори това съобщение в интервю за армейското радио. \r\n\"Израелските сили за отбрана не издават такова изявление без одобрението на министъра на отбраната\", заяви лидерът на партия „Наш дом Израел“ Авигдор Либерман. \r\nВоенновъздушните сили на страната удариха няколко цели в село Акраба на юг от сирийската столица Дамаск. Според бригаден генерал Ронен Манелис, Революционната гвардия на Иран е планирала да нанесе удар в Северен Израел по-рано, като изпрати няколко въоръжени дрона срещу него. Това е и причината за въздушните удари от страна на Тел Авив. \r\nГенералът добави, че силите на Израел са бомбардирали няколо цели в Акраба, където е имало присъствие на сили на гвардията, както и на шиитски милиции. Там са били разположени и ирански ракети.  \r\n\"Силите ни за сигурност са в готовност да продължит както отбранителни, така и настъпателни действия, доколкото са необходими, срещу плановете за нападение над Израел\", допълни Манелис . \r\nТой също така заяви, че военните \"държат Иран и сирийския режим са пряко отговорни за опита за терористична атака \" в северната част на страната.  \r\n*** \r\n \r\n Иранският военноморски флот е готов да придружи  танкера „Адриан Дария 1“, ако това бъде поискано от властите на страната, заяви контраадмирал Хабибула Саяри в неделя, съобщава Mehr, цитирано от иранското англоезично издание  Tehran Times   \r\nНа 4 юли военноморските сили на Великобритания задържаха кораба, плаващ тогава под името „Грейс 1“, и товара му от 2,1 милиона барела нефт в Гибралтарския проток под предлог, че супертанкерът е бил заподозрян, че  превозва суров петрол за Сирия в нарушение на едностранните санкции на Европейския съюз срещу разкъсаната от войната арабска страна. \r\nТехеран обаче отхвърли твърдението на Лондон, като определи задържането като „морско пиратство“. \r\nНа 16 август правителството на Гибралтар обяви, че освобождава супертанкера въпреки натиска на САЩ за продължаване на задържането на кораба. \r\nСкоро след съобщението, Министерството на правосъдието на САЩ издаде заповед за задържане на кораба. Гибралтар обаче отхвърли искането. \r\nСъединените щати също заплашиха агресивно да наложат санкциите си срещу тези, които потенциално подпомагат супертанкера в неговото понататъшно плаване. \r\n„Секторът на корабоплаването е уведомен, че ще наложим агресивно американските санкции“, заяви служител на Държавния департамент пред Reuters в четвъртък. \r\nВ своите неделни бележки Саяри заяви, че Иран има много възможности за избор, за да се справи със заплахите на противника. \r\n„Враговете трябва да знаят, че ако предприемат някаква агресия срещу армията и въоръжените сили, те определено ще срещнат смазващ отговор“, каза той. \r\n \r\nТой посочи също така представянето на ракетна система земя-въздух на далечни разстояния, наречена \"Бавар-373\", като подчерта: \"Никой не вярваше, че децата на Ислямската революция ще успеят да достигнат тази технология.\" \r\nВ четвъртък Иран представи ракетната система, заявявайки, че тя е разработена, тъй като Иран се нуждае от ракетна система, по-силна от руската С-300, предвид нарастващите заплахи срещу страната. \r\nПрезидентът Хасан Роухани, който присъства на церемонията, приветства производството на усъвършенстваната ракетна система, като повтори, че „Бавар-373“ е по-мощна от ракетната система С-300 и прилича повече на С-400. \r\n„Бавар-373“ е мобилна система за противоракетна отбрана, проектирана да прехваща и унищожава враждебни цели. Системата използва ракети, които имат максимален обсег от 300 километра. Системата е в състояние едновременно да открие до 300 цели, да проследява 60 цели наведнъж и да удари шест цели едновременно. \r\n***", "date": "2019.08.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/26/2692467/blagoevgrad-motoristat-ot-simitli-dimitar-grozdanov-e-stanal-shampion-v-traditsionniya-shampionat-po-motokros-za-sezon-2019-v-klas-mh-2.html", "text": "Мотористът от Симитли Димитър Грозданов е станал шампион в традиционния шампионат по мотокрос за сезон 2019 в клас МХ 2. Това съобщиха за  Радио „Фокус“ – Пирин  от клуба на състезателя „МХ Тийм – Симитли“. Грозданов се качи отново на първото място на почетната стълбичка. Това се е случило на 17 и 18 август, когато той е взел участие в петия финален кръг от традиционния шампионат по мотокрос в Кнежа. Общо 45 състезатели са се съревновавали за призовите места в състезанието, спечелено от Димитър Грозданов. \r\nЛивия НИНОВА", "date": "2019.08.26", "title": "Благоевград: Мотористът от Симитли Димитър Грозданов е станал шампион в традиционния шампионат по мотокрос за сезон 2019 в клас МХ 2"}
{"url": "http://www.focus-news.net/news/2019/08/26/2692471/reuters-dzhonsan-shte-poiska-da-namali-neustoykata-koyato-velikobritaniya-shte-tryabva-da-zaplati-na-es-pri-osashtestvyavane-na-brekzit-bez-sdelka.html", "text": "Британският министър-председател Борис Джонсън ще поиска от председателя на Европейския съвет Доналд Туск да бъде намалена неустойката, която Великобритания ще трябва да заплати на Европейския съюз, съобщава  Reuters , като се позовава на информация на английската медия  Sky News . \r\nНеустойката от 39 млрд. паунда беше договорена от правителството на Тереза Мей и ще трябва да бъде изплатена само в случай, че Великобритания напусне структурите на ЕС без да бъде постигната сделка. Борис Джонсън ще иска да намали евентуалните задължения на Лондон към Брюксел на 9 млрд.  \r\nДжонсън и Туск ще разговарят по време на срещата на лидерите на страните от формата Г-7 в Биариц. Предложението на британският премиер едва ли ще се приеме добре от другите европейски лидери.  \r\nФренският президент Еманюел Макрон заяви по-рано, че Брекзит без сделка би се случил само по вина на Великобритания, не на ЕС. \r\nСлужител на френското президентство добави, че Брекзит без сделка няма да освободи Лондон от задълженията му към съюза. \r\n„Няма магически свят, в който неустойката просто престава да съществува“, заяви той.  \r\nАко Великобритания не плати неустойката, тя ще бъде прехвърлена към външният дълг на страната, твърди източник, близък до Макрон. \r\n  Теодор Пенев", "date": "2019.08.26", "title": "Reuters: Джонсън ще поиска да намали неустойката, която Великобритания ще трябва да заплати на ЕС при осъществяване на Брекзит без сделка"}
{"url": "http://www.focus-news.net/news/2019/08/26/2692466/the-guardian-boris-dzhonsan-lobira-za-britanetsa-dzhordzh-ozbarn-za-direktor-na-mvf.html", "text": "Борис Джонсън използва контакта си с президента на САЩ Доналд Тръмп, за да препоръча на бившия британски финансов министър Джордж Озбърн за управляващ директор на Международния валутен фонд, пише британския  The Guardian . \r\nОзбърн се оттегли като депутат от Татън, след като беше освободен от длъжност като министър на финансите от Тереза Мей след референдума за ЕС през 2016 г. и прие редакцията на базирания в Лондон вестник Evening Standard. \r\nТой зае и редица други доходоносни функции след напускането на Уестминстър, включително като съветник на най-голямата световна инвестиционна компания, BlackRock и председател на партньорството на North Powerhouse. \r\nКато архитект на плана за строги икономии и водещ привърженик на оставането по време на кампанията на референдума, Озбърн остава разделяща  фигура в британското общество, но изглежда, че той и Джонсън са затоплили отношенията си през последните месеци. \r\nОчаква се Озбърн да стане основен конкурент на българката Кристалина Георгиева, като британските медии припомнят, че Великобритания не взе участие в гласуването в ЕС за избор на общ кандидат на блока и изрази несъгласие с процедурата. \r\n \r\n  Юлиян Марков", "date": "2019.08.26", "title": "The Guardian: Борис Джонсън лобира за британеца Джордж Озбърн за директор на МВФ"}
{"url": "http://www.focus-news.net/news/2019/08/26/2692473/plovdiv-55-mln-leva-sa-prihodite-ot-noshtuvki-na-turisti-v-oblastta-prez-yuni.html", "text": "5.5 милиона лева са приходите от нощувки на туристи в Пловдивска област през месец юни. Това съобщиха за  Радио „Фокус“ – Пловдив  от Териториалното статистическо бюро – Юг. Според последните данни реализираните приходи от нощувки на чужди граждани през юни са 2.3 милиона лева, а от български – 3.2 млн. лева. В сравнение със същия отчетен период на 2018 година е регистрирано увеличение на приходите от нощувки с 10.6 %, съответно, от български граждани - със 17.1 %, а от чужденци - с 2.7 %. \r\nСредният брой реализирани нощувки от чуждестранни граждани във всички места за настаняване в областта през юни е 2. Най-голям е броят на посетилите област Пловдив граждани на Израел, Франция, Китай, Турция, Германия и Гърция.", "date": "2019.08.26", "title": "Пловдив: 5.5 млн. лева са приходите от нощувки на туристи в областта през юни"}
{"url": "http://www.focus-news.net/news/2019/08/26/2692474/afp-noviyat-kmet-na-atina-obeshta-vazrazhdane-na-grada.html", "text": "Новоизбраният кмет на Атина Костас Бакоянис, който е представител на една от най-мощните политически фамилии в Гърция, положи клетва в неделя, обещавайки да превърне изтощената от кризата столица в \"безопасен, чист и светъл\" европейски метрополис, предава  AFP \r\n\"През следващите четири години обещавам да бъда слуга на атиняните\", каза 41-годишният кмет пред множеството привърженици на церемонията. \r\n\"Атина е идея ... колкото и да сме горди с историческото минало на този град, тъгуваме от сегашното му състояние\", каза Бакоянис и добави, че много жители на столицата \"се чувстват забравени, невидими\". \r\n\"Искаме да вдигнем града високо във всяко отношение и без изключения\", каза младият кмет, избран през юни. \r\nМайка му Дора Бакоянис беше първата жена кмет на Атина преди Олимпиадата през 2004 година. Миналия месец чичото на Костас, Кириакос Мицотакис, беше избран за министър-председател от консервативната партия „Нова демокрация“. \r\nБакоянис обеща да се съсредоточи върху „очевидното“ - „Безопасност, чистота, светлина“. \r\nСред неговите обещания е алея  на стойност 54,4 милиона евро, свързваща някои от основните забележителности на столицата и изграждане на детски площадки и колоездачни маршрути. \r\nЗавършилият Харвард Бакоянис е избран за първи път за кмет на малкото планинско градче Карпениси през 2010 г. на 33-годишна възраст. \r\nПреди това той беше специален съветник на майка си, когато тя беше външен министър от 2006 г. до 2009 г. \r\nКато кмет на Карпениси той е запомнен с активизиране на туризма в района. \r\nПрез 2014 г. е избран за поста на регионален управител на Централна Гърция. \r\n \r\n  Юлиян Марков", "date": "2019.08.26", "title": "AFP: Новият кмет на Атина обеща възраждане на града"}
{"url": "http://www.focus-news.net/news/2019/08/26/2692472/boris-dzhonsan-london-ne-e-dlazhen-da-izplashta-neustoykata-ot-39-mlrd-paunda-v-sluchay-che-napusne-es-bez-sdelka.html", "text": "Обединеното кралство не е длъжно да изплати пълната компенсация в размер на 39 милиарда британски паунда (48 милиарда долара) в случай на оттегляне от Европейския съюз без споразумение за условията на Брекзит. Tова обяви премиера на Великобритания Борис Джонсън, цитиран от  TACC , която се позовава на информация на телевизионния канал  ITV . \r\nТой заяви, че ако страната напусне Брекзит без сделка, тогава тя не би трябвало да дължи неустойка на Брюксел, заяви той в ефира на британския канал. \r\nДжонсън все пак изрази увереност в предстоящото сключване на споразумение за условията на Брекзит. \r\n“Смятам, че в момента има реален шанс да постигнем сделка, но докато достигнем съгласие сме длъжни да се подготвим да излезем (от ЕС) без сделка. Но все пак шансовете за сделка растат“, заяви британския премиер. \r\nС изказванията си Джонсън потвърди разпространената от медиите информация, че Лондон по свое усмотрение ще намали размера на обезщетението за излизането на страната от ЕС от 39 милиарда паунда на 9 милиарда (11 милиарда долара), ако Великобритания напусне ЕС без сделка. \r\n \r\n  Теодор Пенев", "date": "2019.08.26", "title": "Борис Джонсън: Лондон не е длъжен да изплаща неустойката от 39 млрд. паунда в случай че напусне ЕС без сделка"}
{"url": "http://www.focus-news.net/news/2019/08/26/2692465/iranskiyat-vanshen-ministar-pristigna-iznenadvashto-v-biarits-obzor.html", "text": "Измина вторият ден от преговорите между страните от формата Г-7 във френският град Биариц. В него световните лидери обърнаха внимание на Брекзит, търговските войни, търговските споразумения между присъстващите страни и потенциалното връщане на Русия във формата. Джонсън разговаря и с Доналд Тръмп във връзка с търговската сделка между САЩ и Обединеното Кралство, която се очаква да бъде договорена и да влезе в сила след Брекзит. Еманюел Макрон беше обвинен от американски държавни служители, че се опитва да трупа популярност във Франция, като измества фокуса на срещата към теми като промените в климата и равенството между половете. Все още се обмисля и връщането на Русия към групата на Г-7, макар повечето присъстващи на срещата да гледат отрицателно на тази перспектива. Доналд Тръмп все пак заяви, че е \"съвсем възможно\" да покани Владимир Путин на следващата среща от формата, на която САЩ ще са домакини. \r\nИзненадата на деня се оказа обаче \"необявеното\" посещение на иранския външен министър Мохамад Джавад Зариф, който се срещна с френските министри на външните работи и на финансите, след което и с френския президент. \r\n\"Срещнах се с Еманюел Макрон в кулоарите на Г-7 в Биариц след обширни преговори с (френския външен министър) Жан-Ив Льо Дриан и министъра на икономиката и финансите на Франция Бруно Льо Мер\", написа Зариф на страницата си в социалната мрежа „Туитър“ в неделя. \r\nИранският външен министър също отбеляза, че \"предстои труден път\" за разрешаване на ситуацията около Иран, обаче, \"си струва да се опита\". \r\nОт своя страна Reuters, позовавайки се на очевидци, информира, че Зариф е напуснал френския град Биариц, в който се провежда срещата на Г-7. Според представителя на френската делегация преговорите с иранския външен министър са продължили 3 час и половина, а 30 минути е продължил разговорът му с Макрон. \r\nПредставителят на Елисейския дворец каза, че Франция оценява положителните резултати от преговорите, които се проведоха в Биариц с участието на иранския външен министър. \"Дискусиите със Зариф бяха положителни и ще продължат\", се казва в изявлението. \r\nПредставителят на Елисейския дворец каза, че поканата за Зариф да пристигне с иранска делегация в Биариц „е изпратена в съгласие със САЩ“. По-рано Елисейския дворец, във връзка с появата в медиите на твърдения, че Франция едностранно покани иранците, беше разпространено изявление, че всички преговори за ядрена програма на Иран се провеждат „в атмосферата на прозрачност със своите европейски и американски партньори“. \r\nСпоред медиите обаче на тези срещи не е постигнат пробив. Доналд Тръмп беше изненадан от неочакваното пристигане на иранския външен министър за изненадващи преговори с Г-7, но планът на френския президент Еманюел Макрон за намаляване на напрежението между Иран и САЩ ефектно се провали. \r\nМакрон очевидно е планирал да се опита да потисне нарастващото напрежение в Персийския залив, като частично отмени американското петролно ембарго върху Иран, за да може страната да се върне в пълно съответствие с ядреното споразумение от 2015 г., ограничаващо ядрената й програма. Той смята, че ако напрежението бъде намалено, тогава ще има възможност за разговори по други въпроси, включително регионални конфликти и иранската програма за балистични ракети. Но Тръмп накратко заяви, че не е обсъждал предложението с  Макрон и не се ангажира с подобни идеи. \r\nПрезидентът на САЩ Доналд Тръмп и японският премиер Шиндзо Абе обявиха принципно споразумение за голяма двустранна търговска сделка, предава AFP. \r\n\"Това е много голяма сделка\", заяви Тръмп след разговори с Абе в кулоарите на срещата на Г-7 във френския курортен град Биариц. \"Милиарди и милиарди долари\", каза той. \r\n\"Това включва земеделие, включва електронна търговия. Тя включва много неща. По принцип се споразумяхме.\" \r\nАбе потвърди, че двете страни \"успешно са постигнали консенсус\" след \"интензивни\" преговори. \r\nИ двамата лидери заявиха, че се надяват на официално подписване по време на Общото събрание на ООН в Ню Йорк следващия месец. \r\nВъпреки това, Абе предупреди: \"Все още имаме някои останали работи, които трябва да свършим ... главно финализиране на формулировката.\" \r\nАмериканският търговски представител Робърт Лайтизър заяви, че споразумението ще бъде особено от полза за фермерите в САЩ - политически важна група за Тръмп в неговия стремеж за преизбиране през 2020 г. \r\nНа въпрос дали американските мита, които вече са наложени на японските автомобили, ще бъдат премахнати в резултат на сделката, Лайтизър каза, че някои мита ще бъдат премахнати, \"но не и тези\". \r\nТръмп също каза, че митата \"остават същите\", но няма да се повишават. \r\nПрезидентът на САЩ Доналд Тръмп предположи, че е „съвсем възможно“ да покани президента на Руската Федерация Владимир Путин на следващата среща на Г-7 във Вашингтон. \r\nТова е в противоречие с мненията на другите страни от формата, които настояха, че анексирането на Крим е все още актуална причина Русия да не присъства на срещите на Г-7.  \r\nСАЩ ще са домакини на лидерите на формата догодина, и Тръмп заяви, че може и да покани Путин като гост, макар да не е сигурен все още. \r\nИ по-рано американският президент е заявявал, че би подкрепил завръщането на Москва във формата.  \r\n„Смятам, че е много по-уместно и Русия да е част от него (Г-7). Поради това мога да видя как Москва би присъствала отново в Г-8. И ако някой би направил такова предложение, със сигурност бих бил благосклонен“, заяви президентът. \r\nГерманският канцлер Ангела Меркел обвърза завръщането на Русия в Г-7 с прилагането на споразуменията от Минск, предава РИА Новости. \r\nСпоред нея по време на дискусията на темата за Русия и Украйна „е имало общи и различни оценки“. Въпреки това, всички страни членки на Г-7, подчерта тя, подкрепят позицията на Германия, която очаква напредък в процеса от Минск за присъединяване на Русия към международния клуб. \r\nПо-рано през деня президентът на САЩ Доналд Тръмп обяви, че руският му колега Владимир Путин вероятно ще бъде поканен на следващата среща на върха на Г-7. На 20 август той призова завръщането на Русия към формата на Г-8, тъй като много от обсъжданите теми засягат Москва. \r\nЗа поканата на Руската федерация на срещата през 2020 г. също се изказа в подкрепа френският президент Еманюел Макрон. В същото време той и други лидери на Г-7 казаха, че завръщането на Русия е възможно, след като ситуацията в Украйна бъде урегулирана. \r\nФренският президент Еманюел Макрон заяви в неделя, че лидерите на големите индустриални страни в света са близо до споразумение за това как да помогнат в борбата с горските пожари в Амазония и да се опитат да поправят опустошенията след тях. \r\n„Има истинско сближаване, всички трябва да заявим:„ нека всички се съгласим да помогнем на тези страни, засегнати от тези пожари “, каза той пред репортери в Биариц. \r\nТой каза, че страните от Г-7, включващи САЩ, Япония, Германия, Франция, Италия, Великобритания и Канада, финализират възможна сделка за „техническа и финансова помощ“. \r\nМакрон постави пожарите в Амазония в началото на срещата на върха, след като ги обяви за глобална извънредна ситуация, и започна дискусиите за бедствието още по време на вечерята  в събота. \r\nПредставител на ЕС, който отказа да бъде назован, заяви, че лидерите на Г-7 са се съгласили да направят всичко възможно, за да помогнат за справяне с пожарите, като на Макрон се дава мандат да се свърже с всички страни в региона на Амазонка, за да види какво е необходимо. \r\n\"Това беше най-лесната част от разговорите\", заяви служителят, пожелал анонимност. \r\n \r\n  Юлиян Марков", "date": "2019.08.26", "title": "Иранският външен министър пристигна изненадващо в Биариц (ОБЗОР)"}
{"url": "http://www.focus-news.net/news/2019/08/26/2692469/pazardzhik-rzi-izvarshi-izsledvane-za-kachestvoto-na-piteynata-voda-v-oblastta-ne-sa-konstatirani-otkloneniya-ot-normite.html", "text": "Регионална здравна инспекция (РЗИ)  – Пазарджик извърши изследване за качеството на питейната вода в областта, съобщиха за  Радио „Фокус” – Пазарджик  от РЗИ. Пробите са взети в периода от 1 до 15 август от 8 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. През посочения период не са изследвани проби на консуматорите от обществени местни водоизточници, а също и такива от минерални водоизточници. \r\nВаня НИКОЛОВА", "date": "2019.08.26", "title": "Пазарджик: РЗИ извърши изследване за качеството на питейната вода в областта, не са констатирани отклонения от нормите"}
{"url": "http://www.focus-news.net/news/2019/08/26/2692477/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Рисковете от завръщането на Русия в Г-7, противоречията на срещата на върха в Биариц и възможността за разполагане на руски ракети във Венецуела и Куба са сред темите на руския печат. \r\n*** \r\n \r\n Връщането на Г-8 е геополитически капан за Русия, пише заместник-главният редактор на вестник  “Взгляд“  Пьотър Акопов в материал, представен без редакторска намеса. \r\nПреди осемдесет години предложение за помирение дойде към Москва от Запад - и в Москва беше подписан съветско-германският договор за ненападение, който влезе в историята като пакта Рибентроп-Молотов. Сега Западът отново приканва Русия да се примири - проучва почвата за връщането на формата на Г-8 с участието на Русия. Но за разлика от 1939 г. настоящото предложение не може да бъде прието. \r\nРусия я канят в Г-8 – макар и все още неофициално и при определени условия, но самият процес е важен. Това, което сега изглежда като проучване, след две или три години, в краен случай, след пет години, ще се превърне в реалност - Западът ще предложи на Русия да възобнови взаимодействието във формата, който съществуваше преди 2014 г. \r\nКъм това време постигането на споразумение в Донбас, а именно „напредъкът в прилагането на Минските споразумения“ сега остава основното условие на Запада за завръщането на Г-8 - европейските държави (и САЩ) ще измислят нещо. Тъй като е напълно нереалистично връщането на Донбас в единна Украйна, ще бъде измислен някакъв „напредък в уреждането“, който вече официално ще повдигне въпроса за възстановяването на Г8. Защото Западът наистина се нуждае от този формат - особено европейската част от него, но Съединените щати не са против: никой дори не си спомня политиката за изолиране на Русия, конфронтацията там няма да забави процеса, а и много въпроси не могат да се решат без взаимодействието с Москва. \r\nТака че дори преди края на настоящия президентски мандат на Владимир Путин, Русия ще получи официална покана да се върне в Г-8. И той ще им откаже. Защо? \r\nТъй като Г-8 възникна като продължение на Седемте, клубът на най-големите западни сили, създаден през 70-те години. Един вид локомотив на глобализацията, клубът на най-добрите приятели на САЩ, техните сателитни съюзници. Разбира се, шегите за „Америка и нейната шесторка“ опростяват твърде много ситуацията - но геополитически е така. Съединените щати бяха безспорният авторитарен лидер в Седемте - ако не икономически, то геополитически. \r\nВключването на Русия и създаването на Г-8 имаше само една цел за Запада - ограничаване на руския суверенитет, на нашата независимост в световните дела. На Русия не можеше да бъде позволено да плува самостоятелно - въпреки че през 90-те години на Запад почти никой (освен най-умните) не вярваха, че страната ще възвърне позицията и тежестта на СССР на световната сцена, а опасенията, че Русия може да спре да се задоволява с ролята на младши партньор на „златния милиард“ вече бяха възникнали. Затова беше решено да се обвърже Русия със Запада - поне символично, поканвайки я в престижен клуб. \r\nПроблемът беше, че една доста голяма част от тогавашният руски елит наистина имаше мечта да присъедини Русия към „златния милиард“ - „напредналото човечество“, „клуба на развитите демокрации“ и „прогресивните цивилизации“. Липсата на независимо мислене - национално, както и геополитическо, произтичащо от него - не им позволи да видят истинската цел на този „клуб на избраните“. \r\nТо е изключително просто - онези, които осъществяват атлантическия проект на глобализацията, водят човечеството към „щастие в единство” с желязна ръка. Русия просто поради своята същност не би могла да бъде доброволен участник в подобен проект. \r\nТой съчетава англосаксонските страни (САЩ, Великобритания, Канада), страните, загубили през Втората световна война и изпаднали в зависимост от тях (Германия и Япония), и техните военни съюзници, играейки по техните правила (Франция и Италия). В качеството на какво би могла да бъде Русия - исторически суверенна държава, играеща огромна, но и нарастваща роля на световната арена през последните три века? \r\nСмяташе се, че това е добър механизъм за съгласуване на интересите - казват те, тъй като Русия е в клуба, тогава Западът трябва да обсъди своите планове с нея. Ясно е, че нищо от това не се е случило - САЩ дори не са обсъждали военните си планове със съюзници от НАТО (не забравяйте, поне нападението срещу Ирак през 2003 г.), камо ли с Русия. Икономическите планове също бяха извън компетентността на Г-8. \r\nПърво, на Запад те отдавна са решени на наднационално ниво с малко относително участие на министър-председатели и президенти, и второ, влиянието на Запада върху световните въпроси непрекъснато намалява - което най-ясно се проявява във факта, че веднага след настъпването на икономическата криза през 2008 г. същите англосаксонци се втурнаха спешно да създадат „Г-20“, тоест много разширен формат на Г-8 с участието на всички основни сили - от Китай до Турция. \r\nКакъв ефект тогава донесе участието на Русия в Г8? Само пропаганда - но беше откровено отрицателна за руската държава. Тъй като останалият свят я възприема като част от Запада - Русия е част от клуба, макар и често спореща с останалите членове. Всички, от Латинска Америка до Югоизточна Азия, от Африка до Европа, я възприемаха по този начин - в най-добрия случай си някои си мислеха, че просто играят двойна игра, представяйки се със Запада като западняци и, например, с мюсюлманите като отчасти ислямска страна (Русия защото има статут на страна наблюдател в Организацията на ислямското сътрудничество). \r\nПодозренията в двойна игра бяха безпочвени - поради нейните специфики като страна-цивилизация наистина може да си позволи да говори с европейците на европейски езици и с азиатците на азиатски езици, но така или иначе е изключително неприятно. В Пекин бяха много предпазливи от участието на Русия в Г-8, защото имаше и силни подозрения, че Москва е неискрена в предложенията си за сближаване, които винаги са звучали от руска страна, още от времето на късния Елцин. \r\nДа, през нулевите (2000-10) години Русия и Китай изграждаха сътрудничество в различни области, включително в геополитическата игра - но до 2012 г., когато Владимир Путин се върна в Кремъл, а Си Дзинпин застана начело на Китай, Пекин не изключи възможността Москва в един момент може да избере страната на Запада в геополитическата игра. „Защо трябва да се приближаваме твърде много до Русия, да изграждаме стратегически отношения от почти съюзнически тип с нея, ако тя самата не е решила стратегията си - ами ако изведнъж се свърже с нашите опоненти и ни удари в тила?“ - приблизително по същия начин разсъждават китайските стратези., \r\nИ едва след 2012 г. (дори преди какъвто и да е Крим и открита конфронтация между Русия и Запада), в тандема на Путин и Си възникна взаимно разбирателство за общи стратегически цели и взаимно доверие, което позволи да се премахне безпокойството относно евентуалното „предателство на Русия“. Това се дължи, между другото, на факта, че китайците видяха колко силно САЩ се противопоставят на избора на Путин за президент на Русия през 2012 г. - което потвърди, че членството на Русия в западния клуб по това време вече е чисто символично. \r\nАко сега Русия се върне към Г-8, това, разбира се, няма да бъде възприето от Китай като предателство - но ще се отрази осезаемо на репутацията ни в очите на китайците. Въпреки това няма причина за подобна загриженост - Владимир Путин никога няма да се върне към този формат на отношенията със Запада. Не заради Китай, а заради правилното разбиране на националните интереси на Русия и нейните геополитически цели. Да не говорим за факта, че през петте години, изминали от смъртта на Г-8, страната започна да се възприема по целия свят като основна геополитическа противотежест на атлантическата диктатура - това личи не само от рязко засиления интерес към Русия от мюсюлманския свят, Латинска Америка и Африка, но също така и от нарастващата популярност на Владимир Путин в същата Европа, по-точно нейните анти-англосаксонски кръгове. \r\nМежду другото Русия не се нуждае не само от „осемте“, но и от „седемте“ - смисълът на руската политика в западна посока е не само да се ускори упадъкът на световния ред в Атлантическия океан, но и да се помогне на обективно узрелия развод на САЩ и Европа, освобождаването на Германия и Япония от американския  надзор - тоест - сривът на Г-7. Но докато е жива, нищо не пречи на участниците (на срещата в събота в Биариц) догодина да се съберат всички, не само през юни в Ню Йорк. На 9 май 2020 г. лидерите на САЩ, Великобритания, Франция, Германия, Италия, Канада и Япония, ако желаят, могат да се срещнат на Червения площад, на парада в чест на 75-годишнината от Победата. И в същото време да се проведе срещата на осемте, които не се състоя в Русия през 2014 г. – само, че не във формат Г-8, а като среща на Г-7 с президента на Русия. Но тази среща няма да има никакво отношение към възстановяването на мъртвия формат. \r\nЗащото Русия си е научила добре уроците от собствената си история. Преди 80 години, на 23 август 1939 г. в Москва е подписан съветско-германски пакт за ненападение и Хитлер с пълна пара тръгна към властта над Европа, предложи на Сталин пакт и той се съгласи. Москва избра Берлин, а не Лондон и Париж, защото, избирайки между два лоши варианта, вярваше, че споразумение с германците ще гарантира по-добре националните  интереси (което включваше връщането на загубеното след Гражданската война, тоест Западна Украйна и Беларус ). И най-важното - Русия наистина не искаше да участва в вътрешнозападната война, в битката за надмощие в Европа, като се надяваше, ако не да избегне, то поне да отложи този тест колкото е възможно повече. \r\nТогава не се получи  и защото Втората световна война беше програмирана от Първата, и защото Великобритания мечтаеше да изпрати германците на изток, да скара двете континентални сили, а Хитлер познаваше добре европейците, но лошо руснаците. Сега не е нужно да се избира между съюз с една враждебна сила и съюз с друг враг. Въпросът е не само в това, че заплахата от война не е пред нас. Западът в резултат на тази война се превърна във враждебна сила и не нужно Русия да участва в западни игри (този път срещу останалия свят) или да става, дори символично, част от Запада. Русия дори не избира между Запада и Китай -  избира между  независимост и зависимост. \r\nЗа разлика от 1939 г. не е необходимо да се сключва „лоша сделка“, принудително примирие - и връщането на Г-8 би било точно такава стъпка. \r\n*** \r\n \r\n Противоречията между лидерите на Г-7 се изостриха, пише руският вестник  “Коммерсантъ“ . \r\nВ събота следобед, в обръщение към френските граждани, президентът Макрон очерта основните теми на срещата на върха в Биариц: въпросите за разрешаване на международни кризи и деескалация на търговските спорове, както и ситуацията с пожарите в Амазония и тяхното въздействие върху околната среда. Основната тема обаче той нарече борбата срещу различни прояви на неравенство в света. \r\nОт своя страна американската делегация първоначално настояваше, че основната и единствена тема на срещата на върха на Г-7 трябва да бъде обсъждане на възможна глобална финансова криза и проблемите на националната сигурност на съюзниците на САЩ. В тази връзка, в навечерието на откриването на срещата, вестник The Washington Post предположи, че една от основните задачи за домакините ще бъде \"минимизиране на шансовете президентът Тръмп да разбие всичко\". Подобни опасения изразиха и американските политици. \r\nВ същото време медиите съобщават, че членовете на американската делегация са \"вбесени\", обвинявайки домакините на срещата, че тя е организирана по такъв начин, че да \"изолират САЩ\". Според съветници на ръководителя на Белия дом френската страна умишлено е избрала „популярни проблеми“ за основна тема на срещата на Г-7, а не проблемите на глобалната икономика. \r\nСамият президент на САЩ добави гориво към огъня. Преди да полети за Франция, Доналд Тръмп заплаши, че ще въведе такива мита върху френски вина, каквито светът все още не е виждал. По-рано той раздразнено говори за решението на президента Макрон да въведе допълнителен данък от три процента върху продуктите на американските ИТ компании. „Франция току-що въведе цифров данък върху нашите великолепни американски технологични компании – написа той в социалната мрежа „Туитър“ през юли.„ Ако някой може да ги облага с данъци, това трябва да е тяхната родна страна, САЩ. Скоро ще обявим сериозен отговор за тази глупост, извършена от Макрон. \" Още в следващия туит Доналд Тръмп каза, че „американското вино е по-добро от френското“. \r\nОсвен това, преди да замине за срещата на върха в Биариц, Доналд Тръмп разкритикува правителствата на Великобритания, Франция и Германия, които отказаха да приемат бойците от „Ислямска държава“ (ИД), заловени в Сирия, и заплаши че все пак ще върнат бойци на територията на тези държави. \r\n„Сега държим хиляди бойци от ИД и Европа трябва да си ги вземе. И ако Европа не ги вземе, тогава няма да имам друг избор, освен да ги пусна там, откъдето са дошли, а това е Германия, Франция и други страни “, каза той. \r\n*** \r\n \r\n Русия може да разположи ракети „Калибър“ във Венецуела и в Куба, пише руският вестник  “Независимая газета“ .  \r\nРусия вече има право да реагира симетрично на опитите на САЩ да създаде оръжия, които по-рано бяха обхванати от Договора за премахване на ракети със среден и по-малък обсег (ДРСМО). Такова мнение изразиха военните експерти пред изданието, коментирайки инструкциите на президента Владимир Путин към Министерството на отбраната и руското външно министерство да \"предприемат всеобхватни мерки\" във връзка с американските тестове на 18 август на нова крилата ракета . Това са геополитически мерки, за прилагането на които Руската федерация има международна правна база с някои държави от Латинска Америка. \r\nКакто каза военният експерт генерал-майор Владимир Богатирев пред НГ, „Русия има правни основания в отговор на появата на нови оръжия от САЩ след напускането на ДРСМО да разположат своите подводници и кораби с ракети със среден и по-малък обсег в относителна близост до границите на САЩ \". Богатирев, който ръководеше един от отделите на Министерството на отбраната на Руската федерация, преди да бъде прехвърлен в резерва, припомни, че на 15 август министърът на отбраната Сергей Шойгу и министърът на отбраната на Венецуела Владимир Падрино Лопес подписаха споразумение за взаимни посещения на военни кораби на двете страни. „Венецуела има отлични морски пристанища, в които кораби и подводници на руския флот могат редовно да влизат, да попълват запаси и след това да изпълняват бойни задачи край бреговете на Северна Америка“, отбелязва експертът. \r\nТой посочи, че почти всички нови космически кораби на руския флот и новите дизелово-електрически подводници са въоръжени с крилати ракети „Калибър“ със среден обсег, които бяха изпробвани в Сирия. \r\nПрез 2015-2017 г. ракети „Калибър“ бяха използвани в Сирия от над 2 хиляди км от фрегатите „Адмирал Есен“, „Адмирал Григорович“, както и от подводниците Краснодар, Велики Новгород и Колпино. Тези и други кораби и подводници могат да изпълняват задачи в Карибите, в Тихия и Атлантическия океан “, казва източникът. \r\nОсвен това, според експерта, „една от мерките за неутрализиране на потенциалните заплахи от новите американски оръжия, включително наскоро изпробваната американска крилата ракета, може да бъде хиперзвуково оръжие. По-конкретно, това е ракетата „Циркон“, способна да удря наземни и повърхностни цели на разстояния над хиляда километра “. Генералът отбеляза, че ракетата \"Циркон\", която може да лети със скорост от около девет пъти скоростта на звука, е проектирана за многоцелевите ядрени подводници „Ясен-М“ и „Хаски“, както и за надводни кораби.", "date": "2019.08.26", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/08/26/2692478/pregled-na-mezhdunarodnite-novini-do-6-chasa-agentsiya-fokus.html", "text": "Борис Джонсън използва контакта си с президента на САЩ Доналд Тръмп, за да препоръча на бившия британски финансов министър Джордж Озбърн за управляващ директор на Международния валутен фонд, пише британския  The Guardian . \r\nОзбърн се оттегли като депутат от Татън, след като беше освободен от длъжност като министър на финасите от Тереза Мей след референдума за ЕС през 2016 г. и прие редакцията на базирания в Лондон вестник Evening Standard. \r\nТой зае и редица други доходоносни функции след напускането на Уестминстър, включително като съветник на най-голямата световна инвестиционна компания, BlackRock и председател на партньорството на North Powerhouse. \r\nКато архитект на строги икономии и водещ привърженик на оставането по време на кампанията на референдума, Осборн остава разделяща  фигура в британското общество, но изглежда, че той и Джонсън са затоплили отношенията си през последните месеци. \r\nОчаква се Озбърн да стане основен конкурент на българката Кристалина Георгиева, като британските медии припомнят, че Великобритания не взе участие в гласуването в ЕС за избор на общ кандидат на блока, кто изрази несъгласие с процедурата. \r\n*** \r\n \r\n Седем души, включително две деца, са загинали при сблъсък във въздуха между хеликоптер и лек самолет над остров Майорка в неделя, съобщиха властите, цитирани от  AFP . \r\nДвете летателни средства са се сблъскали  над централния град Инката в 13:35 часа местно време (14:35 българско време), съобщи регионалното правителство на Балеарските острови в своя акаунт в социалната мрежа „Туитър“. \r\nВсички на борда на двете машини – двама в лекия самолет и пет в хеликоптера са загинали при катастрофата, заяви говорител на полицията. \r\nСемейна двойка и двете им деца са били на борда на хеликоптера заедно с пилота, каза говорителят пред агенцията. \r\nХеликоптерът е регистриран в Германия, \"което не означава непременно, че пътниците  са от тази страна\", каза той, подчертавайки, че все още се провежда разследване на националностите на жертвите. \r\nПолицията съобщи, че останките от двете летателни средства са паднали в поле. \r\n*** \r\n \r\n Френският президент Еманюел Макрон заяви в неделя, че лидерите на големите индустриални страни в света са близо до споразумение за това как да помогнат в борбата с горските пожари в Амазония и да се опитат да поправят опустошенията след тях, цитира думите му агенция  Reuters . \r\n„Има истинско сближаване, всички трябва да заявим:„ нека всички се съгласим да помогнем на тези страни, засегнати от тези пожари “, каза той пред репортери в Биариц. \r\nТой каза, че страните от Г-7, включващи САЩ, Япония, Германия, Франция, Италия, Великобритания и Канада, финализират възможна сделка за „техническа и финансова помощ“. \r\nМакрон постави пожарите в Амазония в началото на срещата на върха, след като ги обяви за глобална извънредна ситуация, и започна дискусиите за бедствието още по време на вечерята  в събота. \r\nПредставител на ЕС, който отказа да бъде назован, заяви, че лидерите на Г-7 са се съгласили да направят всичко възможно, за да помогнат за справяне с пожарите, като на Макрон се дава мандат да се свърже с всички страни в региона на Амазонка, за да види какво е необходимо. \r\n\"Това беше най-лесната част от разговорите\", заяви служителят, пожелал анонимност. \r\n*** \r\n \r\n Президентът на САЩ Доналд Тръмп и японският премиер Шиндзо Абе обявиха принципно споразумение за голяма двустранна търговска сделка, предава  AFP . \r\n\"Това е много голяма сделка\", заяви Тръмп след разговори с Абе в кулоарите на срещата на Г-7 във френския курортен град Биариц. \"Милиарди и милиарди долари\", каза той. \r\n\"Това включва земеделие, включва електронна търговия. Тя включва много неща. По принцип се споразумяхме.\" \r\nАбе потвърди, че двете страни \"успешно са постигнали консенсус\" след \"интензивни\" преговори. \r\nИ двамата лидери заявиха, че се надяват на официално подписване по време на Общото събрание на ООН в Ню Йорк следващия месец. \r\nВъпреки това, Абе предупреди: \"Все още имаме някои останали работи, които трябва да свършим ... главно финализиране на формулировката.\" \r\nАмериканският търговски представител Робърт Лайтизър заяви, че споразумението ще бъде особено от полза за фермерите в САЩ - политически важна група за Тръмп в неговия стремеж за преизбиране през 2020 г. \r\nНа въпрос дали американските мита, които вече са наложени на японските автомобили, ще бъдат премахнати в резултат на сделката, Лайтизър каза, че някои мита ще бъдат премахнати, \"но не и тези\". \r\nТръмп също каза, че митата \"остават същите\", но няма да се повишават. \r\n*** \r\n \r\n Новоизбраният кмет на Атина Костас Бакоянис, който е представител на една от най-мощните политически фамилии в Гърция, положи клетва в неделя, обещавайки да превърне изтощената от кризата столица в \"безопасен, чист и светъл\" европейски метрополис, предава  AFP \r\n\"През следващите четири години обещавам да бъда слуга на атиняните\", каза 41-годишният кмет пред множеството привърженици на церемонията. \r\n\"Атина е идея ... колкото и да сме горди с историческото минало на този град, тъгуваме от сегашното му състояние\", каза Бакоянис и добави, че много жители на столицата \"се чувстват забравени, невидими\". \r\n\"Искаме да вдигнем града високо във всяко отношение и без изключения\", каза младият кмет, избран през юни. \r\nМайка му Дора Бакоянис беше първата жена кмет на Атина преди Олимпиадата през 2004 година. Миналия месец чичото на Костас, Кириакос Мицотакис, беше избран за министър-председател от консервативната партия „Нова демокрация“. \r\nБакоянис обеща да се съсредоточи върху „очевидното“ - „Безопасност, чистота, светлина“. \r\nСред неговите обещания е алея  на стойност 54,4 милиона евро, свързваща някои от основните забележителности на столицата и изграждане на детски площадки и колоездачни маршрути. \r\nЗавършилият Харвард Бакоянис е избран за първи път за кмет на малкото планинско градче Карпениси през 2010 г. на 33-годишна възраст. \r\nПреди това той беше специален съветник на майка си, когато тя беше външен министър от 2006 г. до 2009 г. \r\nКато кмет на Карпениси той е запомнен с активизиране на туризма в района. \r\nПрез 2014 г. е избран за поста на регионален управител на Централна Гърция. \r\n*** \r\n \r\n Жителите на Париж с отбелязаха с военен ретро-парад освобождението на столицата от нацистка Германия преди 75 години, предава  AFP . \r\nКолона от военни превозни средства влезе в града от юг, минавайки по същия маршрут, използван от първата съюзническа дивизия - ръководена от френския генерал Филип Леклерк, достигнала до града през август 1944 г. \r\nЗа да се опитат да пресъздадат сцените на радост, някои жители и собственици на магазини по трасето украсиха балконите и витрините си с френски знамена. \r\nСедмица преди пристигането на съюзниците в Париж, членовете на Съпротивата вече бяха започнали подготовката за превземане на града, издигайки барикади и извършвайки атаки срещу германските войски, като предизвикаха кървави улични сблъсъци, припомня агенцията. \r\nБлизо 1000 членове на съпротивата, 130 съюзнически войници и около 600 цивилни бяха убити през седмицата на сраженията, довела до капитулацията на германските сили на 25 август 1944 г. \r\nНов музей за нацистката окупация и освобождението на Париж бе открит в неделя в южната част на града. \r\n*** \r\n \r\n Френският президент Еманюел Макрон се срещна с иранския външен министър Мохамад Джавад Зариф в кулоарите на срещата на върха на Г-7 в Биариц, предава  TACC . \r\n\"Срещнах се с Еманюел Макрон в кулоарите на Г-7 в Биариц след обширни преговори с (френския външен министър) Жан-Ив Льо Дриан и министъра на икономиката и финансите на Франция Бруно Льо Мер\", написа Зариф на страницата си в социалната мрежа „Туитър“ в неделя. \r\nИранският външен министър също отбеляза, че \"предстои труден път\" за разрешаване на ситуацията около Иран, обаче, \"си струва да се опита\". \r\nОт своя страна Reuters, позовавайки се на очевидци, информира, че Зариф е напуснал френския град Биариц, в който се провежда срещата на Г-7. Според представителя на френската делегация преговорите с иранския външен министър са продължили 3 час и половина, а 30 минути е продължил разговорът му с Макрон. \r\nПредставителят на Елисейския дворец каза, че Франция оценява положителните резултати от преговорите, които се проведоха в Биариц с участието на иранския външен министър. \"Дискусиите със Зариф бяха положителни и ще продължат\", се казва в изявлението. \r\nПредставителят на Елисейския дворец каза, че поканата за Зариф да пристигне с иранска делегация в Биариц „е изпратена в съгласие със САЩ“. По-рано Елисейския дворец, във връзка с появата в медиите на твърдения, че Франция едностранно покани иранците, беше разпространено изявление, че всички преговори за ядрена програма на Иран се провеждат „в атмосферата на прозрачност със своите европейски и американски партньори“. \r\n***", "date": "2019.08.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/26/2692479/gd-granichna-politsiya-intenziven-e-trafikat-na-granitsite-s-rumaniya-i-sarbiya.html", "text": "Интензивен е трафикът на границите с Румъния и Сърбия. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Сърбия на ГКПП „Калотина“ трафикът е интензивен на изход за леки автомобили. На границата с Румъния на ГКПП „Дунав мост 2“ на изход трафикът е интензивен за товарни автомобили. На ГКПП „Дунав мост“, ГКПП „Дуранкулак“, ГКПП „Кардам“ и ГКПП „Силистра“ трафикът е интензивен за леки автомобили и в двете посоки. На българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.08.26", "title": "ГД „Гранична полиция“: Интензивен е трафикът на границите с Румъния и Сърбия"}
{"url": "http://www.focus-news.net/news/2019/08/26/2692483/nimh-dnes-otnovo-shte-e-slanchevo-sled-obyad-i-goreshto.html", "text": "Днес отново ще е слънчево, след обяд и горещо. Това съобщи за  Агенция „Фокус“  дежурният синоптик Красимир Стоев от  Националния институт по метеорология и хидрология (НИМХ) . След пладне ще има временни увеличения на облачността, но само на отделни места в планинските райони ще превали краткотрайно. Ще духа слаб до умерен източен вятър. Максималните температури ще са между 31° и 36°. Атмосферното налягане е и ще се задържи малко по-високо от средното за месеца. \r\nНад Черноморието ще е предимно слънчево и топло. Ще духа умерен източен вятър. Максимални температури на въздуха: 28°-31°.  Температурата на морската вода е 26-27°. Вълнението на морето ще е 2 - 3 бала. \r\nНад планините ще е предимно слънчево. След обяд ще има временни увеличения на облачността и на отделни места в масивите от Западна и Централна България ще превали краткотрайно. Ще духа умерен до силен вятър от източната четвърт. Максималната температура на височина 1200 метра ще е около 23°, на 2000 метра - около 16°.", "date": "2019.08.26", "title": "НИМХ: Днес отново ще е слънчево, след обяд и горещо"}
{"url": "http://www.focus-news.net/news/2019/08/26/2692482/predstoyashti-mezhdunarodni-sabitiya-za-26-avgust-agentsiya-fokus.html", "text": "*** \r\n  Последен ден на срещата на лидерите на страните от Г-7 \r\n \r\n*** \r\n  Среща на Сергей Лавров с анголския му колега Мануел Аугусто \r\n \r\n*** \r\n  Апелативния съд разглежда петиция за задължителен медицински преглед на президента и преценка за възможността му да изпълнява задълженията си \r\n \r\n*** \r\n  62-ра специална сесия на Междуамериканския съд за човешки права \r\n \r\n*** \r\n  Представяне на доклад на ООН за неуспеха на страната да защитава журналисти и хуманитарни активисти", "date": "2019.08.26", "title": "Предстоящи международни събития за 26 август (Агенция „Фокус“)"}
{"url": "http://www.focus-news.net/news/2019/08/26/2692475/tass-frenskiyat-prezident-emanyuel-makron-se-sreshtna-s-iranskiya-vanshen-ministar.html", "text": "Френският президент Еманюел Макрон се срещна с иранския външен министър Мохамад Джавад Зариф в кулоарите на срещата на върха на Г-7 в Биариц, предава  TACC . \r\n\"Срещнах се с Еманюел Макрон в кулоарите на Г-7 в Биариц след обширни преговори с (френския външен министър) Жан-Ив Льо Дриан и министъра на икономиката и финансите на Франция Бруно Льо Мер\", написа Зариф на страницата си в социалната мрежа „Туитър“ в неделя. \r\nИранският външен министър също отбеляза, че \"предстои труден път\" за разрешаване на ситуацията около Иран, обаче, \"си струва да се опита\". \r\nОт своя страна Reuters, позовавайки се на очевидци, информира, че Зариф е напуснал френския град Биариц, в който се провежда срещата на Г-7. Според представителя на френската делегация преговорите с иранския външен министър са продължили 3 час и половина, а 30 минути е продължил разговорът му с Макрон. \r\nПредставителят на Елисейския дворец каза, че Франция оценява положителните резултати от преговорите, които се проведоха в Биариц с участието на иранския външен министър. \"Дискусиите със Зариф бяха положителни и ще продължат\", се казва в изявлението. \r\nПредставителят на Елисейския дворец каза, че поканата за Зариф да пристигне с иранска делегация в Биариц „е изпратена в съгласие със САЩ“. По-рано Елисейския дворец, във връзка с появата в медиите на твърдения, че Франция едностранно покани иранците, беше разпространено изявление, че всички преговори за ядрена програма на Иран се провеждат „в атмосферата на прозрачност със своите европейски и американски партньори“. \r\n \r\n  Юлиян Марков", "date": "2019.08.26", "title": "ТАСС: Френският президент Еманюел Макрон се срещна с иранския външен министър"}
{"url": "http://www.focus-news.net/news/2019/08/26/2692481/predstoyashti-sabitiya-v-stranata-za-26-avgust-agentsiya-fokus.html", "text": "*** \r\n \r\nОт 20.30 часа на площад „Македония“ ще бъде официално открит 7-ият Международен турнир по футбол „Купите на Община Благоевград“. Преди откриването ще се състои шествие, което ще тръгне в 20.00 часа от Съдебната палата, ще мине по улица „Тодор Александров” и ще стигне до пл. „Македония“. Седмият международен футболен турнир за деца „За купите на Община Благоевград” e под патронажа на кмета д-р Атанас Камбитов и ще се проведе в дните до 31 август. \r\n \r\n \r\n*** \r\n \r\nОт 20.30 часа на сцената на Летния театър ще се състои официална церемония за откриване на 47-ото издание на Международния фолклорен фестивал. Програмата на фестивала ще започне в 17.30 часа дефиле на всички състави от пл. „Тройката“ през Община Бургас до Летния театър.  \r\n \r\n \r\n*** \r\n \r\nОт 9.30 часа в зала „Дарзалас“ на хотел „Rosslyn Dimyat“ ще се проведе 69-ата годишна конференция на Международната асоциация на научните експерти по туризъм (AIEST). Домакин на събитието е проф. Станислав Иванов – заместник-ректор по научноизследователска дейност на Висше училище по мениджмънт - Варна. \r\n \r\n \r\n*** \r\n \r\nОт 09.00 часа до 17.30 часа в Народно читалище „Йордан Йовков - 1870 г.“ ще се проведе Летен детски център „Млади възрожденци“. \r\n \r\n \r\n*** \r\n \r\nОт 10.30 часа до 11.30 часа в Художествената галерия ще се състои Лятна работилница за въображение - занятия с деца. \r\n \r\n \r\n*** \r\n \r\nОт 18.00 часа на градския площад ще се състои тържествено откриване на бюст-паметник на Васил Левски. Поводът е 50-ата годишнина от обявяването на Дългопол за град. На събитието е поканен заместник министър-председателят по обществения ред и сигурност и министър на отбраната Красимир Каракачанов. \r\n \r\n \r\n*** \r\n \r\nОт 15.30 часа в Санаторно-оздравителния комплекс „Камчия“ ще се проведе семинар на тема „Хуманистична образователна среда в образователните институции за формиране на нравствени и духовни качества у децата и учениците“. В семинара ще участват министърът на образованието и науката Красимир Вълчев, председателят на Синдиката на българските учители д.ик.н. Янка Такева, зам.-изпълнителен директор на СОК „Камчия“ ЕАД Лазар Стоянов и Станка Шопова, председател на УС на Фондация „Устойчиво развитие за България“. Събитието ще се провежда в дните до 31 август. \r\n \r\n \r\n*** \r\n \r\nОт 10.30 часа в производствения център на Кока-Кола в Костинброд ще се проведе откриване на нови производствени мощности на компанията. Събитието ще бъде уважено от министър-председателя Бойко Борисов, посланика на Гърция в България Н.Пр. Григориос Василоконстандакис, изпълняващия длъжността посланик на САЩ в България Джъстин П. Фридман, кмета на София Йорданка Фандъкова и други представители на изпълнителната власт. \r\n \r\n \r\n*** \r\n \r\nОт 10.00 часа 25-и състав на Районния съд ще гледа делото срещу Христо П.,  срещу когото е повдигнато обвинение по чл.325б,  ал.2 т.2 пр.ІІ и т.3 пр.І вр. с ал. 1 пр.ІІ от НК за проява на жестокост към животно. \r\n \r\n \r\n*** \r\n \r\nВ 11.00 часа в пресклуба на БТА ще се проведе пресконференция на ПП ВМРО-БНД, на която ще бъде обявена кандидатурата на ВМРО-БНД за кмет на Община Родопи. В пресконференцията ще участват народният представител от ВМРО-БНД Александър Сиди и Областният председател на партията в Пловдив Стефан Послийски. \r\n \r\n \r\n*** \r\n \r\nВ Биосферен парк „Сребърна“ ще се проведе международен пленер за художници от България и Румъния. Инициативата е в рамките на проект „Развитие на общия туризъм и възстановяване на културното наследство“, финансиран по програма Interreg VA Румъния-България 2014-2020 г.“. Пленерът ще се проведе в дните до 1 септември 2019 г.", "date": "2019.08.26", "title": "Предстоящи събития в страната за 26 август (Агенция „Фокус“)"}
{"url": "http://www.focus-news.net/news/2019/08/26/2692480/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nЩе бъде предимно слънчево, след обяд и горещо. След пладне ще има временни увеличения на облачността, но само на отделни места в планинските райони ще превали краткотрайно. Ще духа слаб до умерен източен вятър. Максималните температури ще са между 31° и 36°. \r\nВ планините ще е предимно слънчево. След обяд ще има временни увеличения на облачността и на места в масивите от Западна и Централна България ще превали краткотрайно. Ще духа умерен до силен вятър от източната четвърт. Максималната температура на височина 1200 метра ще е около 23°, на 2000 метра - около 16°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода от 1 юни до 15 септември 2019 г. за дните петък – неделя. Ограниченията важат само за определени участъци от републиканската пътна мрежа. \r\nЗа АМ „Тракия“ ограничението в движението на МПС над 12 т ще бъде както следва: \r\n- в петък от 18 ч. до 20 ч. само в посока от София до Пловдив; \r\n- в неделя от 16 ч. до 20 ч. само в посока от Бургас до София. \r\nАМ „Струма“: \r\n- в събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\n- в неделя от 16 ч. до 20 ч. само в посока от Свиленград до АМ „Тракия“. \r\nСъщо така и за дните петък – от 17:00 часа до 20:00 часа, и неделя – от 14:00 часа до 20:00 часа: \r\n- път I-1 с. Ребърково – Ботевградв двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“: \r\nОбласт София: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“: \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София.Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в тунел \"Топли дол\" в посока Варна се осъществява в една лента поради ремонтни дейности на осветителните тела. Затворена е активната лента като движението се извършва в изпреварващата. Срок: от 09:30 до 15:30 часа на 26.08.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил: \r\nДо 10:00 часа на 25.08.2018 г., в участъка от пътен възел „Дупница Север“ до пътен възел „Бобошево“ от км 51+163 до км 73+330 на АМ „Струма“ в платното посока София ще преминават леките автомобилидо 12 тона, пътуващи към Кулата, а идващите от Кулата към София ще се движат по Е-79. От10:00 часа в неделя – 25.08.2018 г. и понеделник – 26.08.2018 г., когато трафикът от Гърция към столицата е по-интензивен, по автомагистралата ще преминават леките коли пътуващи за София, а тези към Кулата ще се движат по Е-79. \r\nДвижението на МПС над 12 тона остава пренасочено по път Е-79.Отклонява се от АМ „Струма“ от пътен възел „Долна Диканя“ до пътен възел „Бобошево“. \r\nПрез следващата седмица в делничните дни за преминаването на леките автомобили в платното за София на АМ „Струма“ край Дупница ще бъде направена допълнителна временна организация на движението в зависимост от интензивността на трафика.Срокът на гореописаните ограничения е до 26.08.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т., както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПСнад10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610:всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 30.09.2019 г.; \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до11.09.2019 г.; \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка(с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно.Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Търговище:  \r\nДвижениетов участъка Търговище – опорен пунктБелокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание всвободната лента съобразно създадената временна организация на движениетопоради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман– Сливница. Срок до 20.11.2019 г.; \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тоназа летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението (ВОД):   \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:няма ограничения. \r\nРемонтни дейности:няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС:няма ограничения. \r\nРемонтни дейности:няма ограничения. \r\n \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел. \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55:Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662:Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019г. \r\n \r\nОПУ-Видин: \r\nВременно са въведени следните ограничения за движение на МПС: \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т.поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно.Срок до 30.08.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т.от км 0+000 до км 5+00 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15:Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15/Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация.Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 31.08.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 5+034 до км 5+298 /ляво/ се осъществява с повишено внимание поради изграждане на пътна връзка в обхвата на път II-44 чрез временно ползване на части от пътното платно. Поставена е необходимата пътна сигнализация. Движението в района се регулира от ПП при ОД на МВР. Срок до 01.09.2019г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 30.09.2019 г.; \r\nРемонтни дейности: \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до31.08.2019 г.; \r\nПът ІІІ-622:Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188.Срок до 30.08.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут:по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности: \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019г.; \r\n \r\nОПУ-Ловеч:  \r\nВременно са въведени следните ограничения за движение на МПС:няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до02.09.2019г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом –Расово в посока Монтана от км 143+320 до км 149+445 е ограничено за МПС над 10 т.поради извършване на строително монтажни работи. \r\nОбходен маршрут: \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом–Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом.Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т.поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. \r\nОбходен маршрут: с.Славотин – Долна Рикса – Клисурица – Долна Вереница Монтана –Студено буче и обратно.Срок до 15.09.2019 г.; \r\nПът III-112:Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут:Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 26.08.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч.Срок до 31.08.2019 г.; \r\nПът III-102:Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800.Срок до 16.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37:Движението по път II-37Пещера – Батак от км 148+000 до км 148+200 се осъществява двупосочно в една лента поради авариен ремонт на магистрален водопровод. Затворена е лентата за движение в посока Батак. Движението в района се регулира от сигналисти и пътни знаци. Срок до 26.09.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 30.09.2019 г.; \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63:Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол.Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут.Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с.Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 30.08.2019 г.; \r\nПът ІІІ-3002: Движението по път III-3002 Българене – Божурлук от км 0+000 до км 20+000 е регулирано в една лента поради частични ремонтни дейности. Срок до 26.08.2019 г. \r\n \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПСнад 12 т.поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606:Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019г.; \r\nПът III-8611: Движението по път III-8611 Белица – Загражден–Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС.Срок целогодишно. \r\nРемонтни дейности: \r\nПът II-64: Движението по път II-64 Пловдив – Карловопри км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса.Алтернативен маршрут пътII-86 Асеновград – Смолян.Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС:нямаограничения. \r\nРемонтни дейности: нямаограничения. \r\n \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 31.08.2019 г.; \r\nРемонтни дейности: \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.Срок до 30.12.2019 г.; \r\n \r\nОПУ-София: \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т.в двете посоки.Срок до 31.08.2019 г.; \r\nПът III-162:Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 31.03.2020 г.; \r\nПът III–813: Движението по пътIII–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут:Годеч – Бучин проход – Щръклевци – Мало Малово – Големо Малово – Драгоман. Срокдо 31.08.2019 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня.Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16:Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба.Срок до 27.09.2019 г.; \r\nПът II-18:Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81:Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности на асфалтовата настилка. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено заМПСнад 3.5 т.Срок до 20.12.2019 г. \r\nРемонтни дейности: \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци.Срок до 30.09.2019 г.; \r\nПът III-663:Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци.Срок до 30.09.2019г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002:Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080 e ограничено.Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево – Друмевоe ограничено за МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 02.10.2019 г. \r\nРемонтни дейности:няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности: \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни: \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.26", "title": "Актуална пътна обстановка"}
{"url": "http://www.focus-news.net/news/2019/08/26/2692476/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Срещата на върха на лидерите на Г-7 и по-специално изявите на британския премиер и коментарите на американския президент за възможна търговска сделка между САЩ и Великобритания са сред основните теми на британския печат. \r\n*** \r\n \r\n  Президентът на Франция Еманюел Макрон се надява да успее да убеди световните лидери, които се срещат в Биариц, да прекратят търговските войни и да излекува разединението между тях, пише британският вестник  The Guardian . \r\nЛидерите на водещите индустриализирани демокрации се събраха във френския курорт Биариц в условията на глобални кризи, дълбоко разединение и непредсказуемото поведение на Доналд Тръмп.  \r\n„Все още не е ясно дали групата ще намери общи решения, като се има предвид, че глобалните проблеми днес са наистина наистина сериозни, или ще се фокусираме на безсмислени спорове един с друг“, заяви председателят на Европейския съвет Доналд Туск. \r\n„Последните години показват, че за всички нас е все по-трудно да намерим общ език, в условия, в които светът се нуждае от нашето сътрудничество повече, а не по-малко. Това може да е последният момент за възстановяване на политическата ни общност.\", добави той. \r\nТрудностите започнаха веднага след началото на срещата, след като президентът на САЩ Доналд Тръмп обвини президента на Франция Еманюел Макрон, че се опитва да насочи темите на срещата в „обичайната „ниша“, като промените в климата, равенството между половете и развитието на Африка. Според американските медии той е подбрал темите така, че те да се харесат на избирателите му във Франция. \r\n„Ще говорим и за големите конфликти в Иран, Сирия, Либия и Украйна“, заяви Макрон. Очаква се той да изтъкне екологическата катастрофа, която той по-рано нарече “международна криза“, свързана с пожарите в Амазония, както и търговските войни.  \r\nТръмп все пак изрази надежда, че преговорите ще постигнат целите си.  \r\n\"Всъщност имаме много общо\", каза Тръмп и добави, че двамата с Макрон \"са били приятели отдавна\" \r\nАмериканският президент призна, че на моменти той и Макрон „се карат“, но заяви, че все пак имат „специални отношения“. \r\n„Дотук добре. Атмосферата е перфектна. Всички се разбираме Мисля, че ще постигнем много този уикенд. \", добави той. \r\nМакрон от своя страна заяви, че иска да убеди присъстващите лидери, че търговските войни са „лоши за всички“. \r\n„Трябва да успеем да постигнем деескалация, да стабилизираме нещата и да прекратим тази търговска война, която вече се случва навсякъде“, добави той. \r\n*** \r\n \r\n  Постигането на търговско споразумение за периода след Брекзит със САЩ няма да е лека задача, предупреди Борис Джонсън преди да се срещне лице в лице с американския президент Доналд Тръмп, пише британският вестник  The Independent . \r\nСпоразумението за свободна търговия между САЩ и Великобритания беше изтъквано като едно от най-добрите последствия от Брекзит по-рано, но министър-председателят вече е убеден, че постигането на сделка с Вашингтон ще изисква „компромиси“ от страна на Доналд Тръмп, за сделка, която се очакваше да бъде подписана бързо и безпроблемно.  \r\nГоворейки преди да се срещне с Тръмп на срещата на Г-7 в Биариц, премиера Джонсън даде да се разбере, че няма да позволи на американските здравни компании да получат договори с британската служба по здравеопазването, както настояваше Тръмп. \r\nДжонсън добави, че САЩ ще трябва да вдигнат немалко „бариери“ за множество британски продукти, за да бъде сключена сделка. \r\nТова опровергава по-ранните твърдения, че Великобритания ще се договори със САЩ непосредствено след като страната напусне Европейския съюз.  \r\n„Искаме сделка (със САЩ) възможно най-скоро, но това трябва да е сделка, която работи за нас“, заяви Джонсън.  \r\n„Разбира се, смятам, че има огромна възможност за Великобритания, но трябва да разберем, че няма това няма да е леко пътуване“, каза Джонсън пред репортери в Биариц.  \r\n“Остават много сериозни бариери между американския и британския бизнес, които не са добре разбрани“.  \r\n„Снощи имах първата си възможност да спомена някои от тях на президента. И ще ги спомена отново, защото е много важно дали в крайна сметка ще правим фантастична сделка за свободна търговия, която работи в интерес на британския бизнес.“, допълни британския премиер.  \r\nТой заяви, че има огромни възможности за бизнеса в страната да се възползва от американския пазар, и Лондон няма да пропусне тази възможност, но е нужно и Вашингтон да направи компромиси и да намали ограниченията. \r\n*** \r\n \r\n Доналд Тръмп беше изненадан от неочакваното пристигане на иранския външен министър за изненадващи преговори с Г-7, но планът на френския президент Еманюел Макрон за намаляване на напрежението между Иран и САЩ ефектно се провали, пише британския вестник  Daily Express . \r\nМакрон очевидно е планирал да се опита да потисне нарастващото напрежение в Персийския залив, като частично отмени американското петролно ембарго върху Иран, за да може страната да се върне в пълно съответствие с ядреното споразумение от 2015 г., ограничаващо ядрената й програма. Той смята, че ако напрежението бъде намалено, тогава ще има възможност за разговори по други въпроси, включително регионални конфликти и иранската програма за балистични ракети. Но Тръмп накратко заяви, че не е обсъждал предложението с  Макрон и не се ангажира с подобни идеи. \r\nМеждувременно Тръмп каза за Борис Джонсън днес: „Той не се нуждае от съвет, той е правилният човек за работата. Говоря, че дълго време - не правя щастлив предшественика ви - но го казвам отдавна“. \r\n„Той е правилният човек за работата.“ \r\nБританският премиер Борис Джонсън отговори: „Много съм благодарен за това“, като  Тръмп му намигна в отговор. \r\nТръмп предположи, че администрацията му е възпрепятствана да осъществява търговска сделка, докато Тереза Мей беше на Даунинг Стрийт, казвайки: „Преди аз бях потиснат от другата страна, защото нищо не беше направено от другата страна, както видяхте от Брекзит Но това е различен човек и според мен това е велик министър-председател.“ \r\nТръмп каза за тяхната среща: \"Водим много добри търговски разговори между Обединеното кралство и самите нас, не бихте повярвали.\" \r\n„Много голяма търговска сделка, по-голяма, отколкото някога сме имали с Обединеното кралство и сега… те няма да имат пречка, няма да имат котва, защото те имаха точно това. И ще проведем някои много добри търговски разговори.\"", "date": "2019.08.26", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/26/2692485/kathimerini-poseshtenieto-na-mitsotakis-v-parizh-e-dobar-znak.html", "text": "Правителството на Гърция изглежда уверено, че обиколката на премиера Кириакос Мицотакис по европейските столици е започнала обещаващо начало в Париж, пише електронното издание на гръцкия вестник  Kathimerini . \r\nФактът, че френската делегация, част от разговорите на Мицотакис с президента Еманюел Макрон включва министъра на икономиката Бруно Льо Мер, се разглежда в Гърция като показател за важността, която Париж придава на Атина. \r\nНезависимо от това, Мицотакис се въздържа от публично изказване по основната цел на своето правителство, а именно да намали първичния бюджетен излишък, който Гърция трябва да постигне през 2021 г. \r\nТой по-скоро се опита да направи така, че планът му за реформи и намаляването на данъците не пречат на поставените цели за излишъка за 2019 и 2020 г. \r\nИзточници заявиха, че Мицотакис е поставил акцент върху изпълнението на правителствената програма за намаляване на данъците, бързото прилагане на реформите за подпомагане на растежа и привличането на инвестиции. \r\nЗа да убеди партньорите на Гърция да се включат в плановете му за реформи, основната цел на Мицотакис по време на обиколката му по чужди столици е укрепването на имиджа на страната. \r\nНеговото пътуване до Ню Йорк през септември, където може да се срещне и с президента на САЩ Доналд Тръмп, също се разглежда като част от това усилие. \r\n Превод и редакция:  Теодор Пенев", "date": "2019.08.26", "title": "Kathimerini: Посещението на Мицотакис в Париж е добър знак"}
{"url": "http://www.focus-news.net/news/2019/08/26/2692489/toplofikatsiya-sofiya-do-31-avgust-shte-bade-spryano-podavaneto-na-topla-voda-v-nyakoi-rayoni-na-stolitsata.html", "text": "От днес до 31 август ще бъде спряно подаването на топла вода в някои райони на столицата, съобщиха от  пресцентъра на „Топлофикация София\" . От днес до 12 часа на 31 август 2019 г. (включително) ще бъде спряно подаването на топла вода към следните райони: \r\n- ж.к. „Фондови Жилища”, ж.к. „Св. Троица”, ж.к. „Банишора”, ж.к. „Зона Б-5, Б-18, Б-19; \r\n- част от ж.к. „Илинден” в района между ул. „Цар Симеон”, ул. „Зоглафски манастир”, ул. „Л. Весов”, ул. „Хисаря”, бул. „Тодор Александров”, бул. „К. Величков“; \r\n- част от кв. „Лозенец” в района между бул. „Евлоги и Христо Георгиеви”, ул. „Крум Попов”, ул. „Ц. Церковски” и ул. „Иглика”; \r\n- част от ж.к. „Толстой” в района между ул. „Будинци”, ул. „Ген. Жостов”, ул. „Елов Дол”, бул. „Илиянци” и ул. „Хан Кубрат”; \r\n- централна градска част между бул. „Хр. Ботев”, бул. „Македония”, ул. „Доспат”, бул. „Прага”, бул. „Патриарх Евтимий”, ул. „Фритьоф Нансен”, бул. „Евлоги и Христо Георгиеви”, бул. „Ген. Данаил Николаев”, ул. „Каменоделска”, ул. „История Славянобългарска” и бул. „Княгиня Мария Луиза”. \r\nВ посочения период ще бъдат извършени ремонтни дейности, които изискват цялостно спиране на ТЕЦ „София”. С оглед минимизиране на неудобствата за потребителите тези дейности ще бъдат съчетани с планирания от „Софийска вода“ АД  ремонт на основен индустриален водопровод, захранващ топлоизточника. \r\nПовече подробности клиентите могат да получат на информационния телефон в Кол центъра на компанията – 0 700 11 111. Информацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg.  \r\n„Топлофикация София“ ЕАД поднася извинения на клиентите за създадените  неудобства.", "date": "2019.08.26", "title": "„Топлофикация  София”: До 31 август ще бъде спряно подаването на топла вода в някои райони на столицата"}
{"url": "http://www.focus-news.net/news/2019/08/26/2692491/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално се осъществява движението по главен път Е-79 и АМ „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма въведени ограничения за ремонтни дейности. Няма възникнали тежки пътни инциденти през изминалата нощ по пътищата от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.08.26", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/26/2692488/api-prez-noshtta-do-30-avgust-shte-se-spira-dvizhenieto-prez-tunel-krichim-na-pat--866-zaradi-remont-na-saorazhenie.html", "text": "През нощта до 30 август ще се спира движението през тунел „Кричим“ на път IIІ-866. Ремонтира се съоръжение, изградено преди 56 години. Това съобщиха от пресцентъра на  Агенция „Пътна инфраструктура“ . От 22.00 часа до 06.00 часа сутринта в посочения интервал от дни ще се спира движението през тунел „Кричим“ на третокласния път IIІ-866 Михалково - Кричим. Обходният маршрут е по път II-86 Пловдив - Асеновград - Смолян. \r\nРемонтът на съоръжението е част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, ще се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда” ЕООД. Техният договор е за 9 258 лв. с ДДС.", "date": "2019.08.26", "title": "АПИ: През нощта до 30 август ще се спира движението през тунел „Кричим“ на път IIІ-866 заради ремонт на съоръжение"}
{"url": "http://www.focus-news.net/news/2019/08/26/2692486/dnes-izticha-srokat-v-koyto-kmetovete-tryabva-da-izgotvyat-spisak-sas-stopanite-dobrovolno-umartvili-prasetata-si-zaradi-afrikanskata-chuma.html", "text": "Днес изтича срокът, в който кметовете трябва да изготвят списък със стопаните, доброволно умъртвили прасетата си заради африканската чума. Тези хора имат право да получат финансова помощ за умъртвените си животни. По-рано този месец от БАБХ съобщиха, че  след 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Но за да получат обезщетението, хората трябва да са подали заявление, в което да гарантират, че са изпълнили необходимите процедури по почистване на задните си дворове. Списъците с хората, доброволно умъртвили прасетата си, трябва да бъдат подписани от ветеринарен лекар и да бъдат сложени на достъпно за всички място. Собствениците трябва да заявят, че няма да отглеждат прасета в стопанството си за период най-малко от 12 месеца след последната дезинфекция.", "date": "2019.08.26", "title": "Днес изтича срокът, в който кметовете трябва да изготвят списък със стопаните, доброволно умъртвили прасетата си заради африканската чума"}
{"url": "http://www.focus-news.net/news/2019/08/26/2692494/nimh-ekstremalen-indeks-za-pozharoopasnost-e-v-sila-na-mesta-v-12-oblasti-na-stranata.html", "text": "Екстремален индекс за пожароопасност е в сила на места в 12 области на страната. Това сочи справка в сайта на  Националния институт по метеорология и хидрология  (НИМХ). Индексът обхваща територии от областите София, София - град, Добрич, Варна, Бургас, Ямбол, Хасково, Стара Загора, Сливен, Благоевград, Плевен и Ловеч. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите Перник, Кюстендил, Пазарджик, Пловдив, Плевен, Велико Търново, Русе и Силистра. Този индекс означава, че са възможни много силни пожари с частично или пълно въвличане на дървесните корони.", "date": "2019.08.26", "title": "НИМХ: Екстремален индекс за пожароопасност е в сила на места в 12 области на страната"}
{"url": "http://www.focus-news.net/news/2019/08/26/2692496/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус” . Началото на богослужението е в 10.00 часа. Вечернята е от 17.00 часа.  \r\nНикола ПЕТКОВ", "date": "2019.08.26", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/08/26/2692497/pregled-na-osnovnite-temi-v-dobrudzhanskiya-pechat.html", "text": "„Бойко Борисов обеща 15 млн. лева от държавата за чартъри“, съобщава на първа страница вестник  „Добруджанска трибуна“ . Премиерът е бил гост на отбелязването на 50-годишнина на курортния комплекс „Албена“, където знаково е поздравил чакащата в масовката Детелина Николова, една от номинираните за кмет на Добрич от ГЕРБ, пише изданието. Държавата ще субсидира чартърни полети за стимулиране на туризма у нас. Премиерът е заявил, че има ангажимент към Варна и Албена с изграждане на автомагистрала „Хемус“. Този ангажимент трябва да бъде изпълнен на всяка цена до 2021 г., ще се строи по цялото трасе, част от отсечките ще са готови. В рубриката „Новини“ продължава темата за юбилея на курортния комплекс „Албена“. За 50 години курортното селище се е превърнало в емблема на туризма в България. Това е заявила министърът на туризма Николина Ангелкова. По думите ѝ курортният комплекс има огромен потенциал за развитие на различни видове туризъм целогодишно. Заедно с управителния съвет на Албена тя е поставила капсула на времето с послание към бъдещите поколения, която ще бъде отворена след 50 години. От региона – „В Генерал Тошево събират счупени ел. уреди“. Общината организира събиране на негодни електроуреди. Акцията е безвъзмездна, желание за участие в нея може да се заяви на място в сградата на общината в стая 307 или по телефона всеки делничен ден. Друга тема в рубриката „Новини“ – „С дванайсет читалища се гордее община Тервел“. Самодейците разнасят славата на добруджанския фолклор из цялата страна и носят призове от участията си във фестивали. 12 са читалищата, които функционират на територията на тази община, те са пазители на традиционните български ценности, мост между миналото и настоящето, разпространяват култура и знание. „Международен музикален фестивал в „Двореца“ – Балчик“, съобщава изданието. Фестивалът ще се проведе от първи до десети септември. Това е традиционният Мюзик кампус Балчик - майсторски класове и концерти. Проектът се провежда под патронажа на Сдружение „Култура край границата“ и с подкрепата на Държавния културен институт.", "date": "2019.08.26", "title": "Преглед на основните теми в добруджанския печат"}
{"url": "http://www.focus-news.net/news/2019/08/26/2692484/vitsepremierat-ekaterina-zaharieva-e-na-poseshtenie-v-rumaniya.html", "text": "Вицепремиерът и министър на външните работи Екатерина Захариева е на посещение в Румъния. Това съобщиха от пресцентъра на  Министерството на външните работи . Българският първи дипломат ще се срещне с министър-председателя на Румъния Виорика Данчила, с външният министър Рамона Манеску и с делегирания министър по европейските въпроси Джордже Чамба.  \r\nЗахариева ще бъде гост на Посланическата конференция на румънската дипломатическа служба и ще изнесе лекция пред ръководителите на румънските дипломатически мисии по света.  \r\nРумъния е сред водещите търговски и икономически партньори на България. През 2018 г. стокообменът между двете страни възлиза на 4.6 млрд. евро, което е със 7% повече спрямо 2017 г.  \r\nБългария и Румъния си сътрудничат активно и в областта на енергетиката, здравеопазването, туризма, транспорта. Тази година двете страни отбелязват 140 години от установяване на дипломатическите отношения.", "date": "2019.08.26", "title": "Вицепремиерът Екатерина Захариева е на посещение в Румъния"}
{"url": "http://www.focus-news.net/news/2019/08/26/2692490/afp-prisastvieto-na-iranskiya-vanshen-ministar-dzhavad-zarif-e-risk-ot-strana-na-makron.html", "text": "Иранският външен министър Джавад Зариф изненадващо се яви на срещата на Г-7 в Биариц, съобщава  AFP . \r\nСпоред агенцията Зариф е посетил срещата във френския курортен град за да обсъди ядрената програма на Техеран.  \r\nПрисъствието му не беше обявено по-рано и представлява риск от страна на домакина на срещата, френския президент Еманюел Макрон, който се стреми да успокои увеличаващото се напрежение между Иран и САЩ. \r\nИранският министър не проведе разговори с американския президент Доналд Тръмп във френския курорт, но присъствието на двамата мъже на едно и също място предизвика надежди за прогрес по преговорите. \r\n\"Пътят напред е труден. Но си струва да опитаме\", написа Зариф в „Туитър“ след като срещна с Макрон и френския външен министър, както и с британски и германски представители. \r\nФренски представители заявиха, че Тръмп е бил наясно с пристигането и предполагат, че то е било обсъдено по време на двучасова среща между президента и Макрон по-рано. \r\n\"Работим в (условията на) пълна прозрачност с американците\", каза дипломат, пожелал да остане анонимен пред репортери.  \r\nРобърт Малей, ръководител на Международната кризисна група, заяви, че това е знак, че Тръмп е дал \"някакъв положителен отговор\" на предложенията на Макрон за сделка между Вашингтон и Техеран. \r\n\"Може би президентът Тръмп е казал лично на президента Макрон, че е отворен за някои от тези идеи\", каза той. \r\n„Голямото предупреждение,“слонът в стаята“  е,че има значителна дистанция между това, което президентът Тръмп казва и това, което мисли един ден, и това, което казва и мисли на следващия“, добави Малей. \r\n Превод и редакция:  Теодор Пенев", "date": "2019.08.26", "title": "AFP: Присъствието на иранския външен министър Джавад Зариф е риск от страна на Макрон"}
{"url": "http://www.focus-news.net/news/2019/08/26/2692500/burgas-dvizhenieto-po-pat-99-kraymorie-karaagach-ot-km-0-do-km-44-tryabva-da-se-osashtestvyava-s-povisheno-vnimanie-zaradi-remont.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. До 2 септември т.г. движението по път II-99 Крайморие – Караагач от км 0 до км 44 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. \r\nДвижението е интензивно по основните пътни артерии на град Бургас. Струпване на автомобили се наблюдава по входно-изходните пътни артерии на града. В централната част натоварено е в района на жп гарата, в района на кръстовището между улиците „Спортна“ и „Индустриална“, както и по някои участъци от бул. „Стефан Стамболов“. \r\nМария ПОПЧЕВА", "date": "2019.08.26", "title": "Бургас: Движението по път II-99 Крайморие – Караагач от км 0 до км 44 трябва да се осъществява с повишено внимание заради ремонт"}
{"url": "http://www.focus-news.net/news/2019/08/26/2692498/d-r-decho-dechev-nzok-plashtame-4-mlrd-lv-dopalnitelno-za-zdraveopazvane.html", "text": "Плащаме 4 млрд. лв. допълнително за здравеопазване. Това каза управителят на Националната здравноосигурителна каса (НЗОК) д-р Дечо Дечев в интервю за предаването „Тази сутрин“ по  бТВ . „В момента съществува наредба, която цели да покаже какво може да бъде допълнително заплащано и какво не“, каза Дечев. По думите му проблемът с наредбата за доплащане е, че тя е давала възможност за нееднозначно тълкувание какво можеше да се доплаща. „В един закон не всичко може да бъде записано в детайли. В новата наредбата ще бъде записано пределно ясно какво се покрива и какво не се покрива. Трябва да се изясни, че популистките изказвания на някои политици се сблъскват с реалността, където не всичко е безплатно“, заяви д-р Дечо Дечев. Той заяви, че половината от средствата за здравеопазване са кешови плащания. „Около 50% от средствата, които инвестираме всички, са кешови плащания и около 50% се покриват чрез сумите, които отделяме – чрез 8% вноска за здраве“, поясни д-р Дечев.", "date": "2019.08.26", "title": "Д-р Дечо Дечев, НЗОК: Плащаме 4 млрд. лв. допълнително за здравеопазване"}
{"url": "http://www.focus-news.net/news/2019/08/26/2692493/politico-makron-nastoyava-za-razgovori-ot-strana-na-g-7-s-iran-vapreki-protestite-na-tramp.html", "text": "Лидерите на страните от Г-7, които се срещнаха в Биариц се съгласиха да започнат обща комуникация с Иран, както обяви президента на Франция Еманюел Макрон по-рано, но Тръмп се противопостави на идеята, като заяви, че всяка държава ще прави каквото сметне за добре, пише европейската редакция на  Politico . \r\n“Обединени сме от две неща, не искаме Иран да получи ядрено оръжие и не искаме ескалация и дестабилизация на региона“, заяви Макрон.  \r\nФренски дипломат дори добави, че лидерите в Биариц, включително Тръмп, да предоставили картбланш на Макрон да говори с властите в Техеран и да подготви съвместното изявление към Иран. \r\n„Лидерите на Г-7 се съгласиха, че Макрон, като президент (на страна) от Г-7 може да разговаря с иранските власти и да им изпрати съобщение на базата на това, което обсъдихме“, заяви френският източник. \r\nГоворейки пред репортери, след като се срещна с японския премиер Шиндзо Абе по време на срещата от високо равнище във френския курорт, Тръмп не звучеше съвсем съгласен с идеята на Макрон. \r\nНа въпрос дали е съгласен с решението за съвместно изявление, той отговори: „Не, не съм обсъждал това.“. \r\nПопитан дали подкрепя връзката на Макрон с иранските власти, той отговори, че я подкрепя, но добави, че също така подкрепя контактите на японския премиер с Иран. \r\n\"Ние ще направим свое изказване. Но не можем да възпрепятстваме другите\", каза той.  \r\n\"Ако искат да говорят, да говорят.\", добави Тръмп. \r\nКоментарите на Макрон и Тръмп в Биариц подчертаха, че макар Европа и САЩ да имат общи цели по отношение на Иран, те имат дълбоки различия по отношение на идеите си как да постигнат тези цели. \r\n \r\n Превод и редакция:  Теодор Пенев", "date": "2019.08.26", "title": "Politico: Макрон настоява за разговори от страна на Г-7 с Иран, въпреки протестите на Тръмп"}
{"url": "http://www.focus-news.net/news/2019/08/26/2692499/dobrich-prodalzhavat-remontnite-deynosti-po-tretoklasniya-pat-dobrich-s-balik-dvizhenieto-tryabva-da-se-osashtestvyava-s-povisheno-vnimanie.html", "text": "Движението по третокласния път Добрич – с. Балик трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондент на  Радио „Фокус” – Варна . Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич времето е слънчево и ясно, духа слаб, температурата на въздуха е около 23 градуса.  \r\nЖулиета НИКОЛОВА", "date": "2019.08.26", "title": "Добрич: Продължават ремонтните дейности по третокласния път Добрич – с. Балик, движението трябва да се осъществява с повишено внимание"}
{"url": "http://www.focus-news.net/news/2019/08/26/2692492/denyat-26-avgust-v-svetovnata-istoriya.html", "text": "През 1812 г. се състои  битката край с. Бородино по време на войната между Франция и Русия (1812 г.). 1847 г. - обявена е независимостта на Либерия. Президент на държавата е Джоузеф Робъртс. 1916 г. - Румъния се включва в Първата световна война на страната на Съглашението. Срещу нея обаче незабавно се отправят обединените сили на Германия, Австро-Унгария, Турция и България и за кратко време тя е принудена да капитулира. На 26 август е роден мореплавателят Христофор Колумб. На тази дата умира Йохан Франц Енке – германски астроном. \r\n \r\n \r\n2016 г. \r\nОсем турски полицаи са убити и 40 са ранени при бомбена атака над полицейски контролно-пропускателен пункт в град Цизре. \r\n \r\n \r\n2015 г. \r\nВ Дамаск Русия и Сирия подписват споразумение за безсрочно военното присъствие на руските въоръжени сили в страната. \r\n \r\n \r\n2014 г. \r\nПри престрелка между граничари на Киргизия и Таджикистан са ранени няколко човека. \r\n \r\n \r\n2011 г. \r\nМинистър председателят на Япония Наото Кан подаде оставка като лидер на Демократическата партия на Япония поради насрочените избори за ново ръководство на партията които ще се проведат на 29 август. На 12 юли Наото Кан обяви, че Япония ще се откаже от производството на атомна енергия. В настоящият момент от 54 реактора в Япония работят само 19. \r\n \r\n \r\n2006 г. \r\nСтраните от ЕС постигат съгласие за участието си в мироопазващата мисия на ООН в Ливан. Общата численост на войските, които Европа решава да изпрати в Близкия Изток е 6 900 души. \r\n \r\n \r\n2001 г. \r\nОфициално е обявено обвинението \"престъпления срещу човечеството\" срещу Алберто Фухимори президент на Перу от 10 юни 1990 г. до 20 ноември 2000 г. Националният конгрес (парламент) на Перу обвинява Фухимори в престъпления срещу човечеството заради масовите убийства на симпатизанти на крайнолеви партизани, извършени през 1991 г. и 1992 г. по негова заповед от \"ескадроните на смъртта\". На 21 ноември 2000 г. по време на посещението си в Япония Фухимори обявява, че подава оставка от поста президент на Перу и за решението си да остане там (като етнически японец той има японско гражданство). Оставката е свързана със скандала около Владимиро Мотесинос, замесен заедно с президента в пране на пари, нелегална търговия с наркотици и оръжие. На 3 август 2001 г. е издадена международна заповед за арестуването му. На 14 юни 2002 г. правителството на Перу одобрява молба за екстрадирането на Фухимори. На 8 март 2003 г. ИНТЕРПОЛ издава заповед за арестуването му, на 26 март 2003 г. го обявява за международно издирване. На 7 ноември 2005 г. Фухимори е арестуван в Чили. \r\n \r\n \r\n1936 г. \r\nПодписан е Англо-египетски договор, с който Великобритания формално прекратява окупацията на Египет (от 13 септември 1882 г.). \r\n \r\n \r\n1883 г. \r\nИзригва вулканът Кракатау в Индонезия. Това е най-силното вулканично изригване, известно в историята. Загиват над 200 000 души. Взривовете се чуват на разстояние 4000 км. Изхвърлените газове и пепел замърсяват цялата земна атмосфера. \r\n \r\n \r\n1847 г. \r\nОбявена е независимостта на Либерия. Президент на държавата е Джоузеф Робъртс. \r\nРепублика Либерия е държава в Западна Африка с териториална площ от 111 369 кв. км и население около 2 600 000 жители. Столицата на държавата е Монровия. Законодателен орган е двукамарен парламент. Начело на правителството и държавата стои президент. Административно Либерия е разделена на 9 графства и 6 територии. \r\nКрайбрежието на Либерия е открито от португалците през XV в. От 1822 г. Либерия е американско колонизационно дружество, където се заселват освободени роби и негри от САЩ. През 1837 г. започва обединението на отделните поселища на федеративни начала. През 1980 г. в Либерия е извършен държавен преврат. В края на 1989 г. в страната избухва гражданска война, която довежда до масови репресии над мирното население, глад и огромен срив на икономиката. Десетки хиляди са принудени да напуснат домовете си. С цел прекратяване на кръвопролитията, през месец август 1990 г., с решението на Икономическата общност на страните от Западна Африка, в Либерия влизат чуждестранни въоръжени сили. През септември 1993 г. е учредена Мисия от наблюдатели на ООН. Постигнато е мирно споразумение между враждуващите групировки. Либерия е член на Организацията за африканското единство от 1963 г. и на ООН от 1945 г. \r\n \r\n \r\n1789 г. \r\nУчредителното събрание на Франция приема \"Декларация за правата на човека и гражданина\". Декларацията утвърждава свободата и равнопоставеността на личността, произлизането на властта от народа и дефинира свободата като \"...възможност да се прави всичко онова, което не нанася вреда на някой друг\". \r\n \r\n \r\n1346 г. \r\nАнглийската армия на крал Едуард ІІІ разбива французите при Креси. Това е едно от най-важните сражения в първия етап на Стогодишната война. \r\n \r\n \r\n1071 г. \r\nВ решителната битка при Манцикерт (Мала Азия) войските на селджукските турци нанасят тежко поражение на византийската армия, начело с император Роман ІV Диоген. \r\n \r\n \r\n На тази дата са родени: \r\n1880 г. \r\nРоден е френският поет Гийом Аполинер (1880 - 1918). Създател на термина \"сюрреализъм\". Автор на \"Алкохоли\". \r\n \r\n \r\n1873 г. \r\nРоден е американският радиоинженер Ли Форест (1873 - 1961). Завършва Йейлския университет, ръководи редица радиотехнически предприятия в САЩ. Изобретява триелектродната лампа (триод) (1906 г., патент от 1907 г.) и създава лампов детектор и усилвател. Разработва система за радиотелеграфни съобщения, приета в армията и флота на САЩ. Работи в областта на радиотелефонията; осъществява първите музикални предавания по проводници (1910). Създава система за звукозапис, наречена “фонофилм” (1916). Автор е на много изобретения в областта на радиотехниката и звуковото кино. Умира на 30 юни 1961 г. в Холивуд. \r\n \r\n \r\n1743 г. \r\nРоден е френският химик Антоан-Лоран Лавоазие (1743 - 1794). От 1768 г. е член и впоследствие - от 1785 г., председател на Парижката Академия на науките. Един от създателите на модерната химия, основана върху закона за съхранението на материята и на термохимията. Определя състава на въздуха и открива ролята на кислорода при дишането и при горенето. Участва в научната комисия, натоварена да изработи метрична система. Автор е на класическия курс \"Начален учебник по химия\" (1789). Осъден е на смърт по време на Великата френска революция и е гилотиниран в Париж на 8 май 1794 г. Реабилитиран е през 1796 г. Автор е на трудовете: \"Върху потенето на животните\", \"Върху естеството на водата\", \"Опити с диаманта\", \"Върху горенето на фосфора и на сярата\", \"Върху въглеокиса\", \"Опити върху платината\", \"Опити върху етера\" и др. \r\n \r\n \r\n1740 г. \r\nРоден е Жозеф-Мишел Монголфие (1740 - 1810). Френски изобретател, построил и демонстрирал заедно със своя брат Жак-Етиен първия балон, пълен с горещ въздух. \r\n \r\n \r\n1676 г. \r\nРоден е Робърт Уолпоул (1676 - 1745) - първият министър-председател на Великобритания. \r\n \r\n \r\n1451 г. \r\nРоден е мореплавателят Христофор Колумб (1451 - 1506). През 1492 г. в търсене на западния път към Индия, достига бреговете на Америка. До края на живота си през 1506 г. Колумб смята, че е достигнал Азия. \r\n \r\n \r\n На тази дата умират: \r\n1929 г. \r\nУмира опернят певец Иван Вульпе(1876 - 1929). Роден е на 1 септември 1876 г. в Болград. Завършва гимназия в родния си град, след това Московската консерватория (солово пеене). Преподава в Музикалното училище в Иркутск (Сибир). Установява се в България през 1908 г. Заедно със Ст. Михайлов и Д. Казаков основава Оперната дружба, от която по-късно е създадена Народната опера, в която Иван Вульпе пее до 1926 г. От 1912 г. почти до края на живота си преподава в Музикалното училище (по-късно Академия). Изпълнява ролите на Мефистофел (\"Фауст\"), Марсел (\"Хугеноти\"), Радамес (\"Аида\"). Участва и в множество други опери. \r\n \r\n \r\n1921 г. \r\nГерманският политик Матиас Ерцбергер (1875 - 1921) е убит от офицери националисти. Роден е на 20 септември 1875 г. в Бутенхаузен. През 1903 г. е избран в Райхстага от партията на центъра и скоро се превръща в лидер на нейното ляво криво. След обрата в световната политика в края на 1916-1917 г., когато загубва надежда за победа на Германия във войната, Ерцбергер е един от първите, които се обявяват за подписването на компромисен мир. Инициатор е на т. нар. \"мирна резолюция\" от Райхстага през юли 1917 г., изискваща от правителството сключването на \"мир по съглашение\". Министър без портфейл в правителството на Макс Баденски (3 октомври - 9 ноември 1918 г.). На 11 ноември 1918 г. като ръководител на германската делегация подписва Компиенското примирие. Във Ваймарското национално събрание се обявява за приемане на Версайския мирен договор. Критикуван е от страна на представителите на крайно милитаристичните кръгове. В периода 1919-1920 г. е министър на финансите; провежда финансова реформа. \r\n \r\n \r\n1865 г. \r\nУмира Йохан Франц Енке – германски астроном. Роден е на 23 септември 1791 г. в Хамбург. Завършва Гьотингенския университет. От 1816 г. работи в обсерваторията в Гота. През 1825-1863 г. е директор на Берлинската обсерватория. От 1828 г. до 1863 г. е издател на Берлинския астрономичен ежегодник. Изследва движенията на кометите през 1818 г., при които открива ускорение на средното движение за период от 100 години. Определя значението на слънчевия паралакс от наблюдение върху пътя на Венера по слънчевия диск. \r\n \r\n \r\n1723 г. \r\nУмира холандският естественик Антони ван Льовенхук (1632 - 1723). Създател на микроскопията. Пръв описва еритроцитите и движението на кръвта в капилярите, открива сперматозоидите. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.26", "title": "Денят 26 август в световната история"}
{"url": "http://www.focus-news.net/news/2019/08/26/2692501/plovdiv-zabraneno-e-dvizhenieto-za-vsichki-motorni-prevozni-sredstva-po-patya-belitsa-zagrazhden-davidkovo-v-uchastaka-ot-km-13-do-km-18-zaradi-komprometirana-nastilka.html", "text": "Нормално се осъществява движението на територията на областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“. Пътищата на територията на областта са сухи и нормално проходими. До 24 септември движението по пътя Пловдив - Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим - Михалково - Девин в участъка от км 88 до км 103 в областите Пловдив и Смолян се осъществява с повишено внимание поради премахване на скална маса. Може да се използва обходен маршрут – пътя Асеновград - Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. \r\nТрафикът на територията на град Пловдив е интензивен. Засилено е автомобилното движение се отчита в централната градска част, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.08.26", "title": "Пловдив: Забранено е движението за всички моторни превозни средства по пътя Белица - Загражден - Давидково в участъка от км 13 до км 18 заради компрометирана настилка"}
{"url": "http://www.focus-news.net/news/2019/08/26/2692505/d-r-decho-dechev-nzok-v-algoritama-na-vsyaka-edna-klinichna-pateka-shte-bade-zapisano-tochno-kakvo-se-pokriva-ot-zdravnata-kasa.html", "text": "За първи път тази година в алгоритъма на всяка една клинична пътека ще бъде записано точно какво се покрива и какво не се покрива. Това каза управителят на Националната здравноосигурителна каса (НЗОК) д-р Дечо Дечев в интервю за предаването „Тази сутрин“ по  бТВ . Той каза, че на места в болниците дори не се обяснява какво заплащат хората. „Има лечебни частни заведения, в които се заплаща за всеки леглоден. Таксата започва от 70 лева и стига до 120 лева“, добави той. По думите му Здравната каса поема тези разходи, но настоящата наредба дава двупосочни тълкувания на това какво влиза и какво не. „Новата наредба трябва да укаже какво означава VIP стаята в болниците, за да няма недоразумения. До момента това го няма в наредбата“, заяви той. Дедо Дечев заяви, че целта на новите промени, свързани със Здравната каса, е всичко да стане ясно за пациенти и за лекари.", "date": "2019.08.26", "title": "Д-р Дечо Дечев, НЗОК: В алгоритъма на всяка една клинична пътека ще бъде записано точно какво се покрива от Здравната каса"}
{"url": "http://www.focus-news.net/news/2019/08/26/2692503/sofiya-ot-0930-chasa-do-1530-chasa-dvizhenieto-v-tunel-topli-dol-na-avtomagistrala-hemus-v-posoka-varna-shte-se-osashtestvyava-v-edna-lenta-poradi-remont-na-osvetitelnite-tela.html", "text": "От 09.30 часа до 15.30 часа движението в тунел „Топли дол“ на автомагистрала „Хемус“ в посока Варна ще се осъществява в една лента поради ремонтни дейности на осветителните тела в съоръжението. Това съобщиха от пресцентъра на  Агенция „Пътна инфраструктура“ . Ще бъде ограничена активната лента, като движението ще се извършва в изпреварващата.", "date": "2019.08.26", "title": "София: От 09.30 часа до 15.30 часа движението в тунел „Топли дол“ на автомагистрала „Хемус“ в посока Варна ще се осъществява в една лента поради ремонт на осветителните тела"}
{"url": "http://www.focus-news.net/news/2019/08/26/2692508/pazardzhik-dvizhenieto-po-patya-panagyurski-kolonii-panagyurishte-v-rayona-na-75-km-tryabva-da-se-osashtestvyava-s-povisheno-vnimanie-poradi-propadane-na-chast-ot-banketa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. По пътя Пещера – Батак в района на 48 км движението се осъществява двупосочно в една лента поради авариен ремонт на магистрален водопровод. Затворена е лентата за движение в посока Батак. Движението в района се регулира от сигналисти и пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.26", "title": "Пазарджик: Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета"}
{"url": "http://www.focus-news.net/news/2019/08/26/2692504/burgas-74-godishna-peshehodka-e-blasnata-ot-lek-avtomobil-na-krastovishteto-na-ul-konstantin-velichkov-i-ul-demokratsiya.html", "text": "74-годишна пешеходка е блъсната от лек автомобил на кръстовището на ул. „Константин Величков“ и ул. „Демокрация“. Това съобщиха от  ОДМВР - Бургас . Инцидентът е станал на 23 август т.г. около 14.13 часа. Водачът на лек автомобил „Фолксваген Голф“ – 19-годишен младеж от Бургас, при извършване на десен завой отнема предимството и блъска правомерно пресичащата по пешеходна пътека жена. Тя е с фрактура на раменната кост на лявата ръка и контузия на главата, без опасност за живота. Жената е настанена за лечение в отделение „Неврохирургия“ на УМБАЛ – Бургас.", "date": "2019.08.26", "title": "Бургас: 74-годишна пешеходка е блъсната от лек автомобил на кръстовището на ул. „Константин Величков“ и ул. „Демокрация“"}
{"url": "http://www.focus-news.net/news/2019/08/26/2692506/kardzhali-v-selo-dazhdovnitsa-beshe-otkrit-hepaning-pod-nadslov-obshtiyat-ezik.html", "text": "В село Дъждовница беше открит хепънинг под надслов „Общият език“. Това съобщи за  Радио „Фокус“  Радост Николаева, директор на Арт движение „КРЪГ“. „Мета-Аз-Приказка“ на отделни „глави” и тематики, посветени на „приказката Живот”, гостува в Арт къщата в Дъждовница от 23 до 30 август, с разработка на така наречената Глава IV – „Общият език”. Отделни „глави” досега са представяни в НДК и в столичната Ъндър граунд галерия, заедно с публиката. Хепънингът е дело на Поло Оконе, мултижанров артист-концептуалист, който има редица изложби, философски акции и пърформанси. Той е физик по образование, който внася модерното и съвременното в научната и артистичната си дейност. Силвия Борисова е главен асистент по естетика в Института за изследване на обществата и знанието в БАН и се занимава с утопиите, минимализма и концептуализма в изкуството. Мирослава Захова е завършила програма „Танцов театър” в НБУ и е активен участник в множество проекти в областта на съвременния танц и пърформанс - в сценични и обучителни програми, курсове и семинари. Участват и артистките Силвия Стоева, Дени Гаджева, Ира Стоянова с танцов театър, очаква се да дойде и  студентката от Испания Мария Васкез.  \r\nДецата и младежите в селото ще разработват с гост-артистите своя танцова продукция, която ще се изпълнява на лунна светлина. Те ще подредят и изложба, посветена на общия език на въображението. Стари технически уреди от къщите,  използвани някога забравени предмети, текстил и хартия, ще се превърнат в жива част от личната ни вселена, организирана като спектакъл за другите. Тренингът ще продължи 7 дни. Във всеки от тях ще има по един модул от инсталация и пърформанс, докато разрастващият се приказен свят обземе пространството на селото и го трансформира в нов свят, в който участват и местните жители. На 30 август ще бъде донесена вода от язовира на площада и момичета от селото ще играят феерични танци на водата.  \r\nДарина ДЕЕНИЧИНА", "date": "2019.08.26", "title": "Кърджали: В село Дъждовница беше открит хепънинг под надслов „Общият език“"}
{"url": "http://www.focus-news.net/news/2019/08/26/2692511/varna-v-dalgopol-shte-bade-otbelyazana-50-ata-godishnina-ot-obyavyavaneto-mu-za-grad.html", "text": "В Дългопол ще бъде отбелязана 50-ата годишнина от обявяването му за град. Това съобщиха за  Радио „Фокус“ – Варна  от Общината. Заместник министър-председателят по обществения ред и сигурността и министър на отбраната Красимир Каракачанов се очаква да присъства на празника. От 18.00 часа на градския площад ще се състои тържествено откриване на бюст-паметник на Васил Левски. За мероприятието ще има организиран транспорт с маршрут за всички, които искат да присъстват от селата Арковна, Партизани и Боряна, Аспарухово, Комунари, Красимир, Цонево и Сава – от 17.00 часа.", "date": "2019.08.26", "title": "Варна: В Дългопол ще бъде отбелязана 50-ата годишнина от обявяването му за град"}
{"url": "http://www.focus-news.net/news/2019/08/26/2692502/reuters-yaponiya-otricha-da-e-dala-tvarde-mnogo-v-targovskite-pregovori-sas-sasht.html", "text": "Говорител на правителството на Япония отрече страната да е направила “твърде много“ отстъпки в търговските разговори със САЩ, съобщава  Reuters . \r\nТой добави, че двете страни са сключили „ценнно“ споразумение. \r\nСъединените щати и Япония се договориха за основните елементи на търговска сделка, която президентът на САЩ Доналд Тръмп и премиерът Шиндзо Абе заявиха, че се надяват да подпишат в Ню Йорк следващия месец. \r\nСпоразумението, ако бъде финализирано, ще реши търговския спор между Токио и Вашингтон, но някои японски коментатори казват, че Япония е дала твърде много. \r\nНа пресконференция в Токио главният секретар на кабинета Йошихиде Суга беше попитан дали САЩ са отказали от заплахата си да наложат допълнителни мита за японските автомобили. \r\n\"Преговорите продължават, така че ще се въздържам от коментари\", каза Суга пред репортери. \r\n„Но вярвам, че това няма да е така“, добави той. \r\nПо време на срещата от високо равнище на Г-7 във Франция, търговският представител на САЩ Робърт Лайтхайзър заяви, че сделката, която обхваща селското стопанство, промишлените мита и дигиталната търговия, ще отвори японските пазари за стоки от САЩ и ще доведе до значително намаляване на други мита. \r\n \r\n Превод и редакция:  Теодор Пенев", "date": "2019.08.26", "title": "Reuters: Япония отрича да е „дала твърде много“ в търговските преговори със САЩ"}
{"url": "http://www.focus-news.net/news/2019/08/26/2692514/vidin-natovaren-e-trafikat-po-glaven-pat-i-1-montana-vidin-v-posoka-dunav-most-2.html", "text": "Натоварен е трафикът по главен път I-1 Монтана – Видин в посока „Дунав мост 2“. Това каза за  Радио „Фокус“ – Видин  дежурният служител в Областно пътно управление. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили. Остава затворен за автомобили над 12 тона проходът Петрохан, обходният маршрут е през гр. Своге. Движението по път III-1413 Грамада – Синаговци е ограничено за автомобили над 12 тона поради свлачище. Срокът е до 30 август 2019 г. \r\nВъв Видин трафикът е засилен на входно-изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.08.26", "title": "Видин: Натоварен е трафикът по главен път I-1 Монтана – Видин в посока „Дунав мост 2“"}
{"url": "http://www.focus-news.net/news/2019/08/26/2692507/denyat-26-avgust-v-balgarskata-istoriya.html", "text": "През 1867 г. в периода 22 - 26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Панайот Хитов) в Белград в “Хайдут Велковото кафене”. Две години по-късно, 1869 г. - Васил Левски се прехвърля във Влашко през Никопол и Турну Мъгуреле. 1877 г. - боевете за връх Шипка приключват с успех за защитниците на върха. Сюлейман паша е принуден временно да преустанови опитите си за преминаване през Шипченския проход. 1886 г. - княз Александър I окончателно абдикира под натиска на Русия и назначава регентство в състав: Петко Каравелов, Стефан Стамболов и подполковник Сава Муткуров.  През 1916 г. в хода на Първата световна война настъпателните действия на Българската армия на Солунския фронт са преустановени и войските преминават към позиционни действия. През 1922 г. в България е обнародван Закон за подпомагане на розопроизводството, а през 1923 г. – в Прага Йордан Цицонков (Асен Николов) от ВМРО застрелва Райко Даскалов. На започналия на 13 ноември процес в Прага Цицонков е оправдан. На 22 октомври 1924 г. срещу него започва нов процес в Табор, който го осъжда на 20 години затвор. \r\n1926 г. - българската полиция разбива четата на Дочо Михайлов край с. Никола Козлево и той е убит. На 15 август същата година е сключена декларация на ЦК на Вътрешната добруджанска революционна организация против четническата дейност в Добруджа. На 26 август са родени: Ванче Михайлов, участник в националнореволюционното движение на македонските българи, художникът Александър Жендов, композиторът Лазар Николов. \r\n \r\n \r\n2005 г. \r\nНародното събрание излъчва наблюдатели в Европейския парламент. Те са 18 – 6 от Коалиция за България, 4 от НДСВ, 3 от ДПС, 2 от ОДС, по един наблюдател излъчват коалиция “Атака”, ДСБ и БНС. В текста на Закона е заложено периодично да информират парламента. \r\n \r\n \r\n2003 г. \r\nАрхеолози откриват следи от най-старата металургия в Европа при разкопки край димитровградското село Ябълково. Находката представлява парче от медна шлака и датира от шестото хилядолетие преди Христа. Сред другите открити от археолозите предмети има уникален съд във формата на бик, предмет, в който вероятно са били съхранявани опиати, амулети, богата колекция от каменни сечива. \r\n \r\n \r\n2000 г. \r\nНа връх Рожен в Родопите от 26 до 27 август се провежда събор, на който президентът Петър Стоянов кани българи в чужбина на разговор за бъдещето на България. \r\n \r\n \r\n1996 г. \r\nВърховният съд отменя присъдата на Народния съд по дело № 1 от 1 февруари 1945 г., по която са осъдени на смърт царските регенти, министри и съветници. \r\n \r\n \r\n1994 г. \r\nПрезидентът Желю Желев прави изявление във връзка с отказа си да оглави обществен комитет за честване на 50-годишнината от 9 септември 1944 г. Мотивът му е, че тогава законното българско правителство е свалено с преврат и с чужда помощ. \r\n \r\n \r\n1990 г. \r\nПодпален е Партийният дом на БСП в центъра на София. \r\nПожарът започва след предупреждение на Пламен Станчев - член на движение \"Инициатива за гражданско недоволство\", че ще се самозапали, ако от Партийния дом не се махне петолъчката - символ на чужда държава. Преговорите на поета Радой Ралин и депутата Йосиф Петров на площада с него са безрезултатни. Председателят на КТ \"Подкрепа\" д-р Константин Тренчев дава ултиматум до един час знамето и петолъчката да бъдат свалени, в противен случай сградата ще бъде щурмувана. В 21,30 ч. събралите се хора с крясъци и закани се втурват към входа на клуба на БСП. Радио София излъчва призив на президента Желю Желев до всички политически сили за въздържане от насилие. Към полунощ целият партиен дом е обхванат от пламъци. Долните етажи са опожарени. Напълно опожарени са 40 помещения. Изцяло е унищожено и разграбено имущество в 94 помещения. Жертви няма. \r\n \r\n \r\n1971 г. \r\nБългария и Румъния подписват протокол за разширяване на икономическото и научно- техническото сътрудничество до 1975 г. \r\n \r\n \r\n1978 г. \r\nВ метрото в Париж е извършен опит за покушение върху журналиста Владимир Костов. До 1977 г. Костов е офицер от Държавна сигурност, но през същата година търси политическо убежище във Франция. От 1978 г. е коментатор в българската програма на Радио \"Свободна Европа\". Впоследствие се установява, че при опита за покушение срещу него е използвана малка сачма с отровата рицин, с каквато след броени дни е убит друг български емигрант - Георги Марков. \r\n \r\n \r\n1977 г. \r\nТодор Живков изпраща докладна записка до Политбюро на ЦК на БКП за усъвършенстване на организацията на труда и плановото ръководство на икономиката. \r\n \r\n \r\n1966 г. \r\nОт 26 август до 1 септември в София се провежда Първи международен конгрес по балканистика с участието на над 1 170 учени. \r\n \r\n \r\n1950 г. \r\nЗавършва вторият съдебен процес срещу стопански дейци, обвинени в \"саботажи\" и \"вредителство\". Седем от тях са бивши заместник-министри (един от тях - Боню Петровски, който е бивш заместник-министър на външната търговия, получава доживотна присъда), а петима са директори на държавни стопански обединения. \r\n \r\n \r\n1947 г. \r\nВеликото народно събрание приема Закон за забрана и разтурване на БЗНС “Никола Петков” и на Земеделския младежки съюз към него. Разтуря се парламентарната група на съюза и имуществата на двете организации се конфискуват. В чл. 5 се предвижда, че \"който опита да възстанови под каквато и да е форма организациите\", се наказва по Наредбата-закон за защита на народната власт. \r\n \r\n \r\n1926 г. \r\nБългарската полиция разбива четата на Дочо Михайлов край с. Никола Козлево и той е убит. На 15 август същата година е сключена декларация на ЦК на Вътрешната добруджанска революционна организация против четническата дейност в Добруджа. \r\nДочо Михайлов (Д. М. Драганов) е политически деец, един от ръководителите на добруджанското националноосвободително движение. Роден е на 29 октомври 1895 г. в с. Бабук, Силистренско. Завършва гимназия в Свищов. Участва в Първата световна война (1914–1918 г.), по време на Войнишкото въстание (1918 г.) е избран за председател на войнишки революционен комитет. След войната става учител в с. Ходжакьой (днес Нова Попина), Силистренско. Член е на Румънската комунистическа партия, съдейства за възстановяването на Окръжния комитет на Румънската КП в Силистра и става негов секретар. През 1920 г. е изпратен в Одеса, където завършва курс за пропагандисти. След една година се завръща в България и се установява във Варна. Там заедно с Д. Дончев работи за създаването на Вътрешната добруджанска революционна организация (ВДРО). На учредителния и конгрес през 1923 г. е избран за член на ЦК на организацията и за гл. войвода на четите в Южна Добруджа. Участва в подготовката на Септемврийското въстание (1923 г.) и ръководи бойна група при щурма на казармите във Варна. След разгрома на въстанието продължава да работи за укрепването на добруджанското революционно движение. През 1924 г. е избран за член на Висшия съвет на ВДРО. През 1925 г. взема активно участие в изграждането на Добруджанската революционна организация (ДРО). Загива на 26 август 1926 г. в сражение с полицията при с. Дживел (днес Никола Козлево), Шуменско. \r\n \r\n \r\n1923 г. \r\nВ Прага Йордан Цицонков (Асен Николов) от ВМРО застрелва Райко Даскалов, деец на БЗНС. На започналия на 13 ноември процес в Прага Цицонков е оправдан. На 22 октомври 1924 г. срещу него започва нов процес в Табор, който го осъжда на 20 години затвор. \r\nУмира Райко Даскалов - политически и държавен деец, един от ръководителите на Българския земеделски народен съюз. Роден е на 9 декември 1886 г. в гр. Бяла черква, Великотърновско. Завършва Търговска гимназия в Свищов, Школата за запасни офицери в София и финансови науки - в Берлин. През 1913 г. влиза в редовете на БЗНС и се отдава на активна съюзна дейност. Във връзка с т. нар. Деклозиерова афера, чрез която съглашенските сили се опитват да привлекат България на своя страна в избухналата през 1914 г. Първа световна война, Даскалов е осъден и през 1916 г. върнат от фронта и е затворен в Софийския централен затвор, където остава до есента на 1918 г. Пуснат е на свобода след избухването на Войнишкото въстание (1918 г.). Той е изпратен заедно с други министри и депутати при въстаналите войници със задача да ги уговорят да спрат настъплението си към София. Делегацията стига до Кюстендил. Виждайки безизходността на положението, Райко Даскалов се отделя от делегацията и се отправя за Радомир, където след полученото от Ал. Стамболийски предварително съгласие прокламира Радомирската република (27 септември 1918 г.). Става главнокомандващ на въстаническите войски и поема ръководството на по-нататъшното им настъпление към столицата. В хода на въстанието проявява колебание и нерешителност, което довежда и до неговото бързо потушаване. След поражението на въстанието преминава в лагера на съглашенските войски в Солун. Амнистиран е през декември 1918 г., след което се завръща в страната и се включва активно в дейността на БЗНС. Избран е за член на неговия Управителен съвет и на Постоянното му присъствие. Заедно с Ал. Стамболийски застава начело на лявото течение в съюза, което взема връх в организацията. Избиран е за депутат в XVIII и XIX Народно събрание. Участва и в двата кабинета на Александър Стамболийски като министър на земеделието и държавните имоти (октомври 1919 - май 1922 г.), министър на търговията, промишлеността и труда (май 1920 - януари 1922 г.) и министър на вътрешните работи и народното здраве (януари 1922 - февруари 1923 г.). Има големи заслуги в разработването на най-важните реформи на земеделското правителство - за трудовата повинност и трудовата поземлена собственост. Инициатор е за създаването на Оранжевата гвардия и председател на конгреса на цвеклопроизводителите в Търново (септември 1922 г.), по време на който е разгромена акцията на Конституционния блок, насочена към свалянето на земеделското правителство. След изваждането му от кабинета през февруари 1923 г. е изпратен за български пълномощен министър в Прага, където получава и известието за държавния преврат на 9 юни 1923 г. Предприема незабавни дипломатически стъпки за спасяване на събореното земеделско правителство, но без успех. По негова инициатива се създава Задгранично представителство на БЗНС в Прага и се пристъпва към издаване на печатния му орган в. \"Земеделско знаме\" (август 1923 г.). Скоро след това пада убит от наемен убиец, изпратен специално в Прага от сговористкото правителство. \r\n \r\n \r\n1922 г. \r\nВ България е обнародван Закон за подпомагане на розопроизводството \r\n \r\n \r\n1916 г. \r\nВ хода на Първата световна война настъпателните действия на Българската армия на Солунския фронт са преустановени и войските преминават към позиционни действия. \r\n \r\n \r\n1886 г. \r\nКняз Александър I окончателно абдикира под натиска на Русия и назначава регентство в състав: Петко Каравелов, Стефан Стамболов и подполковник Сава Муткуров. \r\nКняз Александър I Батенберг управлява в периода 1879 г. – 1886 г. Племенникът на руската императрица е роден във Верона, Италия на 5 април 1857 г. Батенберг участва като доброволец в Руско-турската освободителна война през 1877-1878 г. 22- годишният кръщелник на император Александър II е избран за български княз от I Велико народно събрание на 17 април 1879 г. Препоръчан е от руския император и е одобрен от Великите сили. Още с качването си на престола Александър I изразява недоволство от ограничените правомощия, които му предоставяла Търновската конституция. Затова той се насочва към съюз с Консервативната партия, чиито водители още по време на Учредителното събрание от 1879 г. се обявяват за олигархично управление. С нейна помощ князът се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І извършва отдавна замисления държавен преврат. Суспендира (отменя) конституцията и въвежда т.нар. режим на пълномощията, който продължава през периода 1881-1883 г. Но този акт не дава очакваните резултати, напротив, князът изгубва до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър І е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І от престола. Въпреки извършения контрапреврат, поради отказа на руския император да одобри завръщането му в България, на 26 август същата година, Батенберг абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. По негово желание е погребан в София, където му е издигнат мавзолей. \r\n \r\n \r\n1877 г. \r\nВ хода на Руско-турската освободителна война боевете за връх Шипка приключват с успех за защитниците на върха. Сюлейман паша е принуден временно да преустанови опитите си за преминаване през Шипченския проход. \r\nВойната между Русия и Османската империя довежда до освобождаването на по-голямата част от българския народ от османско иго и до възстановяването на българската държава. Войната е предизвикана от подема на националноосвободителните движения на Балканите (въстанието в Босна и Херцеговина – 1875 - 1878 г., с което започва т. нар. Източна криза, Старозагорското въстание – 1875 г. и Априлското въстание – 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853 - 1856). \r\n \r\n \r\n1869 г. \r\nВасил Левски се прехвърля във Влашко през Никопол и Турну Мъгуреле. \r\n \r\n \r\n1867 г. \r\nВ периода 22-26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Панайот Хитов) в Белград в “Хайдут Велковото кафене” (където вероятно е имало и хан). \r\nПанайот Иванов Хитов е деец на националноосвободителното движение, спомагателен член на Българската академия на науките (БАН). Роден е през 1830 г в Сливен. През 1858 г. се присъединява към хайдушката дружина на Георги Трънкин, като след смъртта на войводата сам я оглавява. Под въздействието на Георги Стойков (Сава) Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Георги Стойков (Сава) Раковски Върховно народно българско тайно гражданско началство. Ръководи чета, която през април 1867 г. преминава река Дунав и навлиза в България. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на Българския революционен централен комитет (БРЦК) (април-май 1872 г.) е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война (1876 г.) ръководи голяма чета. През Руско-турската освободителна война (1877-1878 г.) организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението (1885 г.) в Сливен. Участва в Сръбско-българската война (1885 г.). След войната се установява да живее в Русе. Развива активна обществена дейност – депутат в VI Народно събрание (1890-1892 г.), председател на Русенското поборническо-опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\". Умира на 22 февруари 1918 г. \r\nИван Попхристов Кършовски е деец на националноосвободителното движение. Роден е на 12 август 1839 г. в гр. Елена. Образование получава в родния си град и в Свищов. Включва се в националнореволюционната борба под влияние на Георги Стойков (Сава) Раковски. Участва в Дядо-Николовото въстание (1856 г.), след което учителства в различни градове – Елена, Елхово, Добрич и др. От 1861 г. до 1878 г. е емигрант във Влашко и в Сърбия. Като участник в Първата българска легия (1862 г.) се сближава с Васил Левски и Панайот Хитов. През 1867 г. влиза в четата на Панайот Хитов, след което участва и във Втората българска легия (1868 г.). През 1876 г. подпомага образуването на четата на Христо Ботев, в която постъпва брат му Йордан. След Освобождението работи като журналист и се занимава с активна обществена дейност. Участва като депутат в работата на Учредителното събрание (1879 г.), става близък другар и съмишленик на Стефан Стамболов и пр. Умира на 1 март 1914 г. \r\n \r\n \r\n На тази дата са родени: \r\n1939 г. \r\nРоден е актьорът Тодор Колев, създал едни от най-убедителните и зрели образи на ексцентрици в българското кино. Филмография: “Няма нищо по-хубаво от лошото време” (1971 г.), “Козият рог” (1972 г.), “Иван Кондарев” (1974 г.), “Последният ерген” (1974 г.), “Началото на деня” (1975 г.), “Топло” (1978 г.), “Двойникът” (1980 г.), “Неочаквана ваканция” (1981 г.), “Някъде пее авлига” (1982 г.), “Господин за един ден” (1983 г.), “Опасен чар” (ТВ, 1984 г.), “Смъртта може да почака” (1985 г.), “Човек на паважа” (1987 г.), “Поверие за белия вятър” (1990 г.), “Бина” (ТВ, 1991 г.), “Испанска муха” (1997 г.). Участва активно в ТВ шоупрограми - “Добър ден, довиждане!” (1979 г.), “На гости у Константин Коцев” (1980 г.), “Ретро буфофест” (1983 г.), в постановки на ТВ театър - “Над морското равнище” (1977 г.), “Мадам Сан Жен” (1986 г.) и др. От началото на 1995 г. е автор и водещ на ТВ шоу “Как ще ги стигнем… с Тодор Колев”, което по-късно преминава във “Вход свободен” (1998-1999 г.). Доцент е в НАТФИЗ. Изявява се и като певец. Албуми: “Тодор Колев” (1983 г.), “Немам нерви” (1990 г.), “Фалшив герой” (1995 г.), “The Best” (1999 г.), “Най-доброто от Тодор Колев.” (2002 г.). Автор е на автобиографичната книга “Варненското софиянче от Шумен: житие и страдание грешнаго Тодора” (1999 г.) и др. \r\n \r\n \r\n1922 г. \r\nРоден е Лазар Костов Николов - български композитор. През 1946 г. завършва Музикалната академия, специалност \"Пиано\" при проф. Д. Ненов и \"Композиция\" при проф. П. Владигеров. Преподава в СМУ, София, работи в БНР и в НАТФИЗ. Професор е в Музикалната академия \"П. Владигеров\" по четене на партитури. В периода 1994-1999 г. е председател на Съюза на българските композитори (СБК). Носител е на награда на СБК и на Международната академия за изкуства в Париж; удостоен е с ордени \"Св. св. Кирил и Методий\" и \"Република България\". Автор е на творбите: \"Прикованият Прометей\", камерна опера оратория по Есхил; \"Чичовци\", комична опера по Ив. Вазов; 5 симфонии; \"Концерт за пиано и оркестър 1 и 2\", \"Концерт за цигулка и оркестър\", \"Концертино за виолончело и оркестър\", творби за камерен оркестър, вокално-инструментални творби, камерна музика (цикъл \"Метаморфози\" за различни инструменти), на хорова, филмова и театрална музика. \r\n \r\n \r\n1901 г. \r\nРоден е художникът Александър Жендов (1901 - 1953). Илюстратор и карикатурист, автор на разкази и фейлетони. Следва в Художествената академия в София в годините между 1923 г. и 1925 г. Учи графика и декоративно изкуство в Германия от 1925 г. до 1927 г. През 1930 г. завършва Висшия художествено-технически институт в Москва. В България той е един от създателите и ръководителите на Съюза на трудово-борческите писатели. Сътрудничи на всички леви издания, редактира в. \"Жупел\", \"Поглед\" и \"Фронт\". Председател е на дружеството на новите художници. Пише хумористични и сатирични разкази и фейлетони, репортажи и статии, илюстрира \"Зимни вечери\" на Христо Смирненски. Автор е на творбите: \"Албум от репродукции\" (1959), \"Антихрист. Илюстрации от автора\" (1962), \"Разкази и фейлетони\" (1963). Умира на 29 октомври 1953 г. в София. \r\n \r\n \r\n 1896 г. \r\nРоден е Иван (Ванче, Ванчо) Михайлов - участник в националнореволюционното движение на македонските българи, един от ръководните дейци на Вътрешната македонска революционна организация. Първоначално учи в София и Солун, след което завършва сръбска гимназия в Скопие. Още като ученик се включва в борбата на своите сънародници за освобождението им от турска, а после и от сръбска и гръцка власт. След края на Първата световна война (1914-1918 г.) записва право в Софийския университет \"Св. Климент Охридски\" и участва в основаването на студентското дружество \"Вардар\". Активно участва и в живота на възстановената ВМРО. Той е близък сподвижник и доверено лице на Тодор Александров. След убийството на Тодор Александров (август 1924 г.) е включен в състава на ЦК и скоро се налага като фактически ръководител на организацията. По негово нареждане се извършва ликвидирането на редица дейци на ВМРО, сред които П. Михайлов, ген. Ал. Протогеров и др. След разцеплението на организацията през лятото на 1928 г. оглавява течението, подкрепяно от тогавашния министър-председател Андрей Ляпчев и военния министър ген. Ив. Вълков, във външната си политика ориентирано към сближение с фашистка Италия. Забраната на ВМРО от режима на деветнадесетомайците (1934 г.) го принуждава да премине в нелегалност, а не много след това и да емигрира заедно със съпругата. Първоначално се установява в Турция, после живее в някои европейски страни. Годините на Втората световна война (1939-1945 г.) прекарва в обкръжението на хърватския поглавник Анте Павелич. В началото на септември 1944 г. е прехвърлен с немски самолет в Скопие с цел да образува правителство, подкрепяно от хитлеристите, но не успява. След Втората световна война се установява трайно в Италия, откъдето направлява дейността на македонските патриотични организации в САЩ и Канада. Като участник в националнореволюционното движение и като ръководен деец на ВМРО Михайлов до края на живота си се придържа към схващането за българската етническа принадлежност на славянското население в Македония. След като застава начело на ВМРО, издига лозунга за независима Македония не вече като тактика, а като стратегия на възглавяваната от него организация. Умира на 5 септември 1990 г. в Италия. \r\n \r\n \r\n На тази дата умират: \r\n1925 г. \r\nУмира Филип Симидов (1852 - 1925) - историограф, участник в националноосвободителното движение, журналист, публицист. Роден е на 25 май 1852 г. във Велико Търново. Учи в класното училище в родния си град. Като ученик в Земеделското училище в Букурещ установява контакт с българската революционна емиграция в Румъния. Участва в подготовката на Априлското въстание (1876). По време на Руско-турската освободителна война (1877 - 1878) подпомага руските войски като разузнавач. След Освобождението заема административни длъжности в редица градове, служи като училищен инспектор и други. През 1890 г. открива своя фабрика за производство на червен восък и мастило, която обаче скоро след това фалира. Депутат в Народното събрание. Като журналист участва в редактирането на последния Ботев вестник \"Нова България\" (1876 - 1877), автор е на стихове и мемоарни съчинения. \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.26", "title": "Денят 26 август в българската история"}
{"url": "http://www.focus-news.net/news/2019/08/26/2692510/burgas-45-godishen-mazh-e-zadarzhan-za-shofirane-s-335-promila-alkohol.html", "text": "45-годишен мъж е задържан за шофиране с 3.35 промила алкохол. Това съобщиха от  ОДМВР - Бургас . Мъжът е арестуван на 25 август т.г. около 00.55 часа в района на  вх. 2, бл. 2 в ж.к. „Зорница” в посока заведение „Мокай”. Служители от Пето Районно управление – Бургас станали свидетели на ПТП с материални щети между движещ се лек автомобил „БМВ 320 Д”, с белгийска регистрация, управляван от 45-годишен мъж от Бургас и паркиран лек автомобил „Дачия”, със софийска регистрация. Установено е, че водачът на „БМВ”-то шофира след употреба на алкохол с концентрация - 3.35 промила. Задържан е за срок от 24 часа. По случая е образувано бързо полицейско производство.", "date": "2019.08.26", "title": "Бургас: 45-годишен мъж е задържан за шофиране с 3.35 промила алкохол"}
{"url": "http://www.focus-news.net/news/2019/08/26/2692509/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "Затворена за движение е улица „Св. Климент Охридски“ във Велико Търново. В отсечката под крепостта „Царевец\" се извършва укрепване на свлачище, което ще продължи до началото на септември. Това съобщават за  Радио „Фокус“ – Велико Търново  от Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път „Царевец\"), ул. „Сливница“, ул. „Д. Найденов“, жп гара - Велико Търново, по път I-4 до Южен пътен възел. Трафикът е натоварен. Настилките в града и областта са сухи, а времето – слънчево и ясно. Интензивно е движението в района на двата пътни възела – „Южен\" и „Качица\", по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална“.  \r\nВ едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до края на септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\nЛуиза ТРАНЧЕВА", "date": "2019.08.26", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/08/26/2692512/pregled-na-osnovnite-temi-v-burgaskiya-pechat.html", "text": "„В Атия искат референдум срещу опасното депо“ е водещото заглавие в днешния брой на бургаския ежедневник  „Черноморски фар“ . Петдесетина жители на село Атия блокираха за час и половина пътя към селото. Причината бе все по-назряващото недоволство от това, че на 300 метра от населеното място се изгражда депо за временно съхраняване на опасни битови отпадъци. Докато чакаха министъра на околната среда и водите Нено Димов да пристигне през главния път Бургас - Созопол за Атия, се оказа, че той вече е на място и инспектира бъдещата придобивка на Община Созопол. В края на срещата, недоволни от развоя ѝ, жителите на Атия обясниха, че ще инициират провеждането на референдум за преместването на депото на друго място, пише още вестникът. „Бургас кандидатства за достъпна среда в частни жилища“ е друго заглавие от първа страница в днешния брой. Министерството на труда и социалната политика обяви началото на кампания за набиране на проектни предложения по Националната програма за достъпна жилищна среда и лична мобилност. Веднага след отварянето ѝ кметът Димитър Николов свика незабавна работна среща, на която участваха представители на различни организации. Срокът за подаване на документи е до 30 септември, а допустимите кандидати са хора, които се придвижват в инвалидна количка. По програмата може да се осигури достъпна среда, както на хора, живеещи в панелни блокове, така и такива, живеещи на село. В страницата „Здраве“ е поместена статията „Пробите за легионерска болест в Слънчев бряг са отрицателни“. Становището излезе от Министерството на здравеопазването по повод съмнения за заразяване с инфекциозното заболяване на двама граждани на Великобритания, почивали в Слънчев бряг, пояснява статията. „С малко над милион обновяват две улици в Поморие“ и „С над 2.5 милиона лева ВиК - Бургас покрива ремонти в областта“ са още заглавия в днешното издание. „Тема на деня“ е „Гледат извънредно на сесията социалния блок в Меден рудник“. Като извънредна точка в дневния ред на сесията утре да влезе докладната записка за изграждането на социални жилища в Меден рудник поиска кметът Димитър Николов, който е и вносител на докладната.", "date": "2019.08.26", "title": "Преглед на основните теми в бургаския печат"}
{"url": "http://www.focus-news.net/news/2019/08/26/2692518/plovdiv-zapochvat-sastezaniyata-v-21-voto-svetovno-parvenstvo-po-taekuondo-itf-v-grada.html", "text": "Започват състезанията в 21-вото Световно първенство по таекуондо ITF в Пловдив. Това съобщиха за  Радио „Фокус“ – Пловдив  от Общината. Състезанията ще се провеждат на седем ринга. В българския отбор, който ще представи страната ни, са включени 68 състезатели, 14 от които са от пловдивския Армейски спортен таекуондо клуб „Тракия“. Над 1500 участници от 84 държави ще се състезават във всички възрастови групи – юноши, девойки, мъже, жени и ветерани. Състезателите ще мерят сили в дисциплините спаринг, форма, специална техника, самозащита, като за първи път ще е включено пауър таекуондо. 21-вото Световно първенство по таекуондо ITF в Пловдив бе открито с официална церемония в зала „Колодрума“ снощи. В откриващата церемония участваха Биг Бенд „Пловдив“ и Арт Войс център.", "date": "2019.08.26", "title": "Пловдив: Започват състезанията в 21-вото Световно първенство по таекуондо ITF в града"}
{"url": "http://www.focus-news.net/news/2019/08/26/2692515/kyustendil-dvizhenieto-v-uchastak-ot-patya-bobov-dol-malo-selo-se-osashtestvyava-v-edna-lenta-poradi-remontni-deynosti.html", "text": "В участъка от пътен възел „Дупница Север“ до пътен възел „Бобошево“ на автомагистрала „Струма” преминават леките автомобили в посока София. Това съобщи за  Радио „Фокус” – Кюстендил  дежурният в Областно пътно управление – Кюстендил. Моторните превозни средства в посока Кулата преминават по главен път Е-79. Движението на МПС над 12 тона остава пренасочено по път Е-79. Отклонява се от АМ „Струма“ от пътен възел „Долна Диканя“ до пътен възел „Бобошево“. Временната организация на движение е сигнализирана с необходимите пътни знаци. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 август. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.08.26", "title": "Кюстендил: Движението в участък от пътя Бобов дол – Мало село се осъществява в една лента поради ремонтни дейности"}
{"url": "http://www.focus-news.net/news/2019/08/26/2692516/komisar-toshko-barzilov-pbzn-pozhar-gori-do-selo-polyanovo-nyama-opasnost-za-horata.html", "text": "Пожар гори до село Поляново, няма опасност за хората. Това каза за  Агенция „Фокус“  комисар Тошко Бързилов, началник „Национален оперативен център“ на ПБЗН, за пожара от неделя до село Поляново. „Пожарът е възникнал в неделя около 16.00 часа“, каза Бързилов. По думите му в момента няколко екипа са на мястото на пожара и работят по овладяването му. „В момента имаме 6 екипа, които работят, с 30 пожарникари. Изпратени са хора и от Държавното горско стопанство – общо около 10 човека от горските стопанства“, заяви той. Бързилов добави, че се полагат всички усилия, за да бъде овладян пожарът. „Пожарът е ограничен на площ от около 2000 дка. Най-важното е, че няма опасност за населените места и че няма пострадали граждани“, поясни той.  \r\nНадежда ИВАНОВА", "date": "2019.08.26", "title": "Комисар Тошко Бързилов, ПБЗН: Пожар гори до село Поляново, няма опасност за хората"}
{"url": "http://www.focus-news.net/news/2019/08/26/2692520/sliven-opasnost-ot-padashti-kamani-ima-po-patya-sliven-ichera-gradets.html", "text": "Трафикът по пътищата в областта е интензивен, но без задръствания. Пътните настилки са сухи и нормално проходими. Няма въведени ограничения по пътищата, съобщиха от  Областно пътно управление - Сливен . В участък от пътя между Твърдица и Елена в отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС са въведени по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта  е удължен до края на август.", "date": "2019.08.26", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/08/26/2692519/kardzhali-ogranicheno-e-dvizhenieto-po-vtoroklasen-pat-momchilgrad-krumovgrad-ivaylovgrad-ot-km-37-do-km-38-poradi-izgrazhdane-na-saorazhenie.html", "text": "Въведено е временно ограничение в двете посоки на движението по второкласен републикански път II- 59 Момчилград – Крумовград – Ивайловград в участъка Крумовград – село Рогач от км 37 до км 38, поради изграждане на съоръжение при км 37+188 в срок до 30 август 2019 г. Това съобщиха за  Радио \"Фокус\"  от ОПУ-Кърджали.  Обходният маршрут е по пътя Крумовград – Поточница – Голобрад – Падало – път II-59.  \r\nДвижението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември 2019 г. \r\nРемонтни дейности се извършват по път II-59 в посока Крумовград – граница област Хасково от км 36+784 до км 55+845, преминаването да се извършва с повишено внимание поради частично полагане на асфалтовата настилка и оформяне на отоци, в срок до 01 септември 2019г. \r\nДарина ДЕЕНИЧИНА", "date": "2019.08.26", "title": "Кърджали: Ограничено е движението по второкласен път Момчилград – Крумовград – Ивайловград от км 37 до км 38 поради изграждане на съоръжение"}
{"url": "http://www.focus-news.net/news/2019/08/26/2692517/d-r-decho-dechev-nzok-v-momenta-opasnostta-e-bednite-i-bolnite-da-ne-ostanat-kato-kontingent-na-zdravnata-kasa.html", "text": "В момента опасността е бедните и болните да не останат като контингент на Здравната каса, а богатите и здравите да отидат в бъдещите частни осигурители. Това каза управителят на Националната здравноосигурителна каса (НЗОК) д-р Дечо Дечев в интервю за предаването „Тази сутрин“ по  бТВ . „Вторият основен риск е, че не се решава един от основните проблеми на сектора, а именно, че в него трябва да влязат допълнителни средства“, каза Дечев. Той добави, че предлаганият нов модел намалява средствата, които има Здравната каса до момента, тъй като позволява на допълнителните фондове да имат печалба. „Касата няма право да печели, за разлика от допълните фондове“, заяви той. По думите му разликата между Българската здравна каса и тези в Европа, е че в Европа обществените фондове, ако правят преразход, той се покрива от бюджета на държавата. „Параметрите на нашата Здравна каса са следните: Приемаме ви един бюджет и се оправяйте вътре в него“, поясни Дечо Дечев. Той обясни и как фондовете ще печелят. „Ако в момента Здравната каса близо 98,5 лв. връща за плащания от получени 100, един частен фонд от 100 ще върне 55 лв.“, поясни Дечев.", "date": "2019.08.26", "title": "Д-р Дечо Дечев, НЗОК: В момента опасността е бедните и болните да не останат като контингент на Здравната каса"}
{"url": "http://www.focus-news.net/news/2019/08/26/2692521/stara-zagora-zatvaryat-za-dvizhenie-na-mps-chast-ot-kvartal-samara-v-grada.html", "text": "До 26 септември се преустановява движението на личен, договориран транспорт и на МПС-та, извършващи транспорт за собствена сметка, поради изпълнение на строително–монтажни работи на ул. „Генерал Михаил Савов“, в участъка от ул. „Родопи“ до бул. „Цар Симеон Велики“ в квартал „Самара“, съобщиха от пресцентъра на  Община Стара Загора . Мярката е с цел осигуряване на безопасното извършване на дейностите по реконструкцията и разширението на канализационната и водопроводната мрежа в района.  \r\nДвижението на обществен транспорт ще се осъществява по обходен маршрут. Автобусна линия №17 и №34 ще се обслужва по маршрут: по бул. „Никола Петков“ - Пътен възел за гр. Казанлък на път I-5 – околовръстно шосе - Хрищенско шосе и обратно. Добавят се по маршрута на линия №17 и №34, следните спирки: „ДЗУ“, „Спортна зала“ и „СБА“.  \r\nСпирките „Наталия“, „Самарско знаме“, Детска ясла „Маргаритка“ няма да бъдат обслужвани. \r\nДвижението на МПС ще се нормализира незабавно след приключване на дейностите, по преценка на служителите, пряко ангажирани с охраната.", "date": "2019.08.26", "title": "Стара Загора: Затварят за движение на МПС част от квартал „Самара“ в града"}
{"url": "http://www.focus-news.net/news/2019/08/26/2692526/pregled-na-osnovnite-temi-vav-velikotarnovskiya-pechat.html", "text": "„Вдигат автосервиз и шоурум на Трошана“ е заглавие на първа страница на областния всекидневник  „Янтра ДНЕС” . Жилищна сграда, шоурум и автосервиз ще бъдат изградени към местността Трошана във Велико Търново. Инвестиционните намерения за апетитния тен са на двама предприемачи и вече са съгласувани с Регионалната екоинспекция и Общината. „Има ли наказани за вандалските прояви пита Валерия Дончева“, пише още вестникът. Проблемът със зачестилите вандалски прояви и мерките от страна на Община В. Търново срещу тях ще бъдат дискутирани на предстоящата сесия на местния парламент. Питането е на общинския съветник Валерия Дончева. „Моторист пострада до Къпиновския манастир“ е новина от криминалната хроника. Страница трета ни разказва за поредното единадесето издание на Миндя рок фест, което отново събра млади и стари под звездите в едноименното село. В раздел „Потребители“ има съвети за това как най-безопасно и успешно да купуваме почивки онлайн. „Рокади в „Етър“ преди днешното гостуване във Враца на „Ботев“ е новина от спортните страници.  \r\n„Първенецът на випуска в търновската Езикова гимназия отива да учи политически науки в Мадрид“ е заглавие от другия областен ежедневник  „Борба“ . Политически науки в най-големия държавен университет в Испания „Комплутенсе“ в Мадрид започва да учи Саша Йонова, за да се върне след това в България и да прави политика. По какъв начин ще се намеси в нея, Саша все още не знае. „ДПС издига Атанас Дончев за кмет на Стражица и вади пълна листа със 17 съветници в местния парламент“ е друга новина от днес. Общинският председател на ДПС в Стражица Атанас Дончев е утвърден за кандидат-кмет на партията. Номинацията му е издигната на общинска конференция и подкрепена единодушно от делегатите. „Американка от Чикаго представя изложба за старата столица“, пише още „Борба“, а статията разказва за Ивет Кайзер Смит, която подреди експозиция в галерия в града, за нейните творби и вдъхновението ѝ. „Жена се подпали докато готви“ е новина от криминалната хроника. В областния ежедневник ще намерите и статия за трима доброволци и един професор, които „правят „Миндя рок фест“ възможен“.", "date": "2019.08.26", "title": "Преглед на основните теми във великотърновския печат"}
{"url": "http://www.focus-news.net/news/2019/08/26/2692522/blagoevgrad-shestnadeset-otbora-ot-pet-darzhavi-shte-se-vklyuchat-v-vii-mezhdunaroden-turnir-po-futbol-kupite-na-obshtina-blagoevgrad.html", "text": "Шестнадесет отбора от пет държави ще се включат в VII Международен турнир по футбол „Купите на Община Благоевград“, който стартира в областния център. Това съобщиха от  Общината . Откриването на събитието ще бъде в 20:30 часа на площад „Македония“, a по традиция парад ще представи участниците и техните треньори. Шествието ще тръгне в 20:00 часа от Съдебната палата, ще мине по улица „Тодор Александров” и ще стигне до пл. „Македония“, където ще се проведе тържествената част. Седмият международен футболен турнир за деца „За купите на Община Благоевград” e под патронажа на кмета д-р Атанас Камбитов и ще се проведе от 26 до 31 август.  В надпреварата участие ще вземат спортни таланти, родени през 2004 и 2005 година. Тази година е учредена допълнителна награда, която е в памет на спортния журналист Валери Младенов. Той оказваше безрезервна подкрепа на спортното събитие в предишните му шест издания. Община Благоевград пожелава успех на всички отбори, които участват в турнира. Надпреварата за деца е едно от утвърдените и устойчиви събития, което събира бъдещите звезди на футбола, дава им поле за изява и стимул да тренират усърдно, за да се превърнат в новите носители на „Купите на Община Благоевград”. Жребият, който определи групите, бе изтеглен на 6 август. В „А“ група, за родените 2004 г., попадат ФК „Динамо Загреб“-Загреб, Хърватия, ПФК „ЦСКА“-София, България, ПФК „Левски“-София, България, „Тампа Брашов“-Брашов, Румъния.  В „Б“ група, отново за набор 2004 г., са „Цървена звезда“-Белград, Сърбия, ФК „Войводина“-Нови Сад, Сърбия, ПФК „Славия“-София, ОФК „Пирин“-Благоевград, България. За родените през 2005 година в „А“ група са ФК „Апоел“-Никозия, Кипър, ПФК „ЦСКА“-София, ПФК „Левски“-София и „Тампа Брашов“. В група „Б” ще се надиграват отборите на „Цървена звезда“, ФК „Войводина“, ФК „Национал 2005”-София, България и ОФК „Пирин“- Благоевград.", "date": "2019.08.26", "title": "Благоевград: Шестнадесет отбора от пет държави ще се включат в VII Международен турнир по футбол „Купите на Община Благоевград“"}
{"url": "http://www.focus-news.net/news/2019/08/26/2692523/burgas-nay-golemite-imena-na-balgarskiya-folklor-shte-posetyat-grada-za-otkrivaneto-na-47-oto-izdanie-na-mezhdunarodniya-folkloren-festival.html", "text": "Най-големите имена на българския фолклор ще посетят града за откриването на 47-ото издание на Международния фолклорен фестивал. Това съобщиха от пресцентъра на  Община Бургас . В грандиозната церемония, която ще започне в 20.30 часа на сцената на Летния театър, ще вземат участие още гайдарските състави „100 каба гайди\" и „Дельо Хайдутин\", със специалното участие на гайдаря на Родопа планина Петър Янев. \r\nПреди официалното откриване на най-пъстрия и шарен фестивал в морския град, жителите и гостите му ще могат да се насладят на многообразието от култури, обичаи и традиции на всички състави-участници (Русия, Кипър, Словакия, Полша, Сърбия, Грузия и България), по време на цветното и атрактивно шествие, което ще стартира от 17.30 часа в понеделник от площад „Тройката\" и ще премине до площад „Атанас Сиреков\" (пред сградата на Община Бургас), през Богориди до Летния театър. \r\nОсвен в Летния театър, фолклорните групи ще зарадват гражданите с изпълнения на открити сцени, като за първа година те ще бъдат разположени изцяло в центъра на града - Археологическия музей, Компаса, сцена „Охлюва\" и пред Община Бургас. Програмата на фестивала ще започне в 17.30 часа дефиле на всички състави от пл. „Тройката“ през Община Бургас до Летния театър.", "date": "2019.08.26", "title": "Бургас: Най-големите имена на българския фолклор ще посетят града  за откриването на 47-ото издание на Международния фолклорен фестивал"}
{"url": "http://www.focus-news.net/news/2019/08/26/2692513/the-guardian-velikobritaniya-mozhe-lesno-da-se-spravi-s-posledstviyata-ot-brekzit-bez-sdelka-tvardi-dzhonsan.html", "text": "Великобритания може „лесно да се справи“ с последствията от Брекзит без сделка, твърди министър-председателят на страната Борис Джонсън , пише британският вестник  The Guardian . \r\nПодобно развитие според него би било вина на „упоритостта“ на европейските лидери, според премиера, който заяви това по време на срещата от високо равнище между страните от Г-7 в Биариц.  \r\n\"Мисля, че можем да се справим с това. Това (Великобритания) е страхотна страна, можем лесно да се справим със сценария от Брекзит без сделка\", настоя Джонсън. \r\nТой дебютира на международната сцена като премиер със серия от двустранни срещи със световните лидери, включително президента на САЩ Доналд Тръмп, председателя на Европейския съвет Доналд Туск и индийския премиер Нарендра Моди. \r\nДжонсън каза, че подготовката за излизане от ЕС без сделка се засилва, но това ще помогне за постигането на споразумение. \r\nТой добави, че ако Великобритания все пак бъде принудена да напусне ЕС без сделка, заради „упоритостта“ на съюза, това ще осигури възможно най-гладкото протичане на този процес.  \r\nДжонсън заяви, че слуховете за риск от недостиг на храни и лекарства, които се появиха след като изтекоха правителствени документи, свързани с плановете за Брекзит без сделка, са преувеличени и това е „малко вероятно“.  \r\nПремиерът заяви, че в случай излизане от ЕС без сделка, Обединеното кралство няма да заплати по-голямата част от договорената от Тереза Мей неустойка към Брюксел в размер на 39 млрд. паунда (48 млрд. долара). \r\n„Ако излезем без споразумение, със сигурност е вярно, че вече няма да дължим 39-те млрд. паунда“, каза той,  \r\n„Ще има много значителни суми, с които страната ни ще разполага за нашите приоритети. Това не е заплаха. Това е прост факт от реалността.“, добави Джонсън. \r\n \r\n Превод и редакция:  Теодор Пенев", "date": "2019.08.26", "title": "The Guardian: Великобритания може „лесно да се справи“ с последствията от Брекзит без сделка, твърди Джонсън"}
{"url": "http://www.focus-news.net/news/2019/08/26/2692525/vidin-5-kilometrova-opashkata-ot-tezhkotovarni-avtomobili-se-e-obrazuvala-na-gkpp-dunav-most-2-na-izhod-ot-stranata.html", "text": "5 километра е опашката от тежкотоварни автомобили на ГКПП „Дунав мост 2“ на изход от страната, съобщиха за  Радио „Фокус“ – Видин  от граничния пункт. Близо 4 часа изчакват камионите за обработка на документите. През граничния пункт преминават и много леки автомобили и автобуси, които се пропускат с предимство. От 19 август по проект на румънските гранични власти се монтират датчици за контрол на радиоактивността. Това наложи поетапно затваряне на трасетата за проверка, поради което се забави  трафика на преминаващите автомобили през ГКПП „Дунав мост 2“ и се образуваха опашки. Монтирането на датчици ще продължи до 19 октомври. \r\nАнна ЛОЗАНОВА", "date": "2019.08.26", "title": "Видин: 5-километрова опашката от тежкотоварни автомобили се е образувала на ГКПП „Дунав мост 2“ на изход от страната"}
{"url": "http://www.focus-news.net/news/2019/08/26/2692528/mvr-dvama-dushi-sa-zaginali-a-40-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 40 са пострадали при катастрофи в страната през изминалото денонощие. Това съобщиха от  пресцентъра на МВР . Общо за страната са станали 26 тежки пътнотранспортни произшествия. В София са регистрирани 16 леки и три тежки катастрофи, при които е загинал един човек, а двама са пострадали.", "date": "2019.08.26", "title": "МВР: Двама души са загинали, а 40 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/26/2692527/nezavisen-makedoniya-ministerstvoto-na-vanshnite-raboti-na-severna-makedoniya-obsazhda-evropeyskata-perspektiva-na-stranata.html", "text": "Министерството на външните работи организира днес и утре годишния съвет на посланиците, който тази година е тематично посветен на европейската перспектива на Северна Македония, пише вестник  “Независен“ . \r\nЦелта на тази двудневна работна среща е да се уточнят по-нататъшни стъпки и конкретни, фокусирани дипломатически дейности преди октомврийското заседание на Европейския съвет, когато се очаква да бъде взето решение за започване на преговори за присъединяване за присъединяване на Северна Македония в Европейския съюз. \r\nПредвижда се да се проведат работни срещи с президента на страната Стево Пендаровски, председателя на парламента Талат Джафери, министър-председателя Зоран Заев и вицепрезидента по европейските въпроси Бужар Османи. \r\nПредвидени са и няколко други работни срещи, по време на които външният министър Никола Димитров и посланиците на Северна Македония в страните от ЕС, ще разгледат всички аспекти, свързани с решението за започване на преговори за присъединяване към ЕС през октомври, както и дейностите, които ще го последват. \r\n Превод и редакция:  Теодор Пенев", "date": "2019.08.26", "title": "„Независен“ (Македония): Министерството на външните работи на Северна Македония обсъжда европейската перспектива на страната"}
{"url": "http://www.focus-news.net/news/2019/08/26/2692524/smolyan-dvizhenieto-po-patya-srednogortsi-rudozem-ot-km-125-do-km-132-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. През нощта от 26 до 30 август ще се спира движението през тунел „Кричим“ на път IIІ-866. Ремонтира се съоръжение, изградено преди 56 години. От 22.00 часа до 06.00 часа сутринта ще се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.26", "title": "Смолян: Движението по пътя Средногорци – Рудозем от км 125 до км 132 трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/08/26/2692529/mario-kirichkov-sdvr-360-sluchaya-na-domovi-krazhbi-sa-registrirani-ot-nachaloto-na-lyatoto.html", "text": "360 случая на домови кражби са регистрирани от началото на лятото. Това каза в интервю за  Агенция „Фокус“  Марио Киричков, оперативен работник в сектор „Кражби“ към СДВР. „За 2018 г. са 260 случая, което е намаляване с 18%“, обясни Киричков. Според него извършителите на такъв тип престъпления подбират жилищата в зависимост от това как изглеждат външно. „Дали имат скъпа врата, дали е наскоро санирано, по какъв начин е санирано. Също така разглеждат и скъпи климатици ако има поставени на фасадата на сградата. По този начин подбират жилището и извършват кражба от него“, посочи Киричков.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.08.26", "title": "Марио Киричков, СДВР: 360 случая на домови кражби са регистрирани от началото на лятото"}
{"url": "http://www.focus-news.net/news/2019/08/26/2692530/sliven-vtoro-publichno-obsazhdane-na-namerenieto-za-poemane-na-obshtinski-dalg-za-remont-na-lifta-i-drugi-proekti-shte-se-provede-v-grada.html", "text": "Второ обсъждане на намерението за поемане на общински дълг за ремонт на лифта и други проекти ще се проведе в Сливен. Това съобщиха от пресцентъра на  Община Сливен . \r\nСредствата от заема ще се използват за реализация на „Интегриран проект за развитие на туризма и подобряване на културната и историческа инфраструктура в община Сливен“, като 70 процента от сумата ще бъде за ремонт на лифта. Проектът предвижда и реализирането на дейности в обекти с национално значение, както и инфраструктурата около тях – къщите-музеи на Хаджи Димитър и Добри Чинтулов, на Сливенския бит, Първата текстилна фабрика, тракийската гробница край село Калояново и историческото място Кушбунар на Карандила. \r\n„Основната ни амбиция е да използваме голяма част от сумата за основен ремонт на лифта, сградите и съоръженията на лифтените станции, което не е правено досега от неговото създаване. Този въпрос е важен и касае дългосрочните интереси на Община Сливен. Въпреки, че финансите са специализирана тема, ми се иска повече хора да се включват в обсъждането и да чуем тяхното мнение“, каза кметът Стефан Радев. Той отправя покана към гражданите, които не са успели да се включат предходното обсъждане на 23 август, да заповядат от 17.00 часа на 13 септември в зала „Май“. Кметът очаква по-широко представителство на сливенската общественост, за да може повече хора да изкажат своето мнение. \r\nРадев заяви, че проекти като този предвиждат и финансово участие на община Сливен чрез заем от Фонда на фондовете, който е и основен разглеждащ орган на инвестиционните проекти. \r\n„Колкото по-голямо е финансовото ни включване в това инвестиционно намерение, толкова по-големи са ни шансовете за одобрение“, посочи още кметът. Той подчерта, че условията по кредита са много добри. Размерът е до 3 милиона лева, със срок за погасяване над 15 години. Гратисният период е 3 години, а очакваната лихва е около 1.5%. \r\nМотивирани предложения и коментари продължават да се приемат на ел. поща:zamkmet_ir@sliven.bg или в деловодството на Община Сливен.", "date": "2019.08.26", "title": "Сливен: Второ публично обсъждане на намерението за поемане на общински дълг за ремонт на лифта и други проекти ще се проведе в града"}
{"url": "http://www.focus-news.net/news/2019/08/26/2692534/haskovo-nad-409-000-toma-nabroyava-fondat-na-regionalna-biblioteka-hristo-smirnenski-v-grada.html", "text": "Над 409 000 тома наброява фондът на Регионална библиотека “Христо Смирненски” в Хасково. Това каза в интервю за предаването „Съкровищница на тайните“ на  Радио „Фокус“  директорът Кирилка Страшникова. Библиотеката е основана на 29 април 1953 година.  „Може да се каже, че тя е една млада библиотека, защото близо 65 години не е преклонна възраст за библиотека. Но въпреки всичко ние имаме много богати колекции“, обясни директорът. Първоначално сбирката е била предимно от дарения, като само за една година фондът нараства до 18 000 тома литература. „Библиотеката е основно книгохранилище в областта, най-вече архив на краеведската литература, на местния периодичен печат, в същото време и център за цялостно библиографско и библиотечно обслужване на нашите потребители. Стремим се в нашата работа заедно с традициите да въвеждаме иновациите към общата цел - да изпълним главните функции на нашата библиотека, да я утвърдим като място за културни събития, значим културен информационен институт в региона. Тъй като основната цел е опазване и съхранение на краеведския фонд, осъзнавайки тази наша отговорна задача, ние стартирахме още през 2012 година дигитализиране на краеведския фонд. Започнахме с колекция от пощенски картички, фотографии, архивни документи. Още същата година дигитална библиотека Хасково беше достъпна и през „Европеана“ - най-големият портал за дигитални колекции на библиотеки,  архиви, галерии“, каза още директорът Кирилка Страшникова. Регионалната библиотека има традиции в издателската дейност и богат опит в разработването и изпълнението на проекти.  \r\nМарияна ВАЛЕНТИНОВА", "date": "2019.08.26", "title": "Хасково: Над 409 000 тома наброява фондът на Регионална библиотека “Христо Смирненски” в града"}
{"url": "http://www.focus-news.net/news/2019/08/26/2692532/blagoevgrad-prodalzhava-mezhdunarodniyat-detski-futbolen-turnir-evima-kap-2019-v-bansko.html", "text": "Международният детски футболен турнир „Евима къп-2019“ се провежда в Банско. Това съобщиха за  Радио „Фокус“-Пирин  от отдел „Култура“ към Община Банско. Турнирът започна на 25-ти и ще продължи до 28 август. Тази година в него участват 101 отбора от 5 държави: България, Румъния, Сърбия, Северна Македония и Ливан.  \r\nТурнирът е предназначен за деца, родени в периода от 2006 до 2012 година и се провежда вече повече от 10 години. \r\nНатали СТЕФАНОВА", "date": "2019.08.26", "title": "Благоевград: Продължава международният детски футболен турнир „Евима къп-2019“ в Банско"}
{"url": "http://www.focus-news.net/news/2019/08/26/2692531/kyustendil-trevnite-ploshti-v-grada-shte-badat-tretirani-sreshtu-balhi.html", "text": "Тревните площи в Кюстендил ще бъдат третирани срещу бълхи. Това съобщиха за  Радио „Фокус” – Кюстендил  от Община Кюстендил. Във връзка с повишаването на популацията на бълхите, Община Кюстендил ще извърши летни дезинсекционни мероприятия на тревните площи в града. Обработката ще бъде осъществена след 20.00 часа. Пръскането ще се осъществи с помощта на подвижен многофункционален генератор за влажна дезинсекция от ново поколение, монтиран на високопроходим автомобил, предназначен за мащабни аерозолни обработки. Площите ще бъдат третирани с препарат „Айкън 10 СК”, като карантинният срок е 24 часа. \r\nВенцеслав ИЛЧЕВ", "date": "2019.08.26", "title": "Кюстендил: Тревните площи в града ще бъдат третирани срещу бълхи"}
{"url": "http://www.focus-news.net/news/2019/08/26/2692533/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим акцент върху работата по новия трансграничен проект в областта на туризма, реализиран от общините Кюстендил и Струмица. Проектът се финансира по Програмата за трансгранично сътрудничество между България и Македония и има за цел увеличаване на туристическия потенциал в региона чрез сътрудничество за по-добро опазване и устойчиво използване на природното и културното наследство. Новият подход ще бъде да се свържат съществуващите с нови дестинации, да се направят всички те по-привлекателни, и така да се подкрепи местната икономика чрез повече посетители в региона. Събеседник по темата ще бъде зам.-кметът на Община Кюстендил Радмила Рангелова.  \r\nВ рамките на предаването ще ви срещнем и с Любомира Велинова, управител на Областен информационен център – Кюстендил. Тя ще предостави информация за изпълнените и за изпълняващите се европейски проекти от страна на Общината, както и за предстоящите дейности по сключени от началото на годината договори за реализирането на проекти, финансирани от европейските програми.  \r\nЩе говорим и за стопанисването на общинските жилища, настаняването в тях на нуждаещи се лица, както и за предстоящите дейности по изготвяне на проекто-списък за следващата година. Началникът на отдел „Жилищна политика” към Община Кюстендил Васил Велинов ще бъде наш събеседник по темата. \r\n \r\n Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.08.26", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/08/26/2692536/pregled-na-osnovnite-temi-v-evropeyskiya-pechat-agentsiya-fokus.html", "text": "Местното правителство на Шотландия планира да принуди депутатите да гласуват против Брекзит без сделка в парламента веднага след като приключи лятната почивка, пише шотландското издание  The Scotsman . \r\nКонституционният секретар на Шотландия Майкъл Ръсел заяви, че се надява, че правителственото предложение, изясняващо противопоставянето на Единбург срещу Брекзит без сделка „при всякакви обстоятелства“, ще бъде прието единодушно от депутатите. \r\nПредложението вече спечели подкрепата на лейбъристите, либералдемократите и зелените партии, които оказват натиск и върху шотландските консерватори да го подкрепят, предвид публичните забележки на лидера им Рут Дейвидсън, че не може да подкрепи Брекзит без сделка. \r\nМакар още да не е предложено окончателно в пълен текст, предложението се очаква да гласи, че „Шотландският парламент е съгласен, че Великобритания при никакви обстоятелства трябва да напуска Европейския съюз без сделка“. \r\n„Когато подновим заседанията ще сме на по-малко от два месеца от катастрофално излизане от ЕС без сделка, което британското правителство явно активно цели“, заяви Ръсел. \r\n„Важно е шотландският парламент да има възможността да се изкаже, докато все още има време да се спре това бедствие. По-важно е от всякога политиците и партиите да работят заедно в Шотландия и в Обединеното кралство, за да направят възможно най-много, за да накарат новия премиер да смени курса“, добави той. \r\n„За шотландските консерватори това може да бъде решаващ момент. Техният лидер в парламента на Шотландия казва, че е против Брекзит без сделка. Това е възможност (тя) да направи тази позиция кристално ясна и недвусмислена. Излизането извън ЕС без сделка не е в интерес на никого.\", каза още Майкъл Ръсел. \r\n \r\n*** \r\n \r\n  Великобритания може „лесно да се справи“ с последствията от Брекзит без сделка, твърди министър-председателят на страната Борис Джонсън , пише британският вестник  The Guardian . \r\nПодобно развитие според него би било вина на „упоритостта“ на европейските лидери, според премиера, който заяви това по време на срещата от високо равнище между страните от Г-7 в Биариц.  \r\n\"Мисля, че можем да се справим с това. Това (Великобритания) е страхотна страна, можем лесно да се справим със сценария от Брекзит без сделка\", настоя Джонсън. \r\nТой дебютира на международната сцена като премиер със серия от двустранни срещи със световните лидери, включително президента на САЩ Доналд Тръмп, председателя на Европейския съвет Доналд Туск и индийския премиер Нарендра Моди. \r\nДжонсън каза, че подготовката за излизане от ЕС без сделка се засилва, но това ще помогне за постигането на споразумение. \r\nТой добави, че ако Великобритания все пак бъде принудена да напусне ЕС без сделка, заради „упоритостта“ на съюза, това ще осигури възможно най-гладкото протичане на този процес.  \r\nДжонсън заяви, че слуховете за риск от недостиг на храни и лекарства, които се появиха след като изтекоха правителствени документи, свързани с плановете за Брекзит без сделка, са преувеличени и това е „малко вероятно“.  \r\nПремиерът заяви, че в случай излизане от ЕС без сделка, Обединеното кралство няма да заплати по-голямата част от договорената от Тереза Мей неустойка към Брюксел в размер на 39 млрд. паунда (48 млрд. долара). \r\n„Ако излезем без споразумение, със сигурност е вярно, че вече няма да дължим 39-те млрд. паунда“, каза той,  \r\n„Ще има много значителни суми, с които страната ни ще разполага за нашите приоритети. Това не е заплаха. Това е прост факт от реалността.“, добави Джонсън. \r\n \r\n*** \r\n \r\n  Лидерите на страните от Г-7, които се срещнаха в Биариц се съгласиха да започнат обща комуникация с Иран, както обяви президента на Франция Еманюел Макрон по-рано, но Тръмп се противопостави на идеята, като заяви, че всяка държава ще прави каквото сметне за добре, пише европейската редакция на  Politico . \r\n“Обединени сме от две неща, не искаме Иран да получи ядрено оръжие и не искаме ескалация и дестабилизация на региона“, заяви Макрон.  \r\nФренски дипломат дори добави, че лидерите в Биариц, включително Тръмп, да предоставили картбланш на Макрон да говори с властите в Техеран и да подготви съвместното изявление към Иран. \r\n„Лидерите на Г-7 се съгласиха, че Макрон, като президент (на страна) от Г-7 може да разговаря с иранските власти и да им изпрати съобщение на базата на това, което обсъдихме“, заяви френският източник. \r\nГоворейки пред репортери, след като се срещна с японския премиер Шиндзо Абе по време на срещата от високо равнище във френския курорт, Тръмп не звучеше съвсем съгласен с идеята на Макрон. \r\nНа въпрос дали е съгласен с решението за съвместно изявление, той отговори: „Не, не съм обсъждал това.“. \r\nПопитан дали подкрепя връзката на Макрон с иранските власти, той отговори, че я подкрепя, но добави, че също така подкрепя контактите на японския премиер с Иран. \r\n\"Ние ще направим свое изказване. Но не можем да възпрепятстваме другите\", каза той.  \r\n\"Ако искат да говорят, да говорят.\", добави Тръмп. \r\nКоментарите на Макрон и Тръмп в Биариц подчертаха, че макар Европа и САЩ да имат общи цели по отношение на Иран, те имат дълбоки различия по отношение на идеите си как да постигнат тези цели.", "date": "2019.08.26", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2019/08/26/2692535/the-scotsman-shotlandskite-konservatori-sa-pritisnati-ot-mestnoto-pravitelstvo-da-glasuvat-protiv-brekzit-bez-sdelka.html", "text": "Местното правителство на Шотландия планира да принуди депутатите да гласуват против Брекзит без сделка в парламента веднага след като приключи лятната почивка, пише шотландското издание  The Scotsman . \r\nКонституционният секретар на Шотландия Майкъл Ръсел заяви, че се надява, че правителственото предложение, изясняващо противопоставянето на Единбург срещу Брекзит без сделка „при всякакви обстоятелства“, ще бъде прието единодушно от депутатите. \r\nПредложението вече спечели подкрепата на лейбъристите, либералдемократите и зелените партии, които оказват натиск и върху шотландските консерватори да го подкрепят, предвид публичните забележки на лидера им Рут Дейвидсън, че не може да подкрепи Брекзит без сделка. \r\nМакар още да не е предложено окончателно в пълен текст, предложението се очаква да гласи, че „Шотландският парламент е съгласен, че Великобритания при никакви обстоятелства трябва да напуска Европейския съюз без сделка“. \r\n„Когато подновим заседанията ще сме на по-малко от два месеца от катастрофално излизане от ЕС без сделка, което британското правителство явно активно цели“, заяви Ръсел. \r\n„Важно е шотландският парламент да има възможността да се изкаже, докато все още има време да се спре това бедствие. По-важно е от всякога политиците и партиите да работят заедно в Шотландия и в Обединеното кралство, за да направят възможно най-много, за да накарат новия премиер да смени курса“, добави той. \r\n„За шотландските консерватори това може да бъде решаващ момент. Техният лидер в парламента на Шотландия казва, че е против Брекзит без сделка. Това е възможност (тя) да направи тази позиция кристално ясна и недвусмислена. Излизането извън ЕС без сделка не е в интерес на никого.\", каза още Майкъл Ръсел. \r\n \r\n Превод и редакция:  Теодор Пенев", "date": "2019.08.26", "title": "The Scotsman: Шотландските консерватори са притиснати от местното правителство да гласуват против Брекзит без сделка"}
{"url": "http://www.focus-news.net/news/2019/08/26/2692537/pazardzhik-praznichna-liturgiya-v-chest-na-svettsite-adriyan-i-nataliya-se-otsluzhva-v-hramovete-v-grada.html", "text": "Празнична литургия в чест на християнските светци Емилиян и Наталия се отслужва в храмовете в Пазарджик, предаде репортер на  Радио „Фокус“ – Пазарджик . Те са живели по времето на император Максимиан, който останал в историята с жестоки гонения срещу християните. Легендата разказва, че войниците на Максимиан намерили в една пещера 23 души, които твърдо отстоявали своята вяра, войниците ги вързали и отвели при Максимиан, който опитал всичко за да ги склони да се откажат – закани, мъчения и жестоки изтезания. На изтезанията станал свидетел Адриан, един на преторията, знатен и богат човек, близък с императора. Той бил езичник и много се впечатлил от необяснимото за него търпение на християните. Адриан започнал сам да ги разпитва какво ще получат от своя Бог за тяхното страдание. В разговора с мъчениците, Божията благодат се докоснала до добрата душа на Адриан. Слушайки ги, той разбрал божествената истина, казал на писарите като записват осъдените на смърт да запишат и неговото име, заедно с имената на мъченици, защото и той повярвал в техния бог Христос и с радост искал да умре за него. Тази постъпка не останала ненаказана – императорът заповядал да го оковат във вериги и да го отведат в тъмница, където били затворени останалите мъченици. Адриан имал млада жена – Наталия, която изповядвала християнството. Когато научила за мъченията, на които бил подложен мъжът ѝ, тя побързала да отиде при него в тъмницата, за да му даде сили. Тя прислужвала на мъчениците, грижела се за християните, а скоро след кончината на мъжа си и тя се споминала, като заспала вечния си сън до неговия гроб.  \r\nИмен ден празнуват всички, които носят името Адриан, Адриана, Наталия. \r\nАлбена ЖИЛЕКОВА", "date": "2019.08.26", "title": "Пазарджик: Празнична литургия в чест на светците Адриян и Наталия се отслужва в храмовете в града"}
{"url": "http://www.focus-news.net/news/2019/08/26/2692540/pazardzhik-40-godishen-mazh-e-zadarzhan-za-pritezhanie-na-narkotitsi-metaldetektor-i-orazhie.html", "text": "Дилър на наркотици е задържан от служители на сектор „Противодействие на криминалната престъпност“ при ОДМВР-Пазарджик, съобщиха от  ОДМВР . Действията на полицейските служители са проведени под наблюдението на прокурор от Окръжната прокуратура в Пазарджик. След проведени дейности в рамките на няколко месеца, криминалистите пристъпили към реализация на операцията. При проверка в жилището на 40-годишен мъж от Пазарджик органите на реда открили около 84 грама суха листна маса, който при направения полеви наркотест реагирала положително на марихуана. Открити са още електронна везна, металдетектор, старинна монета, нерегистрирана пневматична пушка. Мъжът е криминално проявен, известен на органите на реда, наркозависим. Извършвал е престъпната си дейност освен в областния град и в региона, като е разпространявал основно марихуана, амфетамин и метадон. Предстои да се установи и дали откритата пневматична пушка не е преработена за стрелба с малокалибрени боеприпаси. Арестът на дилъра е удължен от прокурор със 72 часа. По-късно съдът е наложил и най-тежката мярка за неотклонение  – „задържане под стража“. Продължават процесуалните действия за документиране на престъпната му дейност.", "date": "2019.08.26", "title": "Пазарджик: 40-годишен мъж е задържан за притежание на наркотици, металдетектор и оръжие"}
{"url": "http://www.focus-news.net/news/2019/08/26/2692538/sliven-traditsionniyat-karakachanski-sabor-se-provede-v-mestnostta-karandila.html", "text": "28-то издание на Националния събор на каракачаните в България се проведе в местността Карандила край Сливен. Това съобщиха от пресцентъра на  Община Сливен . Кметът Стефан Радев присъства на откриването и приветства участниците и гостите на събора. „Събитието е знаково за нашия край и служи за пример как във времето можем да запазим своя бит, култура и идентичност, да ги утвърждаваме и предаваме на своите деца. Дълбоките корени на тези традиции са мечта за много общности и затова можете само да се гордеете с тях. Каракачанският етнос показва как с любов към знанието, трудолюбие и предприемачество може да се постигне всичко“, каза той. \r\nВ приветственото си слово областният управител Чавдар Божурски подчерта, че благодарение на организаторите, Сливен е гостоприемен домакин на гости от Гърция, които да споделят с нас общите си духовни корени. „От поколения каракачаните са пример за трудолюбие, толерантност и уважение. А особено днес, в сложното ни ежедневие, хората трябва да са обърнати към това, което ги обединява, а не към това, което ги разделя. В този смисъл дължим голяма признателност на каракачанската общност“, посочи той. \r\nУчастниците и гостите бяха приветствани още от гръцкия консул в България Спиридонос Критикос, който говори за важната роля на събора за културните отношения между двете страни. Председателят на българската федерация на каракачаните Христо Христов увери, че провежданият на Карандила събор се превръща в събитие не само за представителите на етноса, но е и важна част от културния живот на Сливен и региона. \r\nСред гостите на събитието бяха още народните представители Мария Белова, която е зам.-председател на Федерацията на културно-просветните дружества на каракачаните в България и Кольо Милев, председателят на Общинския съвет Димитър Митев, представители на гръцката федерация на каракачаните и др. \r\nСъборът започна с водосвет за здраве и благоденствие, отслужен от отец Евгений.  Във фолклорната програма участваха Ансамбълът за народни песни и танци – Сливен и танцовите състави при Културно-просветните дружества на каракачаните от цялата страна. Беше раздаден курбан за здраве на всички присъстващи гости. Тази година за първи път беше пресъздаден каракачански керван от номадското минало на етноса.", "date": "2019.08.26", "title": "Сливен: Традиционният каракачански събор се проведе в местността Карандила"}
{"url": "http://www.focus-news.net/news/2019/08/26/2692539/sport-botev-vratsa-i-etar-veliko-tarnovo-shte-igrayat-v-2030-v-mach-ot-sedmiya-krag-na-parva-liga.html", "text": "Футбол: Ботев Враца и Етър Велико търново се изправят един срещу друг в 20:30 часа в последния мач от седмия кръг на „Първа лига“. Двубоя ще се играе на стадиона във Враца. Етър се намира на 12-то място в класирането с 5 точки и ще се бори за първа победа от началото на сезона, докато съперниците им са 13-ти.  \r\n \r\n Превод и редакция:  Теодор Пенев", "date": "2019.08.26", "title": "Спорт: Ботев Враца и Етър Велико търново ще играят в 20:30 в мач от седмия кръг на „Първа лига“"}
{"url": "http://www.focus-news.net/news/2019/08/26/2692547/gabrovo-propadnal-uchastak-zatrudnyava-dvizhenieto-po-patya-mezhdu-oblastniya-grad-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека шофьорите карат при км 164+150. На мястото е поставена необходимата сигнализация, а укрепването ще продължи до края на август, съобщиха за  Радио „Фокус“ – Велико Търново  от Областно пътно управление – Габрово. Времето в региона е ясно и слънчево. Пътните настилки са сухи, а трафикът е интензивен. Няма нововъведени ограничения по пътищата през изминалото денонощие. Не са регистрирани и тежки инциденти.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано. Извършва се укрепване, което ще продължи до 31 август. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Извършва се реконструкция на пътя. Тя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800, по общински път до път III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовище и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафикът се регулира със знаци. \r\nЛуиза ТРАНЧЕВА", "date": "2019.08.26", "title": "Габрово: Пропаднал участък затруднява движението по пътя между областния град и връх Шипка"}
{"url": "http://www.focus-news.net/news/2019/08/26/2692543/pleven-dvizhenieto-po-patya-balgarene-bozhurluk-ot-km-0-do-km-20-e-v-edna-lenta-poradi-remontni-deynosti.html", "text": "Движението по път III-3002 Българене - Божурлук от км 0 до км 20 е в една лента поради частични ремонтни дейности. Срокът е до края на деня. Това съобщиха  за  Радио „Фокус“  Областно пътно управление – Плевен. Пътните настилки са сухи. Максималните температури ще бъдат между 33° и 36°. Движението по път II-11 Милковица - Сомовит от км 196 до км 206 е в една лента поради ремонтни дейности с частично асфалтиране. Срокът е до 30 август. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.26", "title": "Плевен: Движението по пътя Българене - Божурлук от км 0 до км 20 е в една лента поради ремонтни дейности"}
{"url": "http://www.focus-news.net/news/2019/08/26/2692541/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Във високите части на планините духа умерен до силен вятър. Температурите варират между 10 и 17 градуса. Времето е ясно и слънчево. Съоръженията по курортите работят.  \r\n \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.08.26", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/26/2692545/pregled-na-osnovnite-temi-v-balkanskiya-pechat-agentsiya-fokus.html", "text": "Процесът срещу генерал Атиф Дудакович и 15 други членове на армията на Босна и Херцеговина за престъпления срещу сърби в района на Крайна през 1995 г. продължава, пише  The Sarajevo Times . \r\nБившият командир от босненската армия Атиф Дудакович и 15 негови подчинени са обвинени във военни престъпления, включително над 300 убийства и унищожаване на сръбски православни църкви. \r\nДържавният съд в Сараево потвърди обвинението срещу генерала, което разгневи босненски политици и ветерани от войната. \r\nПо-рано прокурорът на Специалния отдел за военни престъпления повдигна обвинение срещу Дудакович и още 15 членове и командири на 5-ти корпус на армията на БиХ, обвинени в престъпления срещу човечеството. \r\nТе са обвинени в убийство на повече от 300 сърби, повечето от които са цивилни, предимно възрастни лица, и войници, които са се предали или са били заловени. \r\nТелата на някои от жертвите са намерени след войната и ексхумирани от няколко индивидуални и масови гробове. \r\nЕдна част от обвинението срещу Атиф Дудакович се отнася до военни престъпления, извършени срещу босненски жертви. Прокурорите ще се опитат да докажат вината на генерала и подчинените му като призоват над 400 свидетели по делото, включитело ескперти и като се позоват на доказателствата по обвиненията. \r\n \r\n*** \r\n \r\n  Министерството на външните работи организира днес и утре годишния съвет на посланиците, който тази година е тематично посветен на европейската перспектива на Северна Македония, пише вестник  “Независен“ . \r\nЦелта на тази двудневна работна среща е да се уточнят по-нататъшни стъпки и конкретни, фокусирани дипломатически дейности преди октомврийското заседание на Европейския съвет, когато се очаква да бъде взето решение за започване на преговори за присъединяване за присъединяване на Северна Македония в Европейския съюз. \r\nПредвижда се да се проведат работни срещи с президента на страната Стево Пендаровски, председателя на парламента Талат Джафери, министър-председателя Зоран Заев и вицепрезидента по европейските въпроси Бужар Османи. \r\nПредвидени са и няколко други работни срещи, по време на които външният министър Никола Димитров и посланиците на Северна Македония в страните от ЕС, ще разгледат всички аспекти, свързани с решението за започване на преговори за присъединяване към ЕС през октомври, както и дейностите, които ще го последват. \r\n \r\n*** \r\n \r\n  Правителството на Гърция изглежда уверено, че обиколката на премиера Кириакос Мицотакис по европейските столици е започнала обещаващо начало в Париж, пише електронното издание на гръцкия вестник  Kathimerini . \r\nФактът, че френската делегация, част от разговорите на Мицотакис с президента Еманюел Макрон включва министъра на икономиката Бруно Льо Мер, се разглежда в Гърция като показател за важността, която Париж придава на Атина. \r\nНезависимо от това, Мицотакис се въздържа от публично изказване по основната цел на своето правителство, а именно да намали първичния бюджетен излишък, който Гърция трябва да постигне през 2021 г. \r\nТой по-скоро се опита да направи така, че планът му за реформи и намаляването на данъците не пречат на поставените цели за излишъка за 2019 и 2020 г. \r\nИзточници заявиха, че Мицотакис е поставил акцент върху изпълнението на правителствената програма за намаляване на данъците, бързото прилагане на реформите за подпомагане на растежа и привличането на инвестиции. \r\nЗа да убеди партньорите на Гърция да се включат в плановете му за реформи, основната цел на Мицотакис по време на обиколката му по чужди столици е укрепването на имиджа на страната. \r\nНеговото пътуване до Ню Йорк през септември, където може да се срещне и с президента на САЩ Доналд Тръмп, също се разглежда като част от това усилие.", "date": "2019.08.26", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2019/08/26/2692544/the-sarajevo-times-bih-prodalzhava-deloto-sreshtu-bosnenskiya-general-atif-dudakovich-za-prestapleniya-sreshtu-chovechestvoto.html", "text": "Процесът срещу генерал Атиф Дудакович и 15 други членове на армията на Босна и Херцеговина за престъпления срещу сърби в района на Крайна през 1995 г. продължава, пише  The Sarajevo Times . \r\nБившият командир от босненската армия Атиф Дудакович и 15 негови подчинени са обвинени във военни престъпления, включително над 300 убийства и унищожаване на сръбски православни църкви. \r\nДържавният съд в Сараево потвърди обвинението срещу генерала, което разгневи босненски политици и ветерани от войната. \r\nПо-рано прокурорът на Специалния отдел за военни престъпления повдигна обвинение срещу Дудакович и още 15 членове и командири на 5-ти корпус на армията на БиХ, обвинени в престъпления срещу човечеството. \r\nТе са обвинени в убийство на повече от 300 сърби, повечето от които са цивилни, предимно възрастни лица, и войници, които са се предали или са били заловени. \r\nТелата на някои от жертвите са намерени след войната и ексхумирани от няколко индивидуални и масови гробове. \r\nЕдна част от обвинението срещу Атиф Дудакович се отнася до военни престъпления, извършени срещу босненски жертви. Прокурорите ще се опитат да докажат вината на генерала и подчинените му като призоват над 400 свидетели по делото, включитело ескперти и като се позоват на доказателствата по обвиненията. \r\n \r\n Превод и редакция:  Теодор Пенев", "date": "2019.08.26", "title": "The Sarajevo Times (БиХ): Продължава делото срещу босненския генерал Атиф Дудакович за престъпления срещу човечеството"}
{"url": "http://www.focus-news.net/news/2019/08/26/2692542/sliven-11-postradali-pri-katastrofi-sa-preminali-prez-speshnoto-otdelenie-na-oblastnata-bolnitsa-prez-pochivnite-dni-edin-ot-tyah-e-s-opasnost-za-zhivota.html", "text": "11 пострадали  при катастрофи са преминали през спешното отделение на областната болница в Сливен през почивните дни. Един от тях е с опасност за живота. Това съобщиха от  МБАЛ „Д-р Иван Селимински“ – Сливен . 32-годишен мъж е с опасност за живота след катастрофа, станала на 24 август. Той е настанен в Отделението по реанимация на МБАЛ „Д-р Иван Селимински“. Пациентът е в кома, на командно дишане, с тежка съчетана травма на глава, гърди, корем и таз. Друг пострадал при същия инцидент е в хирургията с гръдна травма и счупване на крайник. \r\nНа 25 август при друга катастрофа са пострадали 11-годишно момиченце и неговата майка. Детето е в реанимация със съчетана травма на глава, гърди и гръбнак. То е в съзнание. Майката е в Отделението по гастроентерология с анемичен синдром. Тази сутрин е приета и 48-годишна жена със счупени ребра. \r\nНа останалите пострадали е оказана лекарска  помощ. Сред тях са били двама мъже с травми на главите и две жени от Нови пазар – на 19 и 42 години, които са били гръдни травми. Оказана им е спешна помощ и те са отпътували за родния си град. \r\nОт 23 до 25 август спешна помощ са потърсили 188 души. От тях 69 са хоспитализирани. 11 са пострадалите при 6 пътни инцидента, от които 5 са приети в болницата. \r\nЗа периода са извършени 13 операции и 11 раждания.", "date": "2019.08.26", "title": "Сливен: 11 пострадали  при катастрофи са преминали през спешното отделение на областната болница през почивните дни, един от тях е с опасност за живота"}
{"url": "http://www.focus-news.net/news/2019/08/26/2692546/stara-zagora-kmetat-zhivko-todorov-podpisa-dogovor-za-sobstvenost-na-ulitsi-na-teritoriyata-na-bivshiya-azotno-torov-zavod.html", "text": "Кметът Живко Тодоров подписа договора за откупване на улици на територията на бившия Азотно-торов завод в града. Това съобщиха от пресцентъра на  Община Стара Загора . Правителството даде допълнителни средства в размер на 300 хил. лева, за да бъде променена собствеността на пътната инфраструктура. По този начин се стимулира местната икономика и се дава възможност за инвестиции на фирмите, които са базирани в района на АТЗ. Общинският съвет даде съгласието си за изкупуване на имотите през юли.  \r\nДългогодишен бе казусът с ограничения достъп на частните улици, който затрудняваше близо 80 фирми, работещи в района. По инициатива на кмета на Стара Загора през май на посещение и разговор с ръководствата на предприятията бе министър-председателят Бойко Борисов. Тогава бе взето решение за помощ от държавата за изкупуване на поземлени имоти с обща площ над 83 хил. кв. м.", "date": "2019.08.26", "title": "Стара Загора: Кметът Живко Тодоров подписа договор за собственост на улици на територията на бившия Азотно-торов завод"}
{"url": "http://www.focus-news.net/news/2019/08/26/2692548/dobrich-53-godishna-zhena-e-stanala-zhertva-na-telefonna-izmama-sas-sumata-ot-17-000-leva.html", "text": "53-годишна жена е станала жертва на телефонна измама със сумата от 17 000 лева. Това съобщиха от  ОДМВР - Добрич . Сигналът за измамата е подаден на 23 август около 18.30 часа от жената от град Каварна. По данни на жената около 16.30 часа е била въведена в заблуждение от мним полицейски служител. Малко по-късно жената предава пред жилището си на непознат мъж сумата от 17 000 лева. По случая е образувано досъдебно производство.", "date": "2019.08.26", "title": "Добрич: 53-годишна жена е станала жертва на телефонна измама със сумата от 17 000 лева"}
{"url": "http://www.focus-news.net/news/2019/08/26/2692552/kyustendil-zayavleniya-za-polzvateli-na-nov-vid-zdravno-sotsialna-usluga-se-priemat-v-dupnitsa.html", "text": "Заявления за ползватели на нов вид здравно-социална услуга се приемат в Дупница. Това съобщиха за  Радио „Фокус” – Кюстендил  от Община Дупница. Набирането на потребители е във връзка с изпълняван проект „Патронажна грижа за възрастни хора и за лица с увреждания”. Документите се подават в разкрития Център за почасово предоставяне на социални услуги в общността или в домашна среда.  \r\nМултидисциплинарен екип ще извърши оценка на потребностите на всички лица, подали заявление за ползване на социалната услуга. Патронажната грижа представлява индивидуална подкрепа за хора с увреждания и за възрастни хора, чрез предоставяне на интегрирани здравно-социални услуги в домашна среда от специализиран екип, включващ здравни специалисти и специалисти по социални дейности. Медицинските грижи се отнасят до психичното, физическото и социалното здраве – измерване на кръвно налягане, контрол върху приема на лекарства, смяна на превръзки, поставяне на инжекции и други.  \r\nПо проекта ще се извършват и социално-битови дейности. Сред тях са поддържане на лична хигиена и на хигиена в помещенията, покупка на хранителни продукти, помощ при приготвяне на храна, хранене и административна помощ. От услугите могат да се ползват хора над 65 години, лица с валидно експертно решение на ТЕЛК, лица с хронични заболявания, нуждаещи се от продължително наблюдение и грижи, както и лица след оперативна интервенция и след хоспитализация, нуждаещи се от краткосрочно наблюдение и здравни грижи, както и техните семейства. \r\nВенцеслав ИЛЧЕВ", "date": "2019.08.26", "title": "Кюстендил: Заявления за ползватели на нов вид здравно-социална услуга се приемат в Дупница"}
{"url": "http://www.focus-news.net/news/2019/08/26/2692554/afp-izraelskiyat-sad-zabrani-na-dvama-kraynodesni-kandidati-da-uchastvat-v-sledvashtite-parlamentarni-izbori.html", "text": "Израелският върховен съд забрани на двама членове на крайно дясна партия, определяна от много хора за „расистка“, да вземат участие в изборите в страната на 17 септември, предава  AFP . \r\nСъдът реши, че двамата кандидати на партията не могат да участват в изборите, поради „подстрекателства към расизъм“.  \r\nДвамата са поддръжници на равина Майр Кахане, чието движение „Кач“ по-рано призова за изгонването на арабите от Израел.  \r\nВъпреки това съда отхвърли молбите за забрана партията, към която двамата принадлежат и потвърди кандидатурата на заселника от Западния бряг Итамар Бен-Гвир, който оглавява нейната избирателна листа. Неговата партия се застъпва премахването на „враговете на Израел от нашата земя“, в частност палестинци и арабски израелци, които извършват терористични атаки. \r\n \r\n Превод и редакция:  Теодор Пенев", "date": "2019.08.26", "title": "AFP: Израелският съд забрани на двама крайнодесни кандидати да участват в следващите парламентарни избори"}
{"url": "http://www.focus-news.net/news/2019/08/26/2692550/vidin-mazh-e-zadarzhan-za-shofirane-s-22-promila-alkohol-i-predizvikvane-na-katastrofa.html", "text": "Мъж е задържан за шофиране с 2.2 промила алкохол и предизвикване на катастрофа. Това съобщиха от  ОДМВР – Видин . Той е арестуван след подаден сигнал на 24 август т.г. около 1.00 часа на тел.112 за катастрофа на кръстовището на бул. „Панония“ и ул. „Преславска“ в областния град. 24-годишният мъж, шофирайки „Волво“ по ул. „Преславска“, на кръстовище при наличие на пътен знак Б2 го пропуска и бива блъснат от движещ се по бул. „Панония“ лек автомобил „Шкода“. Нанесени са материални щети по двете коли. При тестване с дрегер пробата на водача на „Волво“-то отчела показание от 2.20 промила. Полицаи придружили мъжа до спешния център, там той дал и кръвна проба. По случая е образувано досъдебно производство.", "date": "2019.08.26", "title": "Видин: Мъж е задържан за шофиране с 2.2 промила алкохол и предизвикване на катастрофа"}
{"url": "http://www.focus-news.net/news/2019/08/26/2692549/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Движението на автомобили към момента се осъществява нормално, преминаването се извършва без голямо изчакване. \r\nВенцеслав ИЛЧЕВ", "date": "2019.08.26", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/08/26/2692553/sergey-tsvetkov-pss-veche-45-godini-obuchavame-planinski-spasitelni-kucheta.html", "text": "Вече 45 години ПСС обучава планински спасителни кучета. Това каза в интервю за  Агенция „Фокус“  ръководителят на групата за спасяване с кучета към Планинската спасителна служба Сергей Цветков по повод Световния ден на кучето и кучетата-спасители на ПСС. Цветков обясни, че обучението на кучетата започва още когато те са на около 2 месеца, а най-подходящите породи са немска овчарка, голдън ритврийвър и лабрадор. „Най-вече обучаваме животните да изпълняват командата „Търси!“ и да търсят хора, затрупани от снега в лавини, търсене на хора, изгубени в планината и търсене на хора при бедствия, аварии и катастрофи: най-вече земетресения, промишлени аварии, ако има такива, развалини на сгради“, добави още той. Цветков допълни още, че обучението се основава на базата на апортировката. „Това е така наречената любима играчка за кучето, към която то привиква и при намирането на самия човек“, обясни той. \r\nТеодора ПАВЛОВА  \r\n Пълния текст на интервюто четете по-късно в „Мнение”", "date": "2019.08.26", "title": "Сергей Цветков, ПСС: Вече 45 години обучаваме планински спасителни кучета"}
{"url": "http://www.focus-news.net/news/2019/08/26/2692551/veliko-tarnovo-s-praznichna-liturgiya-v-hramovete-v-grada-se-pochita-pametta-na-svettsite-andrian-i-nataliya.html", "text": "С празнична литургия в храмовете във Велико Търново се почита паметта на светците Андриан и Наталия. На тази дата Българската православна църква отдава почит пред паметта им. Службите събраха десетки миряни, които дойдоха да се помолят за здраве, предаде репортер на  Радио „Фокус“ – Велико Търново .  \r\nАдриан и Наталия са живели по времето на император Максимиан, който останал в историята с жестоки гонения срещу християните. Историята разказва, че войниците му намерили в една пещера 23 души, които твърдо отстоявали своята вяра и въпреки заканите, мъченията и жестоките изтезания отказват да се подчинят на императора и да се отрекат от Христос. На изтезанията станал свидетел Адриан, един на преторията, знатен и богат човек, близък с императора. Той бил езичник и много се впечатлил от необяснимото за него търпение на християните. Адриан започнал сам да ги разпитва какво ще получат от своя Бог за тяхното страдание. В разговора с мъчениците, Божията благодат се докоснала до добрата душа на Адриан. Слушайки ги, той разбрал божествената истина, казал на писарите като записват осъдените на смърт да запишат и неговото име, заедно с имената на мъченици, защото и той повярвал в техния бог Христос и с радост искал да умре за него. Тази постъпка не останала ненаказана – императорът заповядал да го оковат във вериги и да го отведат в тъмница, където били затворени останалите мъченици. Адриан имал млада жена – Наталия, която изповядвала християнството. Когато научила за мъченията, на които бил подложен мъжът ѝ, тя побързала да отиде при него в тъмницата, за да му даде сили. Тя прислужвала на мъчениците, грижела се за християните, а скоро след кончината на мъжа си и тя се споминала, като заспала вечния си сън до неговия гроб. \r\nИмен ден празнуват Адриан, Адриана, Наталия и производните им. \r\nЛуиза ТРАНЧЕВА", "date": "2019.08.26", "title": "Велико Търново: С празнична литургия в храмовете в града се почита паметта на светците Андриан и Наталия"}
{"url": "http://www.focus-news.net/news/2019/08/26/2692555/blagoevgrad-v-grada-shte-se-provede-konferentsiya-po-povod-vii-mezhdunaroden-turnir-po-futbol-kupite-na-obshtina-blagoevgrad.html", "text": "В града ще се проведе конференция по повод VII Международен турнир по футбол „Купите на Община Благоевград“. Тя ще започне в 18.30 часа в конферентната зала на хотел „Монте Кристо“. Непосредствено след това ще бъде дадена и пресконференция. В 20.00 часа от сградата на Съдебна палата, ще започне традиционен парад на отборите. В 20.30 часа на пл. „Македония“ ще бъде дадено началото на турнира.", "date": "2019.08.26", "title": "Благоевград: В града ще се проведе конференция по повод VII Международен турнир по футбол „Купите на Община Благоевград“"}
{"url": "http://www.focus-news.net/news/2019/08/26/2692556/montana-s-13-sm-se-e-ponizhilo-nivoto-na-reka-dunav-pri-lom-za-izminaloto-denonoshtie.html", "text": "С 13 см се е понижило нивото на река Дунав при Лом за изминалото денонощие. Това съобщиха от  Хидрометеорологична станция - Ново село . Водният стоеж там е 140 см. Нивото на Дунав в началото на българския участък на реката - при Ново село, се е понижило с 6 см., а водният стоеж е 70 см. Нивото на реката край Видин е 124 см, като е отчетено понижение с 9 см. Нивото на реката при Оряхово е 39 см. Там е регистрирано понижение от 11 см.  \r\nТемпературата на водата при Ново село е 26 градуса, а край Оряхово - 27 градуса.", "date": "2019.08.26", "title": "Монтана: С 13 см се е понижило нивото на река Дунав при Лом за изминалото денонощие"}
{"url": "http://www.focus-news.net/news/2019/08/26/2692560/blagoevgrad-dvama-dushi-sa-postradali-pri-katastrofa-na-patya-bansko-gotse-delchev-pri-razklona-za-selo-eleshnitsa.html", "text": "Двама души са пострадали при катастрофа на второкласен път 19 Банско-Гоце Делчев при разклона за село Елешница. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Тя уточни, че пострадалите са 25-годишен мъж, който е бил водач на автомобила и 40-годишна жена. По думите й и двамата са с охлузни рани и състоянието им не е тежко. Колата се е преобърнала в канавката край пътя и не пречи на движението. Движението в района се осъществява нормално. Причините за инцидента са в процес на установяване. \r\nНатали СТЕФАНОВА", "date": "2019.08.26", "title": "Благоевград: Двама души са пострадали при катастрофа на пътя Банско-Гоце Делчев при разклона за село Елешница"}
{"url": "http://www.focus-news.net/news/2019/08/26/2692557/kardzhali-v-grada-shte-bade-otkrita-izlozhbata-malki-istorii-ot-golemiya-svyat.html", "text": "В града ще бъде открита изложбата „Малки истории от големия свят”. Експозицията ще бъде представена от 18.00 часа. Тя е на калифорнийския фотограф-художник Джейсън ДеБоз. Това съобщи за  Радио „Фокус“  Радост Николаева, директор на Арт движение „Кръг“. Авторът е поканен по програмата за международни артисти на движението да гостува това лято в родопското село Дъждовница. Той е следвал социални науки в университета в Мидълтаун (Кънектикът, САЩ), а в Стокхолм (Швеция) - специализира социология и филмово изкуство. Там показва за първи път в европейска страна собствено фотоизследване за това как изглежда западно-европейският начин на живот през погледа на един американец. Като фотограф дебютира на 18 години в музикален клуб в Лос Анжелис, след което с филмовата си камера обикаля 14 държави за 4 месеца. Джейсън има до сега 40 собствени изложби в 10 европейски страни и в 4 щата в САЩ в галерии, хотели, ресторанти, клубове, туристически и търговски обекти, университетски аудитории. Снима и обработва средно до 65 хиляди кадъра годишно, от които селекционира изложбените си изяви. Той се интересува от специфичните черти на гражданския живот във всяко място, на което е бил. В родопското село Дъждовница и околните села снима през месец юли тази година живота на местните семейства, празничната култура, детските игри, ритуалите. През 2018 година се изявява с любопитната изложба в Чикаго „Отговорността на президентите”, посветена на начина, по който образите на американските президенти се появяват на необичайни места във всекидневния живот – върху тениски, чанти, шапки, килими, тапети и къде ли още не. През последните няколко години Джейсън ДеБоз работи по проект, финансиран от финландското правителство за документално изследване на финландското социо-културно, архитектурно и историческо наследство в Северна Америка. \r\nДарина ДЕЕНИЧИНА", "date": "2019.08.26", "title": "Кърджали: В града ще бъде открита изложбата „Малки истории от големия свят”"}
{"url": "http://www.focus-news.net/news/2019/08/26/2692558/pazardzhik-narusheno-vodopodavaneto-v-selata-ognyanovo-velichkovo-i-tsrancha-poradi-avariya.html", "text": "Нарушено водоподаването в селата Огняново, Величково и Црънча поради авария, съобщиха от  ВиК – Пазарджик . Аварийни екипи работят по отстраняването на проблемите в населените места. Очакваният час за пускането на водата е 16.00.", "date": "2019.08.26", "title": "Пазарджик: Нарушено водоподаването в селата Огняново, Величково и Црънча поради авария"}
{"url": "http://www.focus-news.net/news/2019/08/26/2692559/planinski-spasiteli-sa-okazali-pomosht-na-dvama-turisti-s-naranyavaniya-na-glezena.html", "text": "Планински спасители са оказали помощ на двама туристи с наранявания на глезена през последното денонощие. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Единият случай е бил на Седемте рилски езера, а другият на на хижа „Бор“ на Витоша. \r\n \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.08.26", "title": "Планински спасители са оказали помощ на двама туристи с наранявания на глезена"}
{"url": "http://www.focus-news.net/news/2019/08/26/2692565/vidin-ognebortsi-sa-reagirali-na-shest-signala-za-pozhari-bez-materialni-shteti-v-oblastta-prez-pochivnite-dni.html", "text": "Огнеборци са реагирали на общо шест сигнала за пожари без материални щети във Видинска област в събота и неделя, съобщиха от  ОДМВР-Видин . Екипите са гасили запалени отпадъци, сухи треви и храсти в землищата на град Дунавци и селата Ружинци, Новоселци, Арчар и Карбинци.", "date": "2019.08.26", "title": "Видин: Огнеборци са реагирали на шест сигнала за пожари без материални щети в областта през почивните дни"}
{"url": "http://www.focus-news.net/news/2019/08/26/2692563/kyustendil-trima-mazhe-sa-postradali-pri-konflikti-v-oblastta.html", "text": "Трима мъже са пострадали при възникнали конфликти в Кюстендилска област, съобщиха от пресцентъра на  Областна дирекция на МВР – Кюстендил . При междусъседски скандал в село Шишковци на 25 август е пострадал 66-годишен мъж, който е настанен в болницата в Кюстендил със съмнения за черепно-мозъчна травма и счупена кост на предмишница. Бил е удрян с лопата от свой 59-годишен съсед. По случая е започнато досъдебно производство в Районно управление на МВР – Кюстендил. Уведомен е дежурен прокурор. \r\nВ края на миналата седмица 62-годишен мъж е нанесъл побой на свой 78-годишен съсед на ул. „Гладстон“ в Кюстендил и му е причинил средна телесна повреда. По случая е започнато досъдебно производство, уведомен е дежурен прокурор. \r\nВ събота вечерта в заведение в Бобов дол е възникнал конфликт между двама мъже в нетрезво състояние на 60 и 27 години. 60-годишният е стрелял с газов пистолет срещу 27-годишния си опонент. Той е задържан от служители на Районно управление на МВР –  Бобов дол, съставен  му акт по Указа за борба с дребното хулиганство, а газовият пистолет е иззет.", "date": "2019.08.26", "title": "Кюстендил: Трима мъже са пострадали при конфликти в областта"}
{"url": "http://www.focus-news.net/news/2019/08/26/2692566/montana-piyan-shofyor-e-zadarzhan-sled-kato-napadnal-politseyski-sluzhiteli-s-bradva.html", "text": "Пиян шофьор е задържан, след като нападнал полицейски служители с брадва. Това съобщиха от  ОДМВР - Монтана . На 25 август т.г. около 18.30 часа в землището на с. Мърчево на път III-816 при км 11+500 43-годишен жител на село Бели извор, община Враца, управлявал товарен автомобил \"Форд Транзит\" с несъобразена скорост, е допуснал пътнотранспортно произшествие. Той се блъснал в предпазна мантинела. На място е изпратен екип на сектор „Пътна полиция” при ОДМВР - Монтана. При опит на полицейските служители да извършат проверка водачът се държи арогантно, грубо и агресивно, като замахва срещу тях с брадва и джобен нож. Водачът е бил във видимо нетрезво състояние, но отказал да бъде изпробван за употреба на алкохол. Местопроизшествието е посетено от дежурна оперативна група, извършен е оглед и е образувано досъдебно производство. 43-годишният е задържан за срок до 24 часа в РУ - Монтана. Работата по случая продължава РУ - Монтана.", "date": "2019.08.26", "title": "Монтана: Пиян шофьор е задържан, след като нападнал полицейски служители с брадва"}
{"url": "http://www.focus-news.net/news/2019/08/26/2692562/tass-turtsiya-izprashta-bronirani-mashini-do-granitsata-sas-siriya.html", "text": "Турското командване прехвърли колона от бронирани машини до сирийската граница в района на Турско-американския координационен център за съвместни операции, предава  TACC , като се позовава на информация на  CNN Turk . \r\nНа по-рано съвместният оперативен център на Турция и САЩ започна да функционира официално. Конвоят се състоеше от танкове, бронирани превозни средства и камиони с боеприпаси. \r\nЗа прехвърляне на сухопътни войски не се съобщава, но турското командване през последните месеци непрекъснато увеличава присъствието на войски на границата със Сирия. \r\nНа 7 август делегация на американските военни проведе серия от разговори с Анкара и беше решено да се открие център за съвместни операции в Северна Сирия. Тези споразумения бяха постигнати докато Турция се подготвяше за нова задгранична операция източно от Ефрат. Понастоящем тази зона се контролира от кюрдските „Отряди за народна самоотбрана“ (ОНС). Те са подкрепени от САЩ, но са обявени за терористична органзиация в Турция, като Анкара твърди, че те застрашават сигурността й. \r\nСпоред договора, по границата ще се установи и зона за сигурност, от която членовете на ОНС трябва да се изтеглят. \r\nЦелта на новия център е да координира усилията между военните на Турция и САЩ за изпълнение на плана за създаване на буферна зона в Северна Сирия. Чрез нея сирийските бежанци ще могат да се върнат по домовете си, а зоната за сигурност ще се превърне в защитен пояс за турската граница.  \r\n \r\n Превод и редакция:  Теодор Пенев", "date": "2019.08.26", "title": "ТАСС: Турция изпраща бронирани машини до границата със Сирия"}
{"url": "http://www.focus-news.net/news/2019/08/26/2692564/nad-1800-choveka-sa-se-izsledvali-bezplatno-za-hepatit-v-i-s-v-umbal-sv-ivan-rilski-44-ot-tyah-sa-se-okazali-zarazeni.html", "text": "Над 1800 човека са се изследвали безплатно за хепатит В и С от началото на кампанията „Да открием липсващите 69 000“, която стартира в средата на месец юли в УМБАЛ „Св. Иван Рилски“. Това съобщиха от пресцентъра на  УМБАЛ „Св. Иван Рилски“ . Специален фокус в нея беше поставен върху хората между 34 и 69 г., които в миналото са били изложени на повишен риск от заразяване с болестта, тъй като вирусът е открит едва през 1989 г. До тогава кръвните продукти не са били проверявани за наличието му, не са вземани и мерки за дезинфекция срещу него. \r\nОт изследваните 1810 проби, 44 са се оказали положителни като 14 от заразените са жени, а 30 – мъже. \r\n26 от диагностицираните са преминали през Клиниката по гастроентерология на УМБАЛ „Св. Иван Рилски“, където се намира най-големият Център за лечение на вирусни хепатити в България, за допълнителни изследвания и назначаване на терапия. При 23-ма от пациентите е установена активна инфекция. При трима от тях такава не е била открита и те са били пренасочени за повторно изследване след 6 месеца. \r\nЗа съжаление 18 от пациентите с положителен резултат на теста не са отишли за повторно изследване и консултация в клиниката. Според лекарите причината е в стигмата, която все още съществува около хепатит С. Според тях има и пациенти, които в момента нямат оплаквания, чувстват се здрави и не могат да повярват, че всъщност имат нужда от лечение. Съществува и една малка част, при която хепатитът не е основното им заболяване и те се лекуват на други места. \r\nПо-подробните изследвания са показали, че 4-ма от приетите за лечение в Клиниката по гастроентерология пациенти са с напреднало чернодробно заболяване – чернодробна цироза. При двама от пациентите има данни за първичен чернодробен рак. „Интересното е, че при снемането на анамнеза установихме, че част от тези хора от повече от 10 години знаят, че са инфектирани с хепатит С, но досега не са се лекували. Вероятно причината е в това, че не са наясно с новите терапии, които елиминират вируса в почти 100% от случаите, както и с факта, че това няма да им струва нищо, тъй като лечението са поема изцяло от НЗОК“, обяснява проф. Красимир Антонов, един от най-големите специалисти в областта на вирусните хепатити в България и председател на Българското дружество по гастроентерология, абдоминална ехография и ендоскопия. (Само до преди няколко години, хепатит С се смяташе за почти нелечима болест). Според д-р Христо Пенчев от екипа на проф. Красимир Антонов, минимум 20 години са необходими, за да може вирусът да нанесе такива сериозни поражения върху организма, което означава, че тези хора са инфектирани много по-отдавна. \r\n„Пациентите, които дойдоха при нас за консултация и назначаване на лечение са хора около и над средна възраст, което напълно потвърждава нашите предположения, че именно това е възрастовата група, в която трябва активно да се търси“, коментира проф. Красимир Антонов, който е едно от водещите имена в Клиниката по гастроентерология на УМБАЛ „Св. Иван Рилски“. \r\nВсеки, който има съмнение, че може да е заразен, може да се изследва безплатно работни дни между 8.00 и 14.00 часа, в Централната лаборатория на болницата. „Тестовете, които използваме, са иновативни, с изключително голяма точност (98%) и дават резултат в рамките на 10 минути. Не е необходимо изследващите се да не са приемали вода или храна. За самото изследване е нужна само 1 капка кръв, взета от пръста на ръката“, обяснява д-р Ирена Иванова, началник на лабораторията. \r\n По официални данни около 77 000 са болните от хепатит С в България. 90% от тях не подозират, че са заразени. Това прави около 69 000 българи, които трябва да бъдат открити преди болестта в тях да е навлязла в напреднала фаза, когато освен че е много по-скъпо, лечението не винаги е резултатно . \r\nКампанията се провежда с любезното съдействие на Абви.", "date": "2019.08.26", "title": "Над 1800 човека са се изследвали безплатно за хепатит В и С в УМБАЛ „Св. Иван Рилски“, 44 от тях са се оказали заразени"}
{"url": "http://www.focus-news.net/news/2019/08/26/2692567/komisar-toshko-barzilov-pbzn-pozharat-do-selo-polyanovo-e-ogranichen-ot-vsichki-strani.html", "text": "Пожарът до село Поляново е ограничен от всички страни. Това каза за  Агенция „Фокус“  комисар Тошко Бързилов, началник „Национален оперативен център“ ПБЗН, за пожара до село Поляново. „В момента се доизгасяват отделни огнища в периметъра на пожара“, заяви Бързилов. Той припомни, че на място има 6 пожарни автомобила, 30 пожарникари, като има и два автомобила за гасене на пожари от Държавното горско стопанство и 15 души от Горското стопанство, които са се включили в гасенето. „Включиха се и доброволци от местното население. Работи се по ограничаване на пожара изцяло“, каза още той.   \r\nНадежда ИВАНОВА", "date": "2019.08.26", "title": "Комисар Тошко Бързилов, ПБЗН: Пожарът до село Поляново е ограничен от всички страни"}
{"url": "http://www.focus-news.net/news/2019/08/26/2692572/silistra-50-kv-m-pokrivna-konstruktsiya-na-kashta-v-selo-dobrudzhanka-sa-izgoreli-pri-pozhar.html", "text": "50 кв. м покривна конструкция на къща в село Добруджанка са изгорели при пожар, възникнал около 02.00 часа на 25 август. Това съобщиха от  ОДМВР - Силистра . Причините за произшествието се изясняват. Екип на Противопожарен участък – Кайнарджа е потушил огъня, преди да унищожи цялата къща.  \r\nДевет пожара в сухи треви и един в стърнище без материални загуби са погасени от екипи на противопожарните звена в областта през почивните дни. Спасени са къщи в селата Айдемир, Попкралево, Цар Асен и Овен, 500 дка царевица и 200 дка слънчоглед в района на село Търновци.", "date": "2019.08.26", "title": "Силистра: 50 кв. м покривна конструкция на къща в село Добруджанка са изгорели при пожар"}
{"url": "http://www.focus-news.net/news/2019/08/26/2692571/mario-kirichkov-sdvr-horata-da-ne-afishirat-prekaleno-v-internet-che-otivat-na-pochivka.html", "text": "Хората да не афишират прекалено в интернет, че отиват на почивка. Това каза в интервю за  Агенция „Фокус“  Марио Киричков, оперативен работник в сектор „Кражби“ към СДВР. „Също така да не споделят през непознати хора тези си намерения, тъй като през този период от време е изострено вниманието на извършителите на такъв тип престъпления в домови кражби и ако се получи такава информация, че няма никой в жилището, те атакуват и извършват кражба”, обясни Киричков. По думите му неафиширането на пътуването не е гаранция, че ще защитим дома си. „Този тип извършители на престъпление са много интелигентни и изпращат хора, които проверяват в даден вход, който са си набелязалиq дали има някой в жилището“, добави още Марио Киричков.  \r\nВиолета СИМЕОНОВА  \r\n Пълния текст на интервюто четете в „Мнение”", "date": "2019.08.26", "title": "Марио Киричков, СДВР: Хората да не афишират прекалено в интернет, че отиват на почивка"}
{"url": "http://www.focus-news.net/news/2019/08/26/2692569/stara-zagora-vremenno-nyama-da-funktsionira-svetofarnata-signalizatsiya-na-krastovishteto-na-bulevardite-tsar-simeon-veliki-i-sv-patriarh-evtimiy-zaradi-stroitelni-deynosti.html", "text": "Общината уведомява жителите и гостите на града, че поради строително-ремонтни дейности светофарната уредба на бул. „Цар Симеон Велики“ и бул. „Св. Патриарх Евтимий“ няма да функционира днес за времето от 10.00 часа до 16.00 часа. Това съобщиха от пресцентъра на  Община Стара Загора . \r\nОбщината се извинява за причиненото неудобство и призовава водачите на МПС да шофират с повишено внимание в указания участък, както и да спазват стриктно вертикалната и хоризонталната маркировки.", "date": "2019.08.26", "title": "Стара Загора: Временно няма да функционира светофарната сигнализация на кръстовището на булевардите „Цар Симеон Велики“ и „Св. Патриарх Евтимий“ заради строителни дейности"}
{"url": "http://www.focus-news.net/news/2019/08/26/2692577/martin-mitev-obshtinski-savet-pleven-redovnata-sesiya-na-obshtinskiya-savet-shte-se-provede-na-29-avgust.html", "text": "Редовната сесия на Общинския съвет ще се проведе на 29 август от 09.00 часа в Конферентната зала на Община Плевен в сграда „Гена Димитрова”. Това каза за  Рдио „Фокус“  Мартин Митев, председател на Общински съвет - Плевен. ,,Внесени са предложения за изменение и допълнение на Наредба №33 за финансово подпомагане на спортните клубове на територията на община Плевен и на Наредба №26 за управлението, стопанисването и ползването на горски територии – общинска собственост“, каза Мартин Митев. Той допълни, че кметът Георг Спартански внася предложение за изменение на инвестиционната програма на Община Плевен за 2019 година. ,,Съветниците ще обсъдят осигуряване на допълнителни финансови средства от бюджета на Община Плевен за 2019 година за Общински футболен клуб „Спартак Плевен”. Ще бъде гласувано предложение до Министерство на образованието и науката за включване на ОУ „Антон Страшимиров” - с. Бохот, и ОУ „Св. св. Кирил и Методий” - с. Търнене в Списъка на средищните училища в Република България за учебната 2019/2020 година. Постоянните комисии заседават днес и утре“, каза още Мартин Митев.  \r\nВиолета КРЪСТЕВА", "date": "2019.08.26", "title": "Мартин Митев, Общински съвет - Плевен: Редовната сесия на Общинския съвет ще се проведе на 29 август"}
{"url": "http://www.focus-news.net/news/2019/08/26/2692576/razgrad-tyaloto-na-74-godishen-mazh-e-otkrito-v-obgoreli-ploshti-v-mestnostta-bashpunar-v-zemlishteto-na-selo-ezerche.html", "text": "Тялото на 74-годишен мъж е открито в обгорели площи в местността Башпунар в землището на село Езерче. Пожарът е възникнал около 11.00 часа на 24 август. Това съобщиха от  ОДМВР - Разград . Изгорели са около 300 кв. м сухи тревни площи, намиращи се на около 2 км от селото. Около 16.55 часа на тел. 112 е получен сигнал за намерено тяло на 74-годишен мъж от село Езерче. Направен е оглед на местопроизшествието, причините са в процес на изясняване. По случая е образувано досъдебно производство.", "date": "2019.08.26", "title": "Разград: Тялото на 74-годишен мъж е открито в обгорели площи в местността Башпунар в землището на село Езерче"}
{"url": "http://www.focus-news.net/news/2019/08/26/2692573/tatyana-dacheva-bogoslov-na-26-avgust-pravoslavnata-tsarkva-pochita-pametta-na-svetite-machenitsi-adrian-i-nataliya.html", "text": "На 26 август Православната църква почита паметта на светите мъченици Адриан и Наталия. Това каза за  Радио „Фокус“  богословът Татяна Дачева. ,,Адриан и Наталия живели по времето на император Максимиан, който извършвал жестоки гонения срещу християните. Императорът издал заповед да се издирят християните в столицата му гр. Никодимия и да ги предадат на съд, като обещал богата награда за това. Веднъж по указание на жители на Никодимия войниците на Максимиан намерили в една пещера 23-ма човека, вярващи в Христа. Войниците ги вързали и отвели при царя“, каза Татяна Дачева. ,,На изтезанията им станал свидетел Адриан, знатен и богат човек, близък с императора. Той бил езичник и много се впечатлил от необяснимото за него търпение на християните. Адриан започнал сам да ги разпитва каква награда очакват от своя Бог за тяхното търпение. Слушайки и гледайки тия люде, той разбрал божествената истина. Казал на писарите, които записвали осъдените на смърт, да запишат и неговото име, заедно с имената на тези светци мъченици, защото и той повярвал в техния бог Христос .Учуден от постъпката му императорът предложил на Адриан да се разкае, но той отказал. Тогава царят се разгневил, заповядал да го оковат в тежки железни вериги и да го отведат в тъмница, където били затворени останалите мъченици“, каза още Татяна Дачева. ,,Адриан имал млада жена - Наталия, която изповядвала християнството. Когато научила за мъченията, тя побързала да отиде при мъжа си в тъмницата, за да му даде сили. Наталия била при съпруга си до смъртта му Тя прислужвала на мъчениците и измивала раните им. Скоро след кончината на мъжа си Наталия се поминала, като заспала вечния си сън до неговия гроб. Тя също е причислена от Светата църква към лика на мъчениците, умрели за Христа“, допълни Татяна Дачева. Тя посочи, че Адриан и Наталия са светците, на които могат да се молят семейните двойки за закрила и хармония.   \r\nВиолета КРЪСТЕВА", "date": "2019.08.26", "title": "Татяна Дачева, богослов: На 26 август Православната църква почита паметта на светите мъченици Адриан и Наталия"}
{"url": "http://www.focus-news.net/news/2019/08/26/2692575/stara-zagora-chudotvornite-ikoni-na-presveta-bogoroditsa-skoroposlushnitsa-i-presveta-bogoroditsa-kasperovska-shte-badat-posreshtnati-v-grada-na-30-avgust.html", "text": "Чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна ще бъдат посрещнати в Стара Загора. Това съобщиха от пресцентъра на  Общината . Община Стара Загора кани гражданите на посрещането им, което ще е до парк „Тракия“ на 30 август  в 17.00 часа на кръстовището на бул. „Княз Александър Батенберг“ и бул. „Цар Симеон Велики“. Оттам ще тръгне литийното шествие към катедралния храм „Св. Николай“. От 18.00 часа там ще има вечерно богослужение. \r\nНа 31 август, когато Православната църква отбелязва паметта на Св. свещеномъченик Киприан, епископ Картагенски, Негово Високопреосвещенство Старозагорският митрополит Киприан, отбелязва своя имен ден. В 09.00 часа ще бъде отслужена Божествена св. Литургия в катедралния храм „Св. Николай“, по време на която миряните ще могат да се помолят пред светините.  \r\nНа 2 септември в 16.30 часа кортежът с Чудотворните икони на Пресвета Богородица „Скоропослушница“ и Пресвета Богородица „Касперовска“ ще отпътува към митрополитски храм „Св. Димитър“, а в следващите дни и към храм „Св. Троица“ и храм „Въведение Богородично“ в Стара Загора.  \r\nОт 8 септември кортежът ще продължи пътя си за храмове в Казанлък, Павел баня, Чирпан, Нова Загора, Гълъбово, Харманли, Свиленград.  \r\nСветинята на Дохиар е иконата Света Богородица - Скоропослушница. Историята на манастира разказва, че през 1664 година образът на Дева Мария бил изписан на стената на монашеската трапезария. Там имало проход, през който често минавал монахът, отговарящ за трапезарията. Един ден послушникът Нил чул следните думи: ,,Не преминавай с димящи ястия покрай мен и не опушвай моя образ“ . Нил не се вслушал в тези думи и един ден чул отново: ,,Монаше, ти не си достоен за това звание! Дълго ли ще опушващ моя образ?!“. Нещастникът паднал пред иконата на колене в покайна молитва и сълзи. На сутринта братята му го намерили ослепял. Изплашените монаси решили да правят ежедневно молебен пред иконата, преградили специално помещение, където образът стоял. Ослепелият монах не се откъсвал от светия образ, докато Богородица не му проговорила отново. Тя му казала: „Нил, твоята молитва е чута и ти се простен. Нека от сега нататък всички братя и православни християни се обръщат в своите нужди и Аз никого няма да оставя нечут. И моят образ ще се нарича Скоропослушница, защото Аз ще давам бърза милост за всички, които с благоговение се обръщат към мене“. След това монасите заградили прохода, така че вече никой да не преминава и построили параклис в чест на иконата, като украсили с красиви стенописи. Пред иконата сложили постоянно горящи кандила. Тук се случили много чудеса и изцеления. През лятото на 1996 година чудотворната икона предоставила невиждано благоволение, както за монасите, така и за православните християни. Зад иконата имало позлатена част и реставраторът Антоний Глинос разкрил стенопис датиран от 1563 година, който бил самата чудотворна икона. \r\nИконата Пресвета Богородица „Касперовска“ е донесена в Русия в края на XVI в. от сърби от Трансилвания, дошли по покана на руското правителство. Наследствена е, а през 1809 г. става собственост на Джулиана Касперова. През февруари 1840 г. Касперова се моли със сълзи пред иконата на Божията Майка, за да и помогне в проблемите. Изведнъж вижда, че иконата на Дева засиява. Дворянка от съседното село, който има парализа на лявата си ръка чува гласа на Божията Майка в съня си, който и казва да отиде да се помоли на иконата в съседното село. Жената отива и ръката и се излекува. През лятото на 1843 г. се случили  три по-изявени изцеления - на момче, болно от епилепсия, на парализирано момиче и на психично болна жена. През последните дни на януари 1844 г. пренасят иконата в селската църква. Оттогава иконата на Дева Мария от Касперово е изцелила много хора и е обявена за чудотворна. По време на Кримската война, по време на обсадата на Одеса от британската флота, жителите на града донесли с литийно шествие иконата в града и Одеса остава невредима. От 1936 г. иконата се намира в Успенский собор в Одеса.", "date": "2019.08.26", "title": "Стара Загора: Чудотворните икони на Пресвета Богородица „Скоропослушница“ и Пресвета Богородица „Касперовска“ ще бъдат посрещнати в града на 30 август"}
{"url": "http://www.focus-news.net/news/2019/08/26/2692568/afp-donald-tramp-zayavi-che-e-tvarde-skoro-da-razgovarya-s-teheran.html", "text": "Президентът на САЩ Доналд Тръмп изясни защо е отказал да се срещне с външния министър на Иран Джавад Зариф, който по-рано изненадващо се присъедини към лидерите на Г-7 в срещата от високо равнище в Биариц, предава  AFP . \r\n„Смятам, че е твърде скоро да се срещнем“, заяви Тръмп пред репортери, малко след като каза и, че е очаквал Зариф да се появи на срещата.  \r\n„Не търсим смяна на режима в Иран“, добави той. \r\n \r\n Превод и редакция:  Теодор Пенев", "date": "2019.08.26", "title": "AFP: Доналд Тръмп заяви, че е „твърде скоро“ да разговаря с Техеран"}
{"url": "http://www.focus-news.net/news/2019/08/26/2692580/dobrich-darzhavniyat-kulturen-institut-dvoretsa-shte-bade-domakin-na-mezhdunarodniya-muzikalen-festival-myuzik-kampus-balchik.html", "text": "Държавният културен институт – Културен център (ДКИ-КЦ) „Двореца“ ще бъде домакин за 6-ти път на Международния музикален фестивал „Мюзик кампус – Балчик“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . От 1 до 10 септември в Културния център край морето ще се проведе поредното издание на международния музикален фестивал - майсторски класове и концерти. Този проект се провежда под патронажа на Сдружение „Култура край границата“ с подкрепата на Държавен Културен Институт - Културен център „Двореца“. Културният форум дава възможност на млади български музиканти за срещи и изяви. По време на тазгодишното издание майсторските класове ще се водят от някои световно признати имена в областта на музиката като Александру  Гавриловичи от Швейцария – цигулка, арт директор на фестивала, Ирина Гавриложици от Австрия - оперно пеене, Туула Халстром от Финландия - клавирен съпровод на оперно пеене, Стефан Хаджиев от България - виолончело, Марк Тотен от Холандия – виола, и Владимир Лакатос от Германия - камерна музика. Всяка година като съпътстваща проява към фестивала ДКИ – КЦ „Двореца“ представя изложба на съвременен, млад автор. В дните от 1 до 9 септември в Каменна зала гостите могат да разгледат изложбата „Знаци на звука“ на Стела Василева. Входът за всяка една от концертните вечери е свободен. Концертите започват на 6 септември. Ще бъдат представени в Каменна зала с начален час 20.00. Подробности за програмата на концертите и имената на участниците в „Мюзик кампус – Балчик“ са публикувани на интернет страницата на фестивала.  \r\nЖулиета НИКОЛОВА", "date": "2019.08.26", "title": "Добрич: Държавният културен институт „Двореца“ ще бъде домакин на Международния музикален фестивал „Мюзик кампус – Балчик“"}
{"url": "http://www.focus-news.net/news/2019/08/26/2692574/ria-novosti-iranskite-vlasti-shte-obsadyat-rezultatite-ot-poseshtenieto-na-vanshniya-ministar-v-biarits.html", "text": "Иранските власти ще обсъдят в понеделник резултатите от посещението на външния министър на страната Мохамед Джавад Зариф в Биариц, където той проведе разговори с френския президент Еманюел Макрон, заяви иранският президент Хасан Рухани, цитиран от  РИА Новости . \r\n\"Днес след тази среща ще проведем консултации и дискусии със съответните служители\", каза президентът на Иран Хасан Роухани по време на реч, в която заговори и за посещението на Зариф във Франция. \r\nПо-рано иранският външен министър неочаквано пристигна в Биариц, където преговаря с френския си колега Жан-Ив Ле Дриан и френския президент Еманюел Макрон по време на срещата от високо равнище на Г-7. Голямо вълнение предизвика фактът, че само два дни по-рано Зариф вече бе преговарял с френските власти в Париж, като обсъди ядрена сделка с тях. \r\nПрезидентът на САЩ Доналд Тръмп, който също беше в Биариц, многократно е заявявал, че иска различно споразумение по ядрените въпроси с Иран, но властите в Техеран обявиха, че няма да преминат към преразглеждането на ядрената сделка.   \r\n \r\n Превод и редакция:  Теодор Пенев", "date": "2019.08.26", "title": "РИА Новости: Иранските власти ще обсъдят резултатите от посещението на външния министър в Биариц"}
{"url": "http://www.focus-news.net/news/2019/08/26/2692561/smolyan-zam-ministar-atanas-dobrev-shte-se-sreshtne-s-predstaviteli-ot-darvodobivniya-bransh-i-institutsiite-v-grada-zaradi-afrikanskata-chuma-po-svinete.html", "text": "Заместник-министърът на земеделието, храните и горите Атанас Добрев ще проведе от 13.00 часа в зала 201 на Областна администрация – Смолян среща с представители от дърводобивния бранш, Южно централно държавно предприятие, Изпълнителната агенция по горите и Българската агенция по безопасност на храните във връзка с ограниченията в инфектираните с африканска чума по свинете зони. Това съобщиха от пресцентъра на  Областна администрация – Смолян . В срещата се очаква да участват и представители от общините, в териториите на които са установени случаи на заболяването.", "date": "2019.08.26", "title": "Смолян: Зам.-министър Атанас Добрев ще се срещне с представители от дърводобивния бранш и институциите в града заради африканската чума по свинете"}
{"url": "http://www.focus-news.net/news/2019/08/26/2692581/plovdiv-okrazhniyat-sad-shte-gleda-myarkata-na-mazh-obvinen-za-pritezhanie-i-razprostranenie-na-golyamo-kolichestvo-narkotitsi.html", "text": "Окръжният съд ще гледа мярката на мъж, обвинен за притежание и разпространение на голямо количество наркотици. Това съобщиха от пресцентъра на  Съда . От 13.30 часа в зала №2 ще се разгледа искането на прокуратурата за вземане на мярка за неотклонение \"Задържане под стража\" спрямо И. В. На мъжа е повдигнато обвинение за държане и разпространение на наркотични вещества в големи размери.  \r\nПо същото досъдебно производство Окръжният съд взе мярка за неотклонение \"задържане под стража\" спрямо И. Й., като това определение подлежи на обжалване и протест пред Апелативен съд – Пловдив на 29 август 2019 г. от 10.00 часа.", "date": "2019.08.26", "title": "Пловдив: Окръжният съд ще гледа мярката на мъж, обвинен за притежание и разпространение на голямо количество наркотици"}
{"url": "http://www.focus-news.net/news/2019/08/26/2692582/kardzhali-35-godishen-mazh-e-namushkan-s-nozh-pri-sbivane-v-kv-vazrozhdentsi.html", "text": "35-годишен мъж е намушкан с нож при сбиване в кв. „Възрожденци“. Това съобщиха от  ОДМВР - Кърджали . Престъплението е разкрито за часове от криминалисти от управлението в града. Инцидентът станал в събота около 7.00 часа в кв. „Възрожденци“ в областния град. При възникнал спор между 35-годишен с 24-годишен и последвало сбиване по-младият пробол с нож в областта на корема опонента си. Пострадалият е бил настанен за лечение в болницата в областния град. При организираните издирвателни действия извършителят на деянието е установен в Кърджали и задържан за срок до 24 часа в полицейското управление. Образувано е досъдебно производство за нанесена средна телесна повреда. Сектор „Криминална полиция“ и разследващ полицай продължават работата по случая.", "date": "2019.08.26", "title": "Кърджали: 35-годишен мъж е намушкан с нож при сбиване в кв. „Възрожденци“"}
{"url": "http://www.focus-news.net/news/2019/08/26/2692578/kyustendil-oblastnata-epizootichna-komisiya-shte-provede-zasedanie-vav-vrazka-s-afrikanskata-chuma-po-svinete.html", "text": "Областната епизоотична комисия в Кюстендил ще проведе заседание. Това съобщиха за  Радио „Фокус” – Кюстендил  от Областна администрация – Кюстендил. Заседанието е насрочено за 14.00 часа в залата на институцията. Членовете на комисията ще обсъдят изпълнението на разпоредените мерки относно недопускане на африканската чума по свинете да навлезе на територията на област Кюстендил. Ще бъдат обобщени и данните за доброволно закланите домашни свине от личните стопанства на територията на областта. Ще бъде разгледана и информация за проведените обществени събрания във връзка със заболяването в малките населени места в областта. Кметовете трябва да предоставят информация и за изградените трупни ями. \r\nВенцеслав ИЛЧЕВ", "date": "2019.08.26", "title": "Кюстендил: Областната епизоотична комисия ще проведе заседание във връзка с африканската чума по свинете"}
{"url": "http://www.focus-news.net/news/2019/08/26/2692585/mvr-prodalzhava-izdirvaneto-na-dvamata-zatvornitsi-izbyagali-ot-zatvornicheskoto-obshtezhitie-kam-zatvora-v-stara-zagora.html", "text": "Полицията издирва двама мъже - Василе Морару (25 г.) и Александр Хаджи (31 г.). Двамата граждани на Молдова са избягали от затворническо общежитие в Стара Загора, където са изтърпявали наказание за престъпление, извършено на територията на България. Това съобщиха от пресцентъра на  МВР .  \r\nВасиле Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки.  \r\nАлександр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос.  Има белег от срязване под долната устна. Бил е облечен с къси панталони и черна тениска.  \r\nДвамата мъже са обявени за общодържавно издирване. Призовават се гражданите, които имат информация за тях, да сигнализират на тел. 112 или в най-близкото управление на МВР. Анонимността им е гарантирана.", "date": "2019.08.26", "title": "МВР: Продължава издирването на двамата затворници, избягали от затворническото общежитие към затвора в Стара Загора"}
{"url": "http://www.focus-news.net/news/2019/08/26/2692587/odmvr-pazardzhik-umishlenoto-palene-na-suhi-trevi-i-starnishta-zastrashava-pryako-gorskiya-i-polskiya-fond-v-oblastta.html", "text": "Много голям проблем през годините създава безразборното палене на стърнища, сухи треви и отпадъци, особено през летните месеци, каза за  Радио „Фокус“ – Пазарджик  Мирослав Стоянов, говорител на ОДМВР – Пазарджик. По думите му изключително много ресурс като време, като хора, като разходи за гориво и по амортизация на техниката дават служителите на  Регионална дирекция „Пожарна безопасност и защита на населението”, за да се отзовават на сигнали за запалени сухи треви и стърнища. „На първо място подобен род действия застрашават пряко горския и полския фонд. Обикновено в близост до сухи треви има горски масиви, където, ако се прехвърли пожарът в това сухо време с по-високи температури, овладяването му би било много по-трудно и би довело до много сериозни щети в горския фонд, а горите се възстановяват в продължение на десетки години“, уточни Стоянов.  \r\nТой допълни, че отделно от това подобни пожари от сухи треви и стърнища биха могли да се прехвърлят в полския фонд, където има земеделски култури, и да нанесат непоправими щети за селските стопани. \r\nАлбена ЖИЛЕКОВА", "date": "2019.08.26", "title": "ОДМВР – Пазарджик: Умишленото палене на сухи треви и стърнища застрашава пряко горския и полския фонд в областта"}
{"url": "http://www.focus-news.net/news/2019/08/26/2692584/stara-zagora-po-vreme-na-beerfestat-v-grada-shte-se-sastoi-tantsuvalnoto-sastezanie-youth-can-dance.html", "text": "Международен младежки център, Община Стара Загора и неформалната група „Dance District“ канят на танцувално състезание „You(th) can dance” по време на „Beerфестът“ в Стара Загора. Това съобщиха от пресцентъра на  Общината . До 18.00 часа на 29 август желаещите да са част от битката на талант и умения могат да се запишат за участие. За целта те трябва да изпратят 30-секундно видео със своите танцови умения – индивидуално за 1vs1 битките или групово с участниците, с които сформират отбор за хореография. Заявките за участие се изпращат на електронен адрес - dancedistrictstz@gmail.com. В свободен текст, освен видеото, участниците следва да посочат: три имена, възраст, прякор, име на групата/crew (ако участват с групова хореография). Допустими танцови стилове на състезанието са hip hop, commercial, bboying, street jazz, popping, locking, LA style, House, Waaching, K-POP.  \r\nСпециално жури от професионални танцьори ще осъществи предварителната селекция. На 30 август то ще обяви участниците, които са допуснати на финалите за груповите и индивидуални битки. Те ще се проведат на 5 септември на сцената на „Beerфестът“. По този начин участниците ще станат част от програмата на хип-хоп празника в четвъртъчния ден, преди изпълненията на Ъпсурт, Спенс и DeepZone project.  \r\nФиналистите, избрани на 30 август, ще бъдат уведомени своевременно, за да се подготвят за изява на голямата фестивална сцена и да се запознаят с регламента. Най-добрите ще получат атрактивни награди. Танцувалната надпревара се осъществява с подкрепата на Младежка банка Стара Загора.", "date": "2019.08.26", "title": "Стара Загора: По време на „Beerфестът“ в града ще се състои танцувалното състезание „You(th) can dance”"}
{"url": "http://www.focus-news.net/news/2019/08/26/2692579/afp-prezidentat-na-iran-privetstva-poseshtenieto-na-zarif-na-sreshtata-v-biarits.html", "text": "Президентът на Иран Хасан Роухани коментира посещението на външния министър на ислямската република Мохамед Джавад Зариф на срещата между лидерите на Г-7 в Биариц, съобщава  AFP . \r\n„Смятам, че в името на националните ни интереси трябва да използваме всякакви средства“, заяви Роухани в реч по държавната телевизия.  \r\n„Ако аз знаех, че ще се срещна с някой, която среща би довела до просперитет за моята държава и ще реши проблемите на хората, нямаше да се колебая“, добави той. \r\n„Основното в случая са националните интереси на нашата държава.“ \r\nКоментарите на Роухани идват в момент, когато правителството в Техеран е подложено на критика във връзка с посещението на Зариф в Биариц. Той беше поканен там от френския президент Еманюел Макрон, който се опитва да успокои напрежението между Иран и САЩ. \r\nКонсервативният ирански вестник „Kayhan” остро осъди посещението, като го нарече „неуместно“. Според редакцията на вестника, факта че това е второто подобно посещение на министъра във Франция в рамките на два дни показва, че Иран изглежда „слаб и отчаян“. \r\n„Тези неуместни мерки са взети с фантазиите за пробив (в преговорите), но със сигурност няма да доведат до нищо повече от нахалство и натиск“, пише вестникът. \r\nОт друга страна по-умереният вестник „Etemad” описа посещението на Зариф като „момент на надежда“ за Иран. \r\n„Предвид опитите на Макрон през последните два месеца, можем само да се надяваме, че отговорът на Тръмп към неговите идеи е бил основната мотивация Зариф да посети Биариц“, пише “Etemad”. \r\n \r\n Превод и редакция:  Теодор Пенев", "date": "2019.08.26", "title": "AFP: Президентът на Иран приветства посещението на Зариф на срещата в Биариц"}
{"url": "http://www.focus-news.net/news/2019/08/26/2692586/kardzhali-lek-avtomobil-e-izgoryal-sled-kato-se-e-zapalil-v-dvizhenie-kray-selo-chukovo.html", "text": "Лек автомобил е изгорял, след като се е запалил в движение край село Чуково. Това съобщиха от  ОДМВР - Кърджали . Произшествието е станало в петък около 18.00 часа по пътя за село Чуково. Екип на пожарната служба в Момчилград загасил огъня, причинен от късо съединение в електроинсталацията.", "date": "2019.08.26", "title": "Кърджали: Лек автомобил е изгорял, след като се е запалил в движение край село Чуково"}
{"url": "http://www.focus-news.net/news/2019/08/26/2692593/otets-koycho-dimov-katolicheski-sveshtenik-zhivotat-na-mayka-tereza-e-primer-za-zhiv-izraz-na-milosardnata-lyubov.html", "text": "Животът на майка Тереза е пример за жив израз на милосърдната любов. Това каза за  Радио „Фокус“  католическият свещеник отец Койчо Димов по повод годишнината от рождението на светицата. ,,Тя е приела в душата си Христовия призив за милосърдна любов. С грижите за нуждаещите се в свят на духовна и физическа мизерия тя е изпълнила този призив“, каза отец Койчо Димов. Той добави, че майка Тереза е една съвременна светица и името ѝ е познато на всекиго. ,,Тя  често е повтаряла, че всеки има нужда от любов, защото Бог обича всекиго и ни е дарил с безусловна любов“, подчерта отец Койчо Димов.  \r\nВиолета КРЪСТЕВА", "date": "2019.08.26", "title": "Отец Койчо Димов, католически свещеник: Животът на майка Тереза е пример за жив израз на милосърдната любов"}
{"url": "http://www.focus-news.net/news/2019/08/26/2692589/premierat-boyko-borisov-proveri-stroitelni-deynosti-na-am-evropa.html", "text": "Премиерът Бойко Борисов провери строителните дейности на АМ „Европа“, предаде репортер на  Агенция „Фокус“ . “Преди 3 месеца беше нива, а сега ще стъпим на асфалт на АМ „Европа“, каза Бойко Борисов. Той провери как вървят строителните дейности по магистралата заедно с зам.-министъра на регионалното развитие и благоустройството Николай Нанков и министъра на икономиката Емил Караниколов.  \r\nБорисов коментира, че магистрала „Хемус“ при Ябланица би трябвало да бъде пусната до 20 дни, а Николай Нанков уточни, че за същия период трябва да бъде и проверена от приемателна комисия.", "date": "2019.08.26", "title": "Премиерът Бойко Борисов провери строителни дейности на АМ „Европа“"}
{"url": "http://www.focus-news.net/news/2019/08/26/2692588/tsvetan-stoilkov-rdpbzn-smolyan-nyama-zavishenie-v-broya-na-pozharite-prez-lyatoto-v-oblastta-spryamo-minalata-godina.html", "text": "Нормална е обстановката по отношение на пожарите през лятото на територията в област Смолян и няма завишение в броя им спрямо същия период за миналата година. Това каза за  Радио „Фокус“ – Смолян  Цветан Стоилков – началник сектор „Пожарогасителна и спасителна дейност“ в Регионална дирекция „Пожарна безопасност и защита на населението“ (РДПБЗН) – Смолян. Той поясни, че се предприемат превантивни мерки сред населението за предотвратяване на възникаването на пожари. Стоилков посочи още, че в област Смолян няма пожари, предизвикани от туристи в планината. \r\nНели ГЕРГЬОВСКА", "date": "2019.08.26", "title": "Цветан Стоилков, РДПБЗН – Смолян: Няма завишение в броя на пожарите през лятото в областта спрямо миналата година"}
{"url": "http://www.focus-news.net/news/2019/08/26/2692592/anton-nalbantov-bchk-ot-godini-vodnospasitelnite-sredi-apelirat-za-plazhna-politsiya.html", "text": "От години водноспасителните среди апелират за плажна полиция, която да се намесва в неприятни ситуации и да предотвратява  инциденти по плажовете. Това каза в информационния блок  „Добър ден“  на  Радио „Фокус“  директорът на Водноспасителната служба към Български червен кръст (БЧК) Антон Налбантов. Той уточни, че към момента спасителите освен да сигнализират и да се грижат за здравето и живота на почиващите, нямат други правомощия. Когато гражданите нарушават общите правила за поведение на плажовете спасителите са безсилни, каза още той и обясни, че спасителят има повече задължения отколкото правомощия. Нарушенията на правилата на поведение покрай водоемите са главно вследствие на употреба на алкохол, който дава излишна самоувереност на летовниците, обясни Налбантов. „Под въздействие на алкохол летовниците не зачитат нито сигнализация, нито предупредителни табели, дори и устните забележки на водните спасители. В такива случаи се стига до фрапиращи нарушения. Влизането във водата при червен флаг и под въздействие на алкохол е смъртоносна комбинация. Други тежки случаи са тези с деца, оставени без родителски надзор близо до водоеми и реки“, каза той. Съгласно наредбата на Водноспасителна дейност обезопасяването на плажовете ще бъде до 30-ти септември. Зоните, който са без спасители трябва да бъдат обозначени, каза още той и изрази надежда, че морските инциденти тази година ще са по-малко от миналогодишните, но крайната статистиката ще бъде направена в края на туристическия сезон. До месец юни тази година инцидентите са 15, което е на половина по-малко от миналогодишните за същият период от време, добави той. През месец август има мъртви течения и е добре почиващите да са дисциплинирани, за да се избегнат инциденти с фатален край.  \r\nЕвелина БРАНИМИРОВА", "date": "2019.08.26", "title": "Антон Налбантов, БЧК: От години водноспасителните среди апелират за плажна полиция"}
{"url": "http://www.focus-news.net/news/2019/08/26/2692583/the-jerusalem-post-initsiiranata-ot-donald-tramp-sdelka-na-veka-mezhdu-palestina-i-izrael-mozhe-da-se-osashtestvi-predi-izborite.html", "text": "Mирнoтo споразумение, известно като „сделката на века“, може да бъде договорено преди изборите в Израел на 17 септември, пише израелският вестник  The Jerusalem Post . \r\nТова заяви президентът на САЩ Доналд Тръмп, по време на срещата на лидерите от страните от формата Г-7 във Франция. \r\nТой каза, че вярва, че и израелците, и палестинците се интересуват от мирно споразумение и че палестинците ще са готови да преговарят, за да получат обратно американското финансиране, което беше прекратено. \r\nТръмп също заяви, че иска да види силен Иран и не търси промяна на режима в Техеран, като добави, че начинът, по който иранците са принудени да живеят, е неприемлив. \r\nГоворейки с репортери на срещата от високо равнище на лидерите на Г-7, президентът заяви, че не е изненадан, че Франция е поканила иранския министър на външните работи Мохамед Джавад Зариф за преговори в Биариц. \r\nТой обаче каза, че не е искал още да се среща със Зариф, като добави, че е твърде скоро за това. \r\nИранският външен министър изненадващо посети курортния град, домакин на срещата на лидерите от Г-7. Източник от Белия дом заяви, че поканата от страна на Франия към Зариф е била „изненадваща“, и няма изготвен план за среща между министъра и американски представители в близкото бъдеще. \r\nЗариф все пак разговаря с президента на Франция Еманюел Макрон и френския си колега по въпросите за деескалацията на напрежението между Вашингтон и Иран.  \r\n \r\n Превод и редакция:  Теодор Пенев", "date": "2019.08.26", "title": "The Jerusalem Post: Инициираната от Доналд Тръмп „сделка на века“ между Палестина и Израел може да се осъществи преди изборите"}
{"url": "http://www.focus-news.net/news/2019/08/26/2692590/tass-teheran-izprati-boen-flot-v-adenskiya-zaliv-za-da-zashtiti-iranskite-korabi.html", "text": "Техеран е изпратил боен флот в Аденския залив, за да гарантира безопасността на иранските кораби, предава  ТАСС , като се позовава на иранската информационна агенция IRNA. \r\nИнформацията идва от адмирала от Иранските военноморски сили Хабибола Саяри. \r\nТой отбеляза, че към залива се е насочил ирански боен кораб тип разрушител, който е придружен от хеликоптероносач и логистичен кораб. \r\n \r\n Превод и редакция:  Теодор Пенев", "date": "2019.08.26", "title": "ТАСС: Техеран изпрати боен флот в Аденския залив, за да защити иранските кораби"}
{"url": "http://www.focus-news.net/news/2019/08/26/2692596/blagoevgrad-41-godishna-zhena-e-v-bolnitsa-s-opasnost-za-zhivota-sled-bitov-skandal-v-petrich.html", "text": "41-годишна жена е в болница с опасност за живота след битов скандал в Петрич. Това съобщиха от  ОДМВР-Благоевград . Около 11.35 часа на 24 август в Районно управление на МВР-Петрич е получен сигнал за това, че в частен дом е възникнал скандал между 54-годишен мъж и 41-годишна жена. От пристигналите на място полицейски служители е установено, че скандалът е прераснал във физическа саморазправа, в резултат на което с остър предмет мъжът е причинил две прободни рани в областта на гърдите и порезни рани в областта на ръката на жената. Пострадалата е настанена за лечение в МБАЛ-Югозападна в Сандански с опасност за живота, а мъжът е задържан за срок до 72 часа.", "date": "2019.08.26", "title": "Благоевград: 41-годишна жена е в болница с опасност за живота след битов скандал в Петрич"}
{"url": "http://www.focus-news.net/news/2019/08/26/2692598/pazardzhik-edin-chovek-e-zaginal-a-drugi-dvama-sa-raneni-pri-tezhka-katastrofa-na-patya-mezhdu-selata-karabunar-i-kalugerovo.html", "text": "Един човек е загинал, а други двама са ранени при тежка катастрофа на пътя между селата Карабунар и Калугерово, съобщиха от пресцентъра на  ОДМВР-Пазарджик . Пътният инцидент е станал около 17.45 ч. на 24 август на пътя между двете села. 45-годишен мъж от село Карабунар е шофирал „Мерцедес“ с несъобразена скорост, загубил контрол над автомобила и навлязъл в лентата за насрещно движение, като се блъснал челно в „Опел“. В резултат на тежкия удар мъжът е загинал на място. Шофьорът на другата кола, на 19 г. от село Боримечково, и возещият се до него 45-годишен мъж от същото село, са с различни травми и наранявания. Те са настанени в МБАЛ-Пазарджик и УМБАЛ „Свети Георги“-Пловдив. На местопроизшествието е извършен оглед, води се дознание.", "date": "2019.08.26", "title": "Пазарджик: Един човек е загинал, а други двама са ранени при тежка катастрофа на пътя между селата Карабунар и Калугерово"}
{"url": "http://www.focus-news.net/news/2019/08/26/2692591/blagoevgrad-84-kanabisovi-rasteniya-s-obshto-teglo-65-kilograma-sa-otkriti-pri-politseyska-aktsiya-v-zemlishteto-na-selo-kremen.html", "text": "84 канабисови растения с общо тегло 65 килограма са открити в землището на село Кремен. Това съобщиха от  ОДМВР-Благоевград . При полицейска акция на 23 август са открити 84 тревисти растения, реагиращи положително на марихуана в участъка. На място са установени и задържани двама мъже на 35 и 40 години, и двамата от село Кремен. В хода на работата по случая са извършени претърсвания на две къщи и три автомобила в селото и апартамент в Благоевград, като от полицейските служители са намерени и иззети 2 мобилни телефона, електронна везна, 9 патрона, 5 броя туби с торен разтвор и парични суми. По случая е образувано досъдебно производство. Работата продължава.", "date": "2019.08.26", "title": "Благоевград: 84 канабисови растения с общо тегло 65 килограма са открити при полицейска акция в землището на село Кремен"}
{"url": "http://www.focus-news.net/news/2019/08/26/2692595/smolyan-100-dka-suhi-trevi-goryat-kray-selo-lyaskovo.html", "text": "100 дка сухи треви горят край село Лясково. Гасеното на пожара продължава. Това съобщиха от пресцентъра на  ОДМВР – Смолян . На 25 август 2019 г., в 15,41 ч. е получен сигнал за пожар в сухи треви в с. Лясково, община Девин. На място е изпратен екип на Районна служба „Пожарна безопасност и защита на населението“ (РСПБЗН) – Девин, който установява, че гори иглолистна гора, собственост на Държавно горско стопанство (ДГС) – Михалково. Площта на пожара е около 100 дка. Незабавно са изпратени още два противопожарни автомобила с личния състав на РСПБЗН – Девин и са предислоцирани по един екип на РСПБЗН – Смолян и на РСПБЗН – Пампорово. Причината за пожара е в процес на установяване. В гасенето са взели участие гасаческа група на ДГС – Михалково, доброволното формирование на Община Девин и жители на село Лясково. Към 08.00 ч. тази сутрин пожарът е локализиран, като има отделни огнища, които тлеят и се разпалват, тъй като поради голямата денивелация на терена те се придвижват надолу по склона и разпалват сухата растителност в близост до къщите на селото. За охрана през нощта са дежурили два екип на РСПБЗН – Девин и служители на ДГС – Михалково с високопроходими противопожарен автомобили. Днес, през светлата част на денонощието, гасителние действия продължават до пълното потушаване на пожара.", "date": "2019.08.26", "title": "Смолян: 100 дка сухи треви горят край село Лясково"}
{"url": "http://www.focus-news.net/news/2019/08/26/2692602/veliko-tarnovo-ofitsialno-e-naznachen-sastavat-na-obshtinskata-izbiratelna-komisiya-za-predstoyashtiya-mesten-vot.html", "text": "Централната избирателна комисия (ЦИК) е назначила официално състава на Общинската избирателка на комисия (ОИК) във Велико Търново за предстоящия местен вот. Това сочи справка в сайта на  ЦИК . Председател е Десислава Йонкова, която е избрана по предложение на ГЕРБ. Нейни заместници са Кирил Станчев от „Обединени патриоти” и Шенгюл Сармахмудова от ДПС. Секретар е Христо Данев от коалиция „БСП за България”. Съставът включва общо 13 членове, които са разпределени, както следва – по четирима от ГЕРБ и „БСП за България, двама от „Обединени патриоти” и по един от ДПС, „Демократична България” и „Воля”. \r\nОбщински избирателни комисии към момента са назначени и за общините Полски Тръмбеш, Горна Оряховица и  Стражица. Те встъпват в правомощия на 7 септември. \r\nИзборите за кметове и общински съветници ще се проведат на 27 октомври (неделя).", "date": "2019.08.26", "title": "Велико Търново: Официално е назначен съставът на Общинската избирателна комисия за предстоящия местен вот"}
{"url": "http://www.focus-news.net/news/2019/08/26/2692594/rumen-petkov-abv-darzhavite-proyavili-interes-kam-investitsiya-v-aets-belene-sa-vpechatlyavashti.html", "text": "Държавите, проявили интерес към инвестиция в АЕЦ „Белене“, са впечатляващи. Това каза в интервю за  Агенция „Фокус“  лидерът на АБВ Румен Петков във връзка с подадените заявления за инвеститорски интерес към строежа на АЕЦ „Белене“. Петков определи инвеститорските намерения към проекта „Белене“ на държави като Русия, Китай, Южна Корея, САЩ и Франция като свидетелство за необходимостта от строежа на централата. „Интересът на тези страни към АЕЦ „Белене“ е ясно доказателство, с което от АБВ вече се опитваме да аргументираме години наред, че проектът е печеливш и привлекателен за инвеститорите“, обясни той. Петков открои причините, поради които строежът на АЕЦ „Белене“ би бил полезен за България. „Централата е нужна за страната ни. По две причини: през последните две години стана очевидно, че има недостиг на енергия, за което ние от АБВ предупреждавахме още преди пет години, че този момент ще настъпи. Втората причина разбира се е гарантирането на ниска цена на ел. енергията и перспективата на България като член на ядрения клуб. И нас продължава да ни глупи въпросът защо българската държава не се ангажира със стопроцентово инвестиране в този проект, защото част от споменатите участници вече договарят, с предварителни договори разбира се дотолкова, доколкото не са определени като стратегически партньори и стратегически инвеститор, продажбата на ток от „Белене“ в съседни на нас страни“, обясни той. Лидерът на АБВ определи стъпките към строежа на атомната централа като закъснeли, но в необходими и добави, че атомната централа може да даде енергийна сигурност на България и на бизнеса.  \r\nТеодора ПАВЛОВА \r\n Пълния текст на интервюто четете по-късно в „Мнение”", "date": "2019.08.26", "title": "Румен Петков, АБВ: Държавите, проявили интерес към инвестиция в АЕЦ „Белене“, са впечатляващи"}
{"url": "http://www.focus-news.net/news/2019/08/26/2692600/blagoevgrad-shofyor-na-lek-avtomobil-e-izbyagal-ot-myastoto-na-proizshestvie-v-gotse-delchev-pri-koeto-e-postradalo-8-godishno-dete.html", "text": "Шофьор на лек автомобил е избягал от местопроизшествие в Гоце Делчев, при което е пострадало 8-годишно дете. Това съобщиха от  ОДМВР-Благоевград . Инцидентът е станал около 17.00 часа на 23 август, като на улица в Гоце Делчев 8-годишен велосипедист е паднал от велосипеда си на пътното платно, а в същия момент лек автомобил е преминал върху лявата му ръка, в резултат на което момчето е получило фрактура. След оказана медицинска помощ детето е освободено за домашно лечение. Водачът на автомобила не е изпълнил задълженията си на участник в пътнотранспортно произшествие и е напуснал мястото на инцидента. Образувано е досъдебно производство. Работата по установяване на автомобила и водача продължава.", "date": "2019.08.26", "title": "Благоевград: Шофьор на лек автомобил е избягал от мястото на произшествие в Гоце Делчев, при което е пострадало 8-годишно дете"}
{"url": "http://www.focus-news.net/news/2019/08/26/2692603/d-r-vanya-ivanova-rim-montana-montana-e-edinstveniyat-grad-v-balgariya-koyto-nosi-antichnoto-si-ime.html", "text": "Монтана е единственият град в България, който носи античното си име. Това каза за предаването  „Легенди за България“  на  Радио „Фокус“  директорът на Регионалния исторически музей в Монтана д-р Ваня Иванова. Тя припомни, че името на града е било сменяно няколко пъти. Най-старите данни за живот в местността датира от каменно-медната епоха. Градът преживява своят разцвет след като става част от римската империя през II- III век след Христа. Смята се, че в Монтана са живеели римски ветерани, каза още тя. Самата римска крепост е цял археологически комплекс, включващ порта с кула, голяма кула, базилика, казармени и други помещения. Непосредствено под крепостта е било древното светилище на боговете Диана и Аполон, тъй като там е имало и извор. Богинята Диана е и покровителка на антична Монтана, а образът й е и на герба на града и днес. Музеят в града започва да съществува като музей на Септемврийското въстание и е открит тържествено през 1953г., а през 1991г. е преобразуван в исторически музей. От 2006г. е Регионален исторически музей, обясни Иванова и допълни, че институцията разполага с експозиции в три основни сгради. Д-р Ваня Иванова каза още, че е трудно да се каже каква е била носията на село Голяма Кутловица, по-късно наречено град Фердинант, а днес отново носещо античното си римско си име Монтана, значещо планина. В града идват преселници от много планински села и от Тетевенско, а след 1920 г. се преселват и бежанци от Македония. Всички те се опитват да се придържат към градските условия на живот и облекло. Ето защо за общ диалект и обща носия е трудно да се говори, обясни директорът. Тя приветства хората да посещават не само античната крепост в града, а да се запознаят по-добре с културно-историческото наследство и да посещават по-често музеите. \"Ако хората познаваха по-добре културно-исторически региона, щяха да положат повече усилия за неговото опазване и популяризиране\", каза още тя. Тази година в музея е стартирала образователна програма за ученици от пети клас, съфинансирана от Министерството на културата. По думите й за много от петокласниците от областта това е било първото посещение в музей.  \r\nБиляна БОЗИНАРЕВА", "date": "2019.08.26", "title": "Д-р Ваня Иванова, РИМ Монтана: Монтана е единственият град в България, който носи античното си име"}
{"url": "http://www.focus-news.net/news/2019/08/26/2692601/dobrich-izticha-srokat-za-kandidatstvane-za-podpomagane-ot-obshtinata-na-dvoyki-s-reproduktivni-problemi.html", "text": "Изтича срокът за кандидатстване за подпомагане от Общината на двойки с репродуктивни проблеми, предаде кореспондент на  Радио „Фокус” – Варна . Пълният списък с необходимите документи и условия за кандидатстване за финансово подпомагане е публикуван на сайта на Община град Добрич в раздел „Общински съвет“, подлинкове: Наредби, правилници, критерии\\Правилници\\Правилник за отпускане на финансова помощ. Документи се подават в Центъра за услуги и информация на първия етаж в сградата на Община град Добрич. На 15 юли тази година бе отворен втори прием на заявления за 2019 г. за финансово подпомагане на двойки с репродуктивни проблеми. За да получат финансово подпомагане за извършване на инвитро процедури, двойките следва да отговарят на определени критерии, например да са български граждани, притежаващи постоянен или настоящ адрес на територията на Община град Добрич през последните три години, като на това условие следва да отговаря поне единият от кандидатите, да нямат задължения към Община град Добрич, да са с непрекъснати здравно-осигурителни права, да са пълнолетни, да са завършили средно образование, да не са осъждани за престъпления от общ характер, да не се водят на отчет в регистрите на ЦПЗ „Д-р П. Станчев” гр. Добрич, да са семейства или двойки, живеещи на семейни начала. Пълният списък на критериите е публикуван на сайта на Общината. Желаещите кандидати могат да бъдат консултирани на място в общината от специалисти. Срокът за подаване на заявителни документи  продължава до 30 август включително. Мястото за подаване на документи е Центърът за услуги и информация, работно място „Деловодство“, ет. 1 в сградата на Община град Добрич. През миналата година са кандидатствали 5 двойки и всички са били одобрени, посочи Димитрина Русева, старши експерт в Дирекция „Хуманитарни дейности“. За тази година Общинският съвет е гласувал 30 000 лв. по това основание. По време на първия прием на заявления са кандидатствали 3 двойки, които са одобрени. \r\nЖулиета НИКОЛОВА", "date": "2019.08.26", "title": "Добрич: Изтича срокът за кандидатстване за подпомагане от Общината на двойки с репродуктивни проблеми"}
{"url": "http://www.focus-news.net/news/2019/08/26/2692599/agentsiya-i-radio-fokus-predlagat-nova-zagadka-v-igrata-nezabravimoto.html", "text": "През тази седмица Агенция и Радио „Фокус“ отправят нова загадка в играта „Незабравимото“, целяща популяризиране на българските литературни шедьоври. Към инициативата ни се присъединява Иван Гранитски, издател, поет, публицист, критик. Той цитира поетична извадка от популярно българско литературно произведение: \r\n  \r\n Но що паднахте тук, деца бурливи? \r\nЗа трон ли злат, за някой ли кумир? \r\nДа беше то - остали бихте живи, \r\nне бихте срещали тъй горделиви \r\nкуршума... Спете в мир.  \r\n  \r\nОт кое литературно произведение е откъсът и кой е авторът? \r\nOчакваме oтговорите ви на адрес: София, ул. „Султан тепе“ 8, на тел. \r\n0882 802 802, както и на телефоните на „Фокус“ в цялата страна. Може \r\nда ни пишете на имейл:   и във  \r\n \r\nЖелаем ви успех!", "date": "2019.08.26", "title": "Агенция и Радио „Фокус“ предлагат нова загадка в играта „Незабравимото“"}
{"url": "http://www.focus-news.net/news/2019/08/26/2692607/reuters-iran-zayavi-che-prodal-petrola-na-borda-na-osvobodeniya-ot-gibraltar-tanker.html", "text": "Иран е продал петрола, който се е намирал на борда на задържания и по-късно освободен от гибралтарските власти танкер “Адриан Даря“, познат също като „Грейс 1”, съобщава  Reuters , като се позовава на иранска държавна медия.  \r\nГоворител на властите е заявил, че следващите действия на кораба зависят изцяло от неговия собственик.  Техеран не уточни кой е бил купувачът на петрола.  \r\nТанкерът „Грейс 1“, по късно преименуван на „Адриан Даря“ беше задържан по-рано в Гибралтар по подозрения, че снабдява Сирия с петрол, което би било нарушение на наложените от страна на Европейския съюз и САЩ санкции срещу Дамаск. В крайна сметка корабът беше освободен, но от правителството на САЩ заявиха, че ще направят всичко възможно да предотвратят танкера от това да продаде петрола си в Сирия.  \r\nПо-рано имаше данни, че той плава към Турция, но според последната информация „Адриан Даря“ отново е променил курса си.  \r\n \r\n Превод и редакция:  Теодор Пенев", "date": "2019.08.26", "title": "Reuters: Иран заяви, че продал петрола на борда на освободения от Гибралтар танкер"}
{"url": "http://www.focus-news.net/news/2019/08/26/2692597/yeni-safak-talibanite-ne-smyatat-da-sprat-s-atakite-v-afganistan-dori-sled-sporazumenieto-sas-sasht.html", "text": "Преговорите с представители на талибанското движение и САЩ са към края си, но това не означава, че военните действия в Афганистан ще бъдат преустановени, пише турският вестник  Yeni Safak . \r\nПредставители на двете страни преговарят в Катар от миналата година за постигането на споразумение, което ще доведе до изтеглянето на американските войски от Афганистан. Така ще бъде прекратена най-дългата война, в която Вашингтон някога е вземал участие, в замяна на гаранции от страна на талибаните, че няма да позволяват на чуждестранни групировки да оперират на територията на страната.  \r\nПредставителите на Белия дом настояваха талибанското движение да се съгласи и да прекрати военните действия срещу подкрепяното от САЩ правителство в Кабул, но официален представител на движението заяви, че това няма да се случи.  \r\n„Ще продължим борбата си с Афганистанското правителство и ще вземем властта със сила“, твърди афганистански командир, който пожела да остане анонимен.  \r\nПрезидентът на САЩ Доналд Тръмп е нетърпелив да изтегли силите на страната от Афганистан и да прекрати 18-годишната война, която започна след атентатите на 11 септември 2001 г. \r\nИма обаче страхове сред служителите на американското правителство и на правителството в Кабул, че подобно действие ще доведе до нова гражданска война, която може да върне талибаните на власт, които от  своя страна ще дадат убежище на групировки като „Ислямска държава“. \r\nДруг източник на радикалната организация заяви, че сделка ще бъде подписана съвсем скоро, според която американските войници ще престанат да атакуват талибанските сили, които от своя страна ще прекратят огъня срещу американските военнослужещи. \r\nСпоред споразумението САЩ ще оттеглят и подкрепата си за афганистанското правителство, твърди талибанският източник.  \r\nВашингтон също се опитва да убеди групировката да сподели властта с централното правителство и да обяви прекратяване на военните действия в страната. \r\n \r\n Превод и редакция:  Теодор Пенев", "date": "2019.08.26", "title": "Yeni Safak: Талибаните не смятат да спрат с атаките в Афганистан, дори след споразумението със САЩ"}
{"url": "http://www.focus-news.net/news/2019/08/26/2692609/burgas-prof-d-r-kostadin-buradzhiev-specheli-tazgodishnata-nagrada-za-narodno-pesenno-i-tantsovo-tvorchestvo-nestinarka.html", "text": "Проф. д-р Костадин Бураджиев спечели тазгодишната награда за народно песенно и танцово творчество \"Нестинарка\". Това съобщиха от пресцентъра на  Община Бургас . Призът ще бъде връчен на церемонията по откриване от 20.30 часа тази вечер в Летния театър, веднага след пъстрото шествие на гостуващите състави от 17.30 часа. С това ще бъде открито 47-ото издание на Международния фолклорен фестивал в Бургас. \r\nСпециални гости на събитието ще бъдат големите български народни певици Валя Балканска, Калинка Згурова и Янка Рупкина, както гайдарят на Родопа планина Петър Янев и оркестрите \"100 каба гайди\" и \"Дельо Хайдутин\". \r\nБезспорно творчеството на проф. д-р Бураджиев заема важно място в българската и световна фолклорна култура. Той е изтъкнат творец, интерпретатор, музикален изследовател, композитор, диригент, педагог и общественик. \r\nПроф. Бураджиев допринася много за издигането на равнището на ПФА \"Добруджа\", с който е изнесъл над 1000 концерта в България и много страни в света, между които Германия, Холандия, Белгия, Италия, Русия, Китай, Тайланд, Лаос и др. Той е написал емблематични хорови и оркестрови пиеси, музикално танцови сюити за почти всички професионални ансамбли в България. Неговият богат творчески репертоар се изпълнява и от десетки самодейни хорови и инструментални състави. \r\nС ансамбъл \"Добруджа\" има издадени 4 дългосвирещи грамофонни плочи, 6 CD-та (\"Присъствие\", \"Песни и хора от Добруджа\", \"Добруджанска тройка\", \"Песен и обич\", \"Магически гласове от България\" 1 и 2 - издадени от SABAM, Белгия), в които са включени негови авторски композиции и обработки. Проф. Бураджиев е издал различни пособия за народни инструменти, между които и 4 сборника за тамбура - солови пиеси със съпровод на пиано, на народен оркестър, сборник \"40 песни за народен хор\", \"Пиеси за народен оркестър\", \"Пиеси за народен хор и народен оркестър\" и др. \r\nВ момента той е преподавател в Академия за музикално, танцово и изобразително изкуство (АМТИИ) в град Пловдив. Творческият път на композитора е съпътстван с множество награди на Министерството на културата и Съюза на българските музикални и танцови дейци.", "date": "2019.08.26", "title": "Бургас: Проф. д-р Костадин Бураджиев спечели тазгодишната награда за народно песенно и танцово творчество \"Нестинарка\""}
{"url": "http://www.focus-news.net/news/2019/08/26/2692608/montana-nad-1700-dka-suhi-trevi-sa-goreli-v-oblastta.html", "text": "Пожар, обхванал площ от 1000 дка сухи треви в село Добри Дол, са гасили огнеборците на 25 август, съобщиха от  ОДМВР – Монтана . В местността „Багачина“ в село Сталийска махала огнеборците са гасили пожар в сухи треви с площ от 500 дка. В град Вълчедръм е потушен пожар с площ от 50 дка, в квартал „Хумата“, в град Лом огънят също е обхванал 50 дка сухи треви, а в село Долни Линево – 100 дка. На още две места в град Лом в неделния ден е имало пожари, но със значително по-малки поражения – в квартал „Младеново“ са горели само 500 кв. м, а край Лом – 2 дка.", "date": "2019.08.26", "title": "Монтана: Над 1700 дка сухи треви са горели в областта"}
{"url": "http://www.focus-news.net/news/2019/08/26/2692611/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението не е натоварено. \r\nМария КУРТЕВА", "date": "2019.08.26", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/08/26/2692570/gabrovo-pozhar-e-goryal-v-sklad-v-oblastniya-grad-nyama-postradali-pri-intsidenta.html", "text": "Пожари на балкон в жилищна сграда, склад и плевня с помещение за животни са гасили огнеборци в Габровска област през изминалото денонощие. Шест са сигналите, получени на тел. 112 за пожари в региона през последните 24 часа. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ в Габрово. Първото обаждане е от 13.18 часа на 25 август и е за запалена плевня с помещение за животни в Трявна. Изцяло унищожени са имотът, бали сено и дърва за огрев. В 17.00 часа е получен нов сигнал – за запален склад в Габрово, при който са изгорели дървен материал, автомобилни гуми и дограма. Причините са в процес на установяване. Около два часа и половина по-късно, отново в Габрово, се е запалила и тераса на жилищна сграда на улица „Венец“. При инцидента не са причинени щети, а пожарът е предизвикан от забравена печка. \r\nОгнеборците са реагирали също на сигнали за запалени отпадъци в землището на село Царева ливада и горящ контейнер в Габрово. Оказана е и техническа помощ на граждани в Севлиево. \r\nПри нито един от инцидентите няма пострадали. \r\nЛуиза ТРАНЧЕВА", "date": "2019.08.26", "title": "Габрово: Пожар е горял в склад в областния град, няма пострадали при инцидента"}
{"url": "http://www.focus-news.net/news/2019/08/26/2692604/rumyana-stanoeva-ekspert-za-sedma-poredna-godina-obshtina-blagoevgrad-shte-bade-domakin-na-mezhdunarodniya-turnir-po-futbol-za-yunoshi-za-kupite-na-obshtina-blagoevgrad.html", "text": "За седма поредна година Община Благоевград ще бъде домакин на Международния турнир по футбол за юноши „За купите на Община Благоевград“. Това каза за  Радио „Фокус“-Пирин  Румяна Станоева, експерт в Общината. Тя уточни, че турнирът започва днес с церемония по откриване и представяне на отборите, а мачовете на терен започват утре. „Както всяка година имаме отбори от едни от най-добрите европейски футболни школи за деца и младежи. Тази година в надпреварата ще се включат 16 отбора. Те са родени през 2004 и 2005 година“, посочи Станоева. По думите й традиционни гости на турнира са отборите на „Динамо Загреб“, „Цървена звезда“, „Войводина“, „Тампа Брашов“ от Румъния, „Апоел Никозия“ от Кипър, и отборите от България – „Левски“, „ЦСКА“, „Славия“, „Национал Септември“, „Хебър Пазарджик“ и домакините от „Пирин Благоевград“. Тя каза още, че мачовете в групите ще се играят на терените в село Рилци, а финалите ще се играят на стадион „Христо Ботев“ на 31 август. \r\nНатали СТЕФАНОВА", "date": "2019.08.26", "title": "Румяна Станоева, експерт: За седма поредна година Община Благоевград ще бъде домакин на Международния турнир по футбол за юноши „За купите на Община Благоевград“"}
{"url": "http://www.focus-news.net/news/2019/08/26/2692605/premierat-boyko-borisov-stroitelnite-ekipi-sa-svarshili-mnogo-rabota-po-izgrazhdaneto-na-am-evropa-i-uspeshno-sa-se-spravili-s-vsichki-izkopi.html", "text": "Министър-председателят Бойко Борисов инспектира строителните дейности в участъка Сливница - Драгоман по изграждането на АМ „Европа“. Това съобщиха от  правителствената информационна служба . Проектът стартира в средата на месец май тази година, ще бъде завършен до 2021 г. и се изпълнява със средства от републиканския бюджет по програма „Ново строителство“ на Агенция „Пътна инфраструктура“. \r\nПремиерът Бойко Борисов отбеляза, че строителните екипи са свършили много работа и успешно са се справили с всички изкопи. „Първо минаваме по нивите, после на чакъл и след това - на асфалт. Инвестирали сме и сме го дали на хората“, заяви министър-председателят Бойко Борисов. \r\nС премиера Борисов по време на огледа бяха министърът на икономиката Емил Караниколов и заместник-министърът на регионалното развитие и благоустройството Николай Нанков.  \r\nСтартът на инспекцията започна от първия надлез, който ще свързва магистралата със Сливница. „Само за три месеца, когато стартирахме проекта, има изграждане на 100% на някои дейности“, обяви заместник-министър Нанков.  \r\nИнспекцията показа, че напълно готова е стабилизацията на земната основа, на 70% е приключено развалянето на старите канавки, над 40% от изкопните дейности са изпълнени. Работи се по 4 големи съоръжения – подлези, надлези и два пътни възела, а теменужките, които бяха в района на Алдомировското блато, са преместени. \r\n„Това е по-лекият участък от АМ „Европа“, след 25 дни започваме по-тежкия“, допълни заместник-министър Нанков и даде още подробности по изпълнението на строителните дейности. \r\nМинистърът на икономиката Емил Караниколов отбеляза, че без инфраструктурата, никой инвеститор няма да дойде. А заради политиката на българското правителство инвестициите ни се увеличават и безработицата е на рекордно ниски нива.", "date": "2019.08.26", "title": "Премиерът Бойко Борисов: Строителните екипи са свършили много работа по изграждането на АМ „Европа“ и успешно са се справили с всички изкопи"}
{"url": "http://www.focus-news.net/news/2019/08/26/2692612/ivan-slavov-avb-sliven-do-dve-sedmitsi-shte-stane-yasno-dali-partiya-abv-shte-se-yavi-na-mestnite-izbori-v-sliven-samostoyatelno-ili-v-koalitsiya-s-bsp.html", "text": "До две седмици ще стане ясно дали партия АБВ ще се яви на местните избори в Сливен самостоятелно или в коалиция с БСП. Това съобщи председателят на областната структура на партията Иван Славов по време на пресконференция, предаде репортер на  Радио „Фокус“ – Сливен . Славов поясни, че от АБВ очакват конференцията на БСП в събота, на която ще бъде решено чия кандидатура за кмет ще издигнат социалистите. По думите му при евентуална коалиция по-голямата партия, в случая - БСП, е редно да издигне общия кандидат, но за да получи подкрепата на АБВ, той трябва да отговаря на очакванията и критериите на коалиционния партньор. „Ако не бъде постигнат консенсус, АБВ ще се яви на местните избори в Сливен самостоятелно, а коалиция е възможна, ако се стигне до балотаж“, заяви Иван Славов. \r\nПредседателят на на АБВ – Сливен допълни, че АБВ и БСП ще се явят с общи кандидати за кмет на изборите в Котел и Твърдица, а за Нова Загора двете партии още са в процес на преговори. \r\nЛюдмила ЙОРГОВА", "date": "2019.08.26", "title": "Иван Славов, АВБ – Сливен: До две седмици ще стане ясно дали партия АБВ ще се яви на местните избори в Сливен самостоятелно или в коалиция с БСП"}
{"url": "http://www.focus-news.net/news/2019/08/26/2692616/plovdiv-pet-sela-v-oblastta-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода са абонатите от населените места Брестовица, Ново село, Долнослав, Златовръх и Ново Железаре. \r\nЕкипите на водоснабдителното дружество отстраняват аварии в района на местността „Паниците“ при град Калофер. С нарушено водоподаване са също живущите в кв. „Св. Георги“ в Асеновград, при ромската махала град Съединение, както и абонатите в района на улиците „Филипово“, „Македония“, „Никола Алваджиев“ и бул. „Никола Вапцаров“ в град Пловдив. \r\nТони МИХАЙЛОВ", "date": "2019.08.26", "title": "Пловдив: Пет села в областта са с нарушено водоподаване заради аварии"}
{"url": "http://www.focus-news.net/news/2019/08/26/2692613/ria-novosti-sledvashtata-dostavka-na-sistemite-s-400-za-turtsiya-shte-bade-izvarshena-na-27-avgust.html", "text": "Турският министър на отбраната Хулуси Акар обяви продължението на доставките на  зенитно-ракетните системи С-400, които Анкара получава от Русия, съобщава  РИА Новости . \r\n„Утре (27 август) започва доставянето и превозването на втората батарея С-400“, заяви Акар. \r\nСпоред сключената между Москва и Анкара сделка, Русия ще достави на Турция четири дивизиона за два и половина милиарда долара.  \r\nСлед покупката на системите последва международен скандал, понеже Анкара отказа да закупи еквивалентните системи за въздушна отбрана „Patriot” от САЩ. В следствие на това Турция беше извадена и от проекта по създаването на новия изтребител Ф-35.  \r\nС-400 \"Триумф\" е модерна система за противовъздушна отбрана, предназначена за унищожаване на самолети, крилати и балистични ракети, включително такива със среден обсег на действие, като също така може да се използва и срещу наземни цели. Ефективната бойна дистанция на системата достига 400 километра, като тя е способна да унищожава обекти на височина до 30 хил. метра. \r\nТурция стана третата държава, след Беларус и Китай, на която Москва продава С-400. Очаква се скоро и Индия да се присъедини към тях. \r\n \r\n \r\n \r\n \r\n Превод и редакция:  Теодор Пенев", "date": "2019.08.26", "title": "РИА Новости: Следващата доставка на системите С-400 за Турция ще бъде извършена на 27 август"}
{"url": "http://www.focus-news.net/news/2019/08/26/2692606/burgas-v-obshtinata-shte-se-provede-preskonferentsiya-po-povod-proekt-za-izgrazhdane-na-anaerobna-instalatsiya-za-razdelno-sabrani-biorazgradimi-otpadatsi.html", "text": "В Общината ще се проведе пресконференция по повод проект за изграждане на анаеробна инсталация за разделно събрани биоразградими отпадъци. Това съобщиха от пресцентъра на  Община Бургас . Тя ще се състои на 28 август в 15.00 часа в заседателната зала на Общината. Темата на пресконференцията е „Изграждане на анаеробна инсталация за разделно събрани биоразградими отпадъци на територията на регион Бургас“.", "date": "2019.08.26", "title": "Бургас: В Общината ще се проведе пресконференция по повод проект за изграждане на анаеробна инсталация за разделно събрани биоразградими отпадъци"}
{"url": "http://www.focus-news.net/news/2019/08/26/2692615/burgas-znakova-sgrada-po-bogoridi-e-s-obnovena-fasada.html", "text": "Община Бургас благодари на собствениците на знаковата сграда по пешеходната „Богориди“, в която е настанена сладкарница „Роза“, за тяхната самоинициативност. Това съобщиха от пресцентъра на  Общината . Те спечелиха проект по оперативна програма „Региони в растеж“, чието изпълнение приключи. В резултат на това още една фасада в центъра грейна обновена за радост на минувачите, сред които и много гости на града. Иде ред на сградите с адрес „Богориди“ №4, „Богориди“ №6, както и тази на ъгъла на „Антим I“ и „Богориди“. Те ще бъдат обновени по общинската програма „Нов живот за старите фасади“. Ако собствениците на други стари сгради в центъра изпитват затруднения с документацията и проектирането, предшестващи един такъв ремонт, или при комуникацията с централната власт, тъй като в повечето случаи се касае за архитектурни паметници, нека се обърнат към Общината, която има желанието и възможността да им съдейства. Още за програмата „Нов живот за старите фасади“ -  .", "date": "2019.08.26", "title": "Бургас: Знакова сграда по „Богориди“ е с обновена фасада"}
{"url": "http://www.focus-news.net/news/2019/08/26/2692610/premierat-boyko-borisov-vzehme-reshenie-i-izpratihme-plamen-georgiev-kato-konsul-vav-valensiya.html", "text": "Взехме решение и изпратихме Пламен Георгиев като консул във Валенсия. Това каза премиерът Бойко Борисов по време на откриване на завод в Костинброд, предаде репортер на  Агенция „Фокус“ . „На заседание на Министерския съвет за мен дойде изненадващо предложението за смяната на Данчо Дяков. Вкарах го на Министерски съвет и сега трябва да решават кой да е“, каза Борисов. Премиерът отказа да коментира повече около случая с българския консул във Валенсия, а наблегна на развитието на България. Той добави, че посланиците на Америка и на Гърция са казали, че в България има много добър климат. „Казаха, че страната ни има много инвестиции и рекорден износ за всички времена - 28 млрд. лв.”, заяви Бойко Борисов.", "date": "2019.08.26", "title": "Премиерът Бойко Борисов: Взехме решение и изпратихме Пламен Георгиев като консул във Валенсия"}
{"url": "http://www.focus-news.net/news/2019/08/26/2692617/veliko-tarnovo-9-godishno-dete-se-e-udavilo-v-gorna-oryahovitsa.html", "text": "9-годишно дете се е удавило в Горна Оряховица. Това съобщи за  Радио „Фокус“ – Велико Търново  директорът на ОДМВР - Велико Търново ст. комисар Димитър Машов. Инцидентът се е случил в района на старата варница в Горна Оряховица, намираща се в кв. „Калтинец“. Сигнал е подаден вчера следобед. По първоначална информация става дума за трагичен инцидент. Следи от насилие няма. Група непълнолетни деца са си играли във водата, която се събира в съоръжението, използвано преди години за гасене на вар. Внезапно едно от момчетата потънало и не успяло за изплува. По случая се води разследване, събирането на материали продължава. \r\nЛуиза ТРАНЧЕВА", "date": "2019.08.26", "title": "Велико Търново: 9-годишно дете се е удавило в Горна Оряховица"}
{"url": "http://www.focus-news.net/news/2019/08/26/2692618/rossiyskaya-gazeta-tramp-nareche-voennite-ucheniya-v-yuzhna-koreya-bezpolezna-zaguba-na-pari.html", "text": "Президентът на САЩ Доналд Тръмп нарече съвместните военни учения на САЩ и Република Корея „абсолютно безполезна загуба на пари“, като подчерта, че не ги смята за необходими, пише руският вестник  Российская Газета . \r\nВъпреки неотдавнашните ракетни изпитания на Северна Корея, Пхенян и нейният лидер Ким Чен Ун все още са в добри отношения с американския президент. Той каза, че отношенията му с Ким все още са топли и е готов отново да се срещне с него. \r\nКоментирайки последните съвместни военни учения между САЩ и Южна Корея, Тръмп каза, че всъщност няма никаква полза от тях и като цяло всичко това е ненужно харчене на пари. \r\n„Вече казах това на всички мои хора. Казах ‘Не искам да се намесвам, защото смятам, че ако искате да ги правите (ученията), можете да ги правите, но не го смятам за необходимо.’ Смятам, че е тотална загуба на пари“, заяви Тръмп по време на срещата си с лидерите на страните от формата Г-7 в Биариц. \r\nТой добави, че военните учения „не са необходими“.  \r\nТръмп е правил подобни изявления неведнъж, като според него южнокорейците трябва да поемат разходите за провеждането на тези учения. Освен това, според настоящия президент на САЩ, Сеул трябва да плаща повече за американския военен контингент от 28 500 души на своята територия. Според него, Вашингтон защитава Южна Корея от възможна заплаха от страна на Северна Корея и затова Сеул, отдавна не бедна страна, трябва да плаща за това. \r\n \r\n Превод и редакция:  Теодор Пенев", "date": "2019.08.26", "title": "Российская Газета: Тръмп нарече военните учения в Южна Корея „безполезна загуба на пари“"}
{"url": "http://www.focus-news.net/news/2019/08/26/2692622/dobrich-s-parti-pateshestvie-po-sveta-priklyuchiha-zanimaniyata-v-letniya-detski-klub-v-regionalna-biblioteka-dora-gabe.html", "text": "С парти „Пътешествие по света” приключиха заниманията в летния детски клуб в Регионална библиотека „Дора Габе“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ , предаде кореспондент на  Радио „Фокус” – Варна . В партито на летния детски клуб „Играй и учи” са се включили 27 деца. През лятото към клуба са се присъединили 100 деца от Добрич и гости на града на възраст от 6 до 14 години и са регистрирани 546 посещения на различните занятия. За трета година клоунът Веселушко и библиотечните специалисти са подготвили празнична програма със забавни игри и много танци. Децата са били разделени по отбори и са премерили сили в различни предизвикателства, като надбягване с гигантски пантоф, увиване с хартия на истинска египетска мумия, теглене на въже, викторина със забавни въпроси от Дневника на пътешественика. Децата също са се разходили виртуално, танцували са известния танц от Тринидат Лимбо.  \r\nКулминацията на околосветското парти е била ръчно изработена от доброволеца Савка Василева пинята. Там всички са обединили сили в разкъсването на хартиената топка с бонбони. Заключителната среща е продължила с много песни и танци от различни страни в „Дискотеката на пътешественика” и с почерпка. По традиция участниците са написали своето лично послание за децата, които ще посещават клуба следващата година, и са го поставили в специално изработени от стара книга \"пътеки на времето\". В края на събитието Добринка Митева е подарила на всички децата от името на библиотеката книгоразделители и разноцветни химикалки, благодарила им за избора на среда за приятно прекарване на лятната ваканция, за проявеното творчество и любознателност по време на разнообразните прояви.  \r\nЦелият екип на библиотеката благодари на доброволците Савка Василева и Елена Христова, които са се включили с доброволен труд в Летния детски клуб. Специални благодарности са отправени на Савка Василева, която е направила няколко дарения и така детските занимания са станали по-разнообразни и атрактивни.  \r\nЖулиета НИКОЛОВА", "date": "2019.08.26", "title": "Добрич: С парти „Пътешествие по света” приключиха заниманията в летния детски клуб в Регионална библиотека „Дора Габе“"}
{"url": "http://www.focus-news.net/news/2019/08/26/2692620/burgas-izlozhba-grafika-na-yasen-gyuzelev-shte-bade-otkrita-v-galeriya-prolet-na-27-avgust.html", "text": "Изложба – графика на Ясен Гюзелев ще бъде открита в галерия „Пролет“ в Бургас във времето от 18.00 до 20.00 ч. на 27 август (вторник). Това съобщиха от пресцентъра на  Община Бургас . Изложбата може да бъде разгледана до 18 септември.  \r\nЯсен Гюзелев е роден в София на 24 юли 1964. Образование: 1985 - 1990 г. – Художествена Академия – София; 1978 - 1983 – Художествена гимназия – София. Творчество: 2010 – 2013 работи за издателство Vincens Vives, Барселона, Испания; 2002 – 2010 сътрудничество с издателство Simply read books, Ванкувър, Канада и Walker books – Лондон, Англия; 1993 – 2002 илюстрира книги за J. F. Shreiber, Еслинген, Германия; Rowohlt, Хамбург, Германия; Aufbau – Verlag, Berlin, Германия ; Grim press, Тайпей, Тайван; 1990 – 1993 илюстрации, корици за книги, Таро карти и графичен дизайн за различни издатели и списания в Милано, Торино и Флоренция в Италия; 1985 – 1990 илюстрации и графичен дизайн за някои от основните издателства в София и за Conde Nast – Vanity и Vogue, Милано, Италия. Изложби: 2010 Чавдар и Ясен Гюзелеви, БКИ, Прага, Чехия; 2005 Jesuitenkolleg, Минделхайм, Германия; 2000 Илюстратори от Източна Европа от 1980 – 2000, Болцано, Италия; 1996 The De Marco European Art Foundation – Единбург, Шотландия; Bologna Fair Exhibition, Болоня, Италия – ’94, ’97, ’99, ’02, ’04, ‘05; Bratislava Biennale of Illustrations, Братислава, Чехословакия, Словакия ’95, ’97, ‘99; Barcelona International Award of Illustration – Барцелона, Испания ’94, ‘96. Самостоятелни изложби: 2017 Галерия „Ракурси“, София; 2016 Градска художествена галерия Пловдив; 2016 Градска художествена галерия Варна; 2015 Софийска градска художествена галерия; 2013 Галерия Арте, София, България; 2012 Есенни изложби,Пловдив, България; 2012 БКИ, Париж, Франция; 2012 Къща „Витгенщайн“, Виена, Австрия; 2011 БКИ, Братислава, Словакия; 2011 Галерия Сезони, София, България; 2010 Национална Художествена Галерия, София, България; 2008 Cibank Art Gallery, София, България; 2005 Storyopolis Art Gallery, Лос Анджелес, САЩ; 2003 Jakshich house gallery – Белград, Югославия; 1994 Buecherhaus, Рюселхайм, Германия. Награди: 2010 „Хр. Г. Данов“ – най-добре илюстрирана книга за 2010 г. (Алиса в страната на чудесата); 2004 Сребърен медал от асоциацията на Илюстраторите, Ню Йорк, САЩ; 2003 Luchs, награда от радио Бремен и Die Zeit –  за „Дон Кихот“; 2002-2004 American institute of graphic art, Американски Институт за графични изкуства, САЩ; 2002 Independent publisher book award, награда за книга на независимите издатели, САЩ; 2001 Honorary diploma from Golden pen of Belgrade, Диплома от Златният молив на Белград, Югославия; 2000 Luchs, награда от радио Бремен и Die Zeit –  за „Алиса в страната на чудесата“.", "date": "2019.08.26", "title": "Бургас: Изложба – графика на Ясен Гюзелев ще бъде открита в галерия „Пролет“ на 27 август"}
{"url": "http://www.focus-news.net/news/2019/08/26/2692626/plovdiv-39-godishen-mazh-e-zaginal-pri-intsident-s-atv-na-patya-mezhdu-selata-tri-mogili-i-oreshets.html", "text": "39-годишен мъж е загинал при инцидент с АТВ на пътя между селата Три могили и Орешец. Това съобщиха за  Радио „Фокус“ – Пловдив  от Областната дирекция на МВР. Инцидентът е станал около 14.00 часа на 24 август. Мъжът се е преобърнал извън пътя с АТВ-то. На място е констатирана смъртта му. Причините и обстоятелствата около инцидента се изясняват от разследващ полицай, под наблюдение на Окръжна прокуратура – Пловдив.", "date": "2019.08.26", "title": "Пловдив: 39-годишен мъж е загинал при инцидент с АТВ на пътя между селата Три могили и Орешец"}
{"url": "http://www.focus-news.net/news/2019/08/26/2692621/pregled-na-mezhdunarodnite-novini-do-1300-chasa-agentsiya-fokus.html", "text": "Техеран е изпратил боен флот в Аденския залив, за да гарантира безопасността на иранските кораби, предава  ТАСС , като се позовава на иранската информационна агенция IRNA. \r\nИнформацията идва от адмирала от Иранските военноморски сили Хабибола Саяри. \r\nТой отбеляза, че към залива се е насочил ирански боен кораб тип разрушител, който е придружен от хеликоптероносач и логистичен кораб. \r\n \r\n*** \r\n \r\n  Mирнoтo споразумение, известно като „сделката на века“, може да бъде договорено преди изборите в Израел на 17 септември, пише израелският вестник  The Jerusalem Post . \r\nТова заяви президентът на САЩ Доналд Тръмп, по време на срещата на лидерите от страните от формата Г-7 във Франция. \r\nТой каза, че вярва, че и израелците, и палестинците се интересуват от мирно споразумение и че палестинците ще са готови да преговарят, за да получат обратно американското финансиране, което беше прекратено. \r\nТръмп също заяви, че иска да види силен Иран и не търси промяна на режима в Техеран, като добави, че начинът, по който иранците са принудени да живеят, е неприемлив. \r\nГоворейки с репортери на срещата от високо равнище на лидерите на Г-7, президентът заяви, че не е изненадан, че Франция е поканила иранския министър на външните работи Мохамед Джавад Зариф за преговори в Биариц. \r\nТой обаче каза, че не е искал още да се среща със Зариф, като добави, че е твърде скоро за това. \r\nИранският външен министър изненадващо посети курортния град, домакин на срещата на лидерите от Г-7. Източник от Белия дом заяви, че поканата от страна на Франия към Зариф е била „изненадваща“, и няма изготвен план за среща между министъра и американски представители в близкото бъдеще. \r\nЗариф все пак разговаря с президента на Франция Еманюел Макрон и френския си колега по въпросите за деескалацията на напрежението между Вашингтон и Иран.  \r\n \r\n*** \r\n \r\n  Президентът на САЩ Доналд Тръмп изясни защо е отказал да се срещне с външния министър на Иран Джавад Зариф, който по-рано изненадващо се присъедини към лидерите на Г-7 в срещата от високо равнище в Биариц, предава  AFP . \r\n„Смятам, че е твърде скоро да се срещнем“, заяви Тръмп пред репортери, малко след като каза и, че е очаквал Зариф да се появи на срещата.  \r\n„Не търсим смяна на режима в Иран“, добави той. \r\n \r\n*** \r\n \r\n  Турското командване прехвърли колона от бронирани машини до сирийската граница в района на Турско-американския координационен център за съвместни операции, предава  TACC , като се позовава на информация на  CNN Turk . \r\nНа по-рано съвместният оперативен център на Турция и САЩ започна да функционира официално. Конвоят се състоеше от танкове, бронирани превозни средства и камиони с боеприпаси. \r\nЗа прехвърляне на сухопътни войски не се съобщава, но турското командване през последните месеци непрекъснато увеличава присъствието на войски на границата със Сирия. \r\nНа 7 август делегация на американските военни проведе серия от разговори с Анкара и беше решено да се открие център за съвместни операции в Северна Сирия. Тези споразумения бяха постигнати докато Турция се подготвяше за нова задгранична операция източно от Ефрат. Понастоящем тази зона се контролира от кюрдските „Отряди за народна самоотбрана“ (ОНС). Те са подкрепени от САЩ, но са обявени за терористична органзиация в Турция, като Анкара твърди, че те застрашават сигурността й. \r\nСпоред договора, по границата ще се установи и зона за сигурност, от която членовете на ОНС трябва да се изтеглят. \r\nЦелта на новия център е да координира усилията между военните на Турция и САЩ за изпълнение на плана за създаване на буферна зона в Северна Сирия. Чрез нея сирийските бежанци ще могат да се върнат по домовете си, а зоната за сигурност ще се превърне в защитен пояс за турската граница.  \r\n \r\n*** \r\n \r\n  Израелският върховен съд забрани на двама членове на крайно дясна партия, определяна от много хора за „расистка“, да вземат участие в изборите в страната на 17 септември, предава  AFP . \r\nСъдът реши, че двамата кандидати на партията не могат да участват в изборите, поради „подстрекателства към расизъм“.  \r\nДвамата са поддръжници на равина Майр Кахане, чието движение „Кач“ по-рано призова за изгонването на арабите от Израел.  \r\nВъпреки това съда отхвърли молбите за забрана партията, към която двамата принадлежат и потвърди кандидатурата на заселника от Западния бряг Итамар Бен-Гвир, който оглавява нейната избирателна листа. Неговата партия се застъпва премахването на „враговете на Израел от нашата земя“, в частност палестинци и арабски израелци, които извършват терористични атаки. \r\n \r\n*** \r\n \r\n  Говорител на правителството на Япония отрече страната да е направила “твърде много“ отстъпки в търговските разговори със САЩ, съобщава  Reuters . \r\nТой добави, че двете страни са сключили „ценнно“ споразумение. \r\nСъединените щати и Япония се договориха за основните елементи на търговска сделка, която президентът на САЩ Доналд Тръмп и премиерът Шиндзо Абе заявиха, че се надяват да подпишат в Ню Йорк следващия месец. \r\nСпоразумението, ако бъде финализирано, ще реши търговския спор между Токио и Вашингтон, но някои японски коментатори казват, че Япония е дала твърде много. \r\nНа пресконференция в Токио главният секретар на кабинета Йошихиде Суга беше попитан дали САЩ са отказали от заплахата си да наложат допълнителни мита за японските автомобили. \r\n\"Преговорите продължават, така че ще се въздържам от коментари\", каза Суга пред репортери. \r\n„Но вярвам, че това няма да е така“, добави той. \r\nПо време на срещата от високо равнище на Г-7 във Франция, търговският представител на САЩ Робърт Лайтхайзър заяви, че сделката, която обхваща селското стопанство, промишлените мита и дигиталната търговия, ще отвори японските пазари за стоки от САЩ и ще доведе до значително намаляване на други мита. \r\n \r\n*** \r\n \r\n  Преговорите с представители на талибанското движение и САЩ са към края си, но това не означава, че военните действия в Афганистан ще бъдат преустановени, пише турският вестник  Yeni Safak . \r\nПредставители на двете страни преговарят в Катар от миналата година за постигането на споразумение, което ще доведе до изтеглянето на американските войски от Афганистан. Така ще бъде прекратена най-дългата война, в която Вашингтон някога е вземал участие, в замяна на гаранции от страна на талибаните, че няма да позволяват на чуждестранни групировки да оперират на територията на страната.  \r\nПредставителите на Белия дом настояваха талибанското движение да се съгласи и да прекрати военните действия срещу подкрепяното от САЩ правителство в Кабул, но официален представител на движението заяви, че това няма да се случи.  \r\n„Ще продължим борбата си с Афганистанското правителство и ще вземем властта със сила“, твърди афганистански командир, който пожела да остане анонимен.  \r\nПрезидентът на САЩ Доналд Тръмп е нетърпелив да изтегли силите на страната от Афганистан и да прекрати 18-годишната война, която започна след атентатите на 11 септември 2001 г. \r\nИма обаче страхове сред служителите на американското правителство и на правителството в Кабул, че подобно действие ще доведе до нова гражданска война, която може да върне талибаните на власт, които от  своя страна ще дадат убежище на групировки като „Ислямска държава“. \r\nДруг източник на радикалната организация заяви, че сделка ще бъде подписана съвсем скоро, според която американските войници ще престанат да атакуват талибанските сили, които от своя страна ще прекратят огъня срещу американските военнослужещи. \r\nСпоред споразумението САЩ ще оттеглят и подкрепата си за афганистанското правителство, твърди талибанският източник.  \r\nВашингтон също се опитва да убеди групировката да сподели властта с централното правителство и да обяви прекратяване на военните действия в страната. \r\n \r\n*** \r\n \r\n  Президентът на САЩ Доналд Тръмп нарече съвместните военни учения на САЩ и Република Корея „абсолютно безполезна загуба на пари“, като подчерта, че не ги смята за необходими, пише руският вестник  Российская Газета . \r\nВъпреки неотдавнашните ракетни изпитания на Северна Корея, Пхенян и нейният лидер Ким Чен Ун все още са в добри отношения с американския президент. Той каза, че отношенията му с Ким все още са топли и е готов отново да се срещне с него. \r\nКоментирайки последните съвместни военни учения между САЩ и Южна Корея, Тръмп каза, че всъщност няма никаква полза от тях и като цяло всичко това е ненужно харчене на пари. \r\n„Вече казах това на всички мои хора. Казах ‘Не искам да се намесвам, защото смятам, че ако искате да ги правите (ученията), можете да ги правите, но не го смятам за необходимо.’ Смятам, че е тотална загуба на пари“, заяви Тръмп по време на срещата си с лидерите на страните от формата Г-7 в Биариц. \r\nТой добави, че военните учения „не са необходими“.  \r\nТръмп е правил подобни изявления неведнъж, като според него южнокорейците трябва да поемат разходите за провеждането на тези учения. Освен това, според настоящия президент на САЩ, Сеул трябва да плаща повече за американския военен контингент от 28 500 души на своята територия. Според него, Вашингтон защитава Южна Корея от възможна заплаха от страна на Северна Корея и затова Сеул, отдавна не бедна страна, трябва да плаща за това. \r\n \r\n***", "date": "2019.08.26", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/08/26/2692625/stara-zagora-27-godishen-e-zadarzhan-za-ubiystvoto-v-selo-granit.html", "text": "27-годишен е задържан за убийството в село Гранит. Това съобщиха от пресцентъра на  МВР . С прокурорско постановление на мъжа е наложена мярка за задържане до 72 часа. През нощта на 22 срещу 23 август жител на село Гранит сигнализирал в полицията, че е чул изстрели в близост до дома си. Незабавно пристигналият на място полицейски екип е установил в съседен имот мъж в безпомощно състояние. По тялото му е установена огнестрелна рана. Пристигналите медици са констатирали смъртта на младия мъж. На мястото е извършен оглед. По случая е образувано досъдебно производство. В резултат на предприетите оперативно-издирвателни действия криминалистите установили извършителя – 27-годишен мъж от село Гранит. Работата по случая продължава под ръководството на Окръжната прокуратура в Стара Загора.", "date": "2019.08.26", "title": "Стара Загора: 27-годишен е задържан за убийството в село Гранит"}
{"url": "http://www.focus-news.net/news/2019/08/26/2692627/sofiya-mazh-i-zhena-sa-zadarzhani-za-pritezhanie-i-razprostranenie-na-narkotitsi.html", "text": "Мъж и жена са задържани за притежание и разпространение на наркотици. Това съобщиха от пресцентъра на  МВР . Служители на Пето РУ са задържали мъж и жена за притежание и разпространение на наркотични вещества. На 20 август в хода на полицейска операция за противодействие на престъпления, свързани с наркотици, полицейски служители са спрели за проверка лек автомобил, управляван от 25-годишна жена и пътник - 33-годишен мъж с криминални регистрации в полицията. При претърсване на колата и жилището, обитавано от мъжа, служителите на реда иззели 2 полиетиленови плика, съдържащи вещество с формата на плочки, чиния с множество бели бучки с различна форма и големина и електронна везна. Резултатът от назначената експертна справка показал, че иззетата маса е амфетамин с тегло 205.39 грама. По случая е образувано досъдебно производство. След доклад на събраните материали в Софийска районна прокуратура с прокурорско постановление мярката за задържане на 33-годишния е удължена до 72 часа. Работата по случая продължава.", "date": "2019.08.26", "title": "София: Мъж и жена са задържани за притежание и разпространение на наркотици"}
{"url": "http://www.focus-news.net/news/2019/08/26/2692614/rumen-petkov-abv-silnoto-reshenie-za-balgariya-e-100-darzhavno-uchastie-pri-stroezha-na-aets-belene.html", "text": "Силното решение за България е 100 % държавно участие при строежа на АЕЦ „Белене“. Това каза в интервю за  Агенция „Фокус“  лидерът на АБВ Румен Петков във връзка с подадените заявления за инвеститорски интерес към строежа на АЕЦ „Белене“. Петков изрази опасения, че в процеса на избор на инвеститор, може да се промъкнат и недобри помисли. „Доколкото се разбра от изявленията на министър Петкова, начело с ръководителя на Енергийния холдинг, трябва да се процедира изключително внимателно при прецизирането на компаниите, с които ще се преговаря, защото увисва впечатлението, че част от тези компании могат да бъдат използвани злонамерено за дискредитация на процедурата, за стопирането й“, обясни той. Петков заяви, че допускането до участие във финалната процедура трябва да бъде гарантирано прецизно. „В противен случай можем да си навлечем беди. Необходимо е много ясно да се идентифицира произходът на капитала, формата на собственост, конкретните собственици на компаниите, ако искаме да гарантираме и чистота на процеса и гаранция, че фирмите ще бъдат абсолютно добронамерени и ще желаят реалното изграждане“ коментира той. Като гаранция за икономическата изгодност на проекта „Белене“ Петков посочи участието на фирми, които са с добър имидж и се стремят към реалното осъществяване на проекта. „General Electric и „Фраматом“ са компании със световна тежест и потенциал, които са декларирали много ясно, че това, което ще бъдат, е стокови инвеститори. Тоест те ще изградят определена част от проекта за своя сметка и след това ще си възстановяват инвестираните технологии чрез средства от продажбата на ток“, обясни той. „Има спекулативни твърдения от хора, които винаги са били срещу развитието на енергийната сигурност на България като Трайчо Трайков, Мартин Димитров, Радан Кънев и се стигне до хора, които всъщност са от сектора, които мотивирани с други инструменти, продължават с вредителството. Същите тези хора обясняваха как няма да се състои „Турски поток“, как това е спекулативен разговор между президента Путин и президента Ердоган. Същите тези хора ни обясняваха, че „Южен поток“ не ни трябва. И в резултат на тяхното предателство, защото няма друга дума за тяхното поведение, ние сега ще плащаме транзитна такса на Турция за това, че ще ползваме руска газ. Сега същите тези хора обясняват, че „Белене“ не ни е необходимо и естествено в тяхното съзнание следващата стъпка ще бъде да си купуваме от Турция ток, произведен от руски ядрени реактори“, коментира още той. \r\nТеодора ПАВЛОВА \r\n Пълния текст на интервюто четете по-късно в „Мнение”", "date": "2019.08.26", "title": "Румен Петков, АБВ: Силното решение за България е 100% държавно участие при строежа на АЕЦ „Белене“"}
{"url": "http://www.focus-news.net/news/2019/08/26/2692624/plovdiv-71-godishna-zhena-e-pochinala-na-pat-za-bolnitsa-sled-kato-e-bila-blasnata-ot-tovaren-avtomobil-v-selo-kaloyanovo.html", "text": "71-годишна жена е починала на път за болница, след като е била блъсната от товарен автомобил в село Калояново. Това съобщиха за  Радио „Фокус“ – Пловдив  от Областната дирекция на МВР в Пловдив. Жената е била блъсната от движещ се на заден ход товарен автомобил с 37-годишен водач около 09.15 часа на 25 август. На път за болница пострадалата починала в линейката. Шофьорът е тестван за употреба на алкохол и наркотични вещества, резултатите са отрицателни. Задържан е за срок до 24 часа. Образувано е досъдебно производство и материалите са докладвани в Окръжна прокуратура – Пловдив. Работата на разследващите продължава.", "date": "2019.08.26", "title": "Пловдив: 71-годишна жена е починала на път за болница, след като е била блъсната от товарен автомобил в село Калояново"}
{"url": "http://www.focus-news.net/news/2019/08/26/2692633/izlozhbata-izbrano-ot-shestiya-mezhdunaroden-foto-salon-v-plovdiv-shte-bade-otkrita-v-muzeya-na-fotografiyata-v-kazanlak.html", "text": "Изложбата „Избрано”, която е пътуваща селекция от Шестия Международен фото салон в Пловдив ще бъде открита в Музея на фотографията на 27 август. Това каза за  Радио „Фокус”  директорът на музея Стефан Папукчиев. Той посочи, че изложбата е имала премиера в края на юни в Пловдив като част от десетото юбилейно издание на Европейския месец на фотографията - 2019, организиран от Фотографската академия. През следващите месеци експозицията е показана и в Габрово и Пазарджик.  \r\nНад 4 000 фотографии постъпват за селекция в шестте раздела на тазгодишното издание на конкурса. \r\n„През годините сме обиколили много галерии и арт пространства, но тази покана е една от най-ценните за нас досега. В Музея на фотографията се показват и организират много стойностни фотографски събития и затова тази покана е огромен комплимент за нас“, каза Антон Савов от Международния фото салон в Пловдив. Той коментира като изключително успешно присъствието в конкурса на българската фотографска общност.  \r\nБългарските фотографи тази година бележат най-силното си участие в Салона от всички негови издания до сега - 38 автори печелят общо 62 награди. Отличени в Салона са фотографи от София, Велико Търново, Бургас, Шумен, Русе, Стара Загора, Павликени и Асеновград.  \r\nВ Казанлък ще бъдат видени отличените фотографии на Юлий Василев и Христо Димитров, Соон Сенг Леонг от Малайзия, Хари Даймен от Люксембург – най-добър в раздел „Природа“, Валтер Габертуел от Италия и Светлин Йосифов. Участничката в тазгодишния пленер „В Долината на розите“ Таня Маркова се представя в Салона също със златен медал. Нейната фотография е част от избраните за експозицията в Казанлък, която ще покаже и местни автори от национална величина като Пламен Петков, Николай Тенев и Ениз Караджа. За откриването на изложбата, която е част от програмата на Празници в Долината на тракийските царе, в Казанлък се очаква да пристигнат и част от организаторите на Международния фото салон в Пловдив. \r\nСлавяна ГАЙДАРОВА", "date": "2019.08.26", "title": "Изложбата „Избрано” от Шестия Международен фото салон в Пловдив ще бъде открита в Музея на фотографията в Казанлък"}
{"url": "http://www.focus-news.net/news/2019/08/26/2692630/burgas-ekspotsentar-flora-stava-arena-na-turnirni-shvatki-v-nyakoi-ot-nay-populyarnite-videoigri-na-7-septemvri.html", "text": "Екипът на GplayTV пристига в Бургас на 7 септември в експоцентър „Флора“. Това съобщиха от пресцентъра на  Община Бургас . Голяма доза адреналин и геймърски забавления ще се предложат Nothx, Zing, DonBrutar, Corkscrew2, ViksyG и много други. Участниците ще могат да се включат в 1vs1 турнир по Fifa 19, CS:GO, League of Legends и Mortal Combat 11. За феновете на Fortnite е турнирът тип „Kill Race“, a най-добрите ще се класират за финалите през месец октомври в град Варна.  \r\nДопълнително присъстващите ще могат да се включат в активности, свързани с игрите PUBG, Project Cars 2, Apex Legeneds и да тестват безброй хардуери и периферии. За повече информация:   и социалните мрежи на GplayTV. Начало – 10.00 часа; край – 19:00 часа; билети – предварителна продажба – 7.00 лв.; билети в деня на събитието – 10.00 лв.; фен билет предварителна продажба – 30.00 лв. – включва специална тениска 2019 GplayTV Edition + лимитиран GplayTV ключодържател. Закупуването на фен билет е възможно единствено предварително.", "date": "2019.08.26", "title": "Бургас: Експоцентър „Флора“ става арена на турнирни схватки в някои от най-популярните видеоигри на 7 септември"}
{"url": "http://www.focus-news.net/news/2019/08/26/2692631/dobrich-v-obshtinata-shte-se-provede-brifing-na-27-avgust.html", "text": "На 27 август от 11.30 часа в Малката зала на Община град Добрич ще се проведе брифинг. Това съобщиха от пресцентъра на  Общината . Поводът е срещата на кмета Йордан Йорданов с Бедрос Киркоров, който ще посети Добрич. Срещата ще започне от 11.00 часа.  \r\nБащата на Филип Киркоров е специален гост и председател на журито на фестивала за музикално и танцово изкуство „Stars of the world Alexandra princess angel 2019“, който се провежда в к.к. Албена. Фестивалът, посветен на жестоко убитата в Поморие през 2014 г. 7-годишна Алекс, се провежда за трета поредна година.  \r\nНа срещата с кмета ще присъства и Елена Пинджоян – основател и художествен ръководител на театралното студио „Непоседи“, кавалер на ордена „Служение на изкуството“ І степен, Кавалер на ордена „За милосърдие“, лауреат на премията „Добър ангел“. Тя е и автор на идеята и режисьор на ежегодния телевизионен проект, посветен на Международния ден за защита на детето „Големите и децата“.  \r\nСрещата ще бъде заснета от Роман Родин, личният оператор на Филип Киркоров. Гостите ще бъдат придружени от председателя на фен клуба на Филип Киркоров в България. \r\nВеднага след посещението при кмета на града от 11.30 часа в Малката зала на Общината ще се състои кратък брифинг с гостите.", "date": "2019.08.26", "title": "Добрич: В Общината ще се проведе брифинг на 27 август"}
{"url": "http://www.focus-news.net/news/2019/08/26/2692619/haskovo-nad-2500-praseta-sa-dobrovolno-umartveni-v-oblastta-zaradi-afrikanskata-chuma.html", "text": "Над 2500 прасета са доброволни умъртвени в областта заради африканската чума. Това съобщиха от  Областна администрация - Хасково . Прасетата попадат в 20-километрови зони около свинекомплекси. „Не е окончателно готова справката за „задните дворове“, които подлежат на подпомагане от Министерството на земеделието. Данните трябва да постъпят най-късно днес до 17.00 часа“, предупреди областният управител на област Хасково Станислав Дечев. На заседанието на Областната епизоотична комисия стана ясно, че кметовете на населени места все още не са готови с окончателните списъци на животните и стопаните, подлежащи на подпомагане. До края на деня те трябва да внесат списъците, на базата на които от 1 септември 2019г. Министерството на земеделието чрез Областните дирекции по безопасност на храните ще започне да изплаща по 300 лева за дезинфекция  на задни дворове, където са отглеждани и доброволно заклани прасета.  На заседанието също е съобщено, че на територията на Област Хасково няма регистрирани случаи на африканска чума, както по диви, така и по домашни прасета.", "date": "2019.08.26", "title": "Хасково: Над 2500 прасета са доброволно умъртвени в областта заради африканската чума"}
{"url": "http://www.focus-news.net/news/2019/08/26/2692628/petko-doykov-e-naznachen-za-zamestnik-ministar-na-vanshnite-raboti.html", "text": "Петко Дойков е назначен за заместник-министър на външните работи. Това съобщиха от  Правителствената информационна служба . По предложение на вицепремиера Екатерина Захариева министър-председателят Бойко Борисов назначи Петко Дойков за заместник-министър на външните работи. Петко Дойков е дипломат от кариерата и има ранг „посланик“.  В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет.  \r\nМежду 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви. От 1 март 2019 г. е генерален директор по двустранните въпроси в МВнР. Владее английски, френски, арабски и руски език.", "date": "2019.08.26", "title": "Петко Дойков е назначен за заместник-министър на външните работи"}
{"url": "http://www.focus-news.net/news/2019/08/26/2692635/yambol-nedeklarirani-25-000-shtatski-dolara-sa-otkrili-v-zhabkata-na-lek-avtomobil-sluzhiteli-na-mitnicheski-punkt-lesovo.html", "text": "Недекларирани 25 000 щатски долара са открили в жабката на лек автомобил служители на митнически пункт „Лесово“. Това съобщиха от пресцентъра на  Агенция „Митници“ . \r\nКолата с турска регистрация е пристигнала на пункта на 20 август 2019 г. при влизане от Турция.  Шофьорът заявил, че не внася нищо за деклариране, но при  последвалата митническа проверка, митническите служители откриват между различни вещи в жабката хартиен плик, съдържащ 25 000 долара в 250 купюри по 100 щатски долара.  Контрабандната валута с левова равностойност 43 892 лева е иззета. На шофьора на автомобила, български гражданин, е съставен акт за нарушение на Валутния закон. \r\nКонтрабандно пренасяна валута в евро, щатски долари и турски лири с обща левова равностойност 1 851 723 лева е иззета при проверки от началото на годината само на митническите пунктове на границата с Република Турция.", "date": "2019.08.26", "title": "Ямбол: Недекларирани 25 000 щатски долара са открили в жабката на лек автомобил служители на митнически пункт „Лесово“"}
{"url": "http://www.focus-news.net/news/2019/08/26/2692637/prezidentat-rumen-radev-shte-uchastva-v-tarzhestvenoto-otbelyazvane-na-50-godini-ot-obyavyavaneto-na-galabovo-za-grad.html", "text": "На 27 август президентът Румен Радев ще участва в тържественото отбелязване на 50 години от обявяването на Гълъбово за град. Това съобщиха от  прессекретариата на държавния глава . В 19.25 часа в парк „Младежки център“ президентът Румен Радев ще отправи приветствие към жителите и гостите на Гълъбово.", "date": "2019.08.26", "title": "Президентът Румен Радев ще участва в тържественото отбелязване на 50 години от обявяването на Гълъбово за град"}
{"url": "http://www.focus-news.net/news/2019/08/26/2692629/afp-sasht-i-frantsiya-se-doblizhavat-do-sdelka-svarzana-s-danatsite-varhu-amerikanski-tehnologichni-kompanii.html", "text": "Президентът на САЩ Доналд Тръмп обяви, че преговорите между САЩ и Франция във връзка с таксите, които Париж налага върху американските технологични компании се „приближават“ до споразумение, предава  AFP . \r\n“Искам да направя сделка и ще видим дали може да направим сделка. Приближаваме се.“, заяви Тръмп по време на срещата от високо равнище между членовете на страните от Г-7 във френския курортен град Биариц.  \r\nПо-рано той обяви, че ще наложи мита върху френското вино във връзка със същия въпрос, като нарече мерките на Париж „много нечестни“.  \r\n \r\n Превод и редакция:  Теодор Пенев", "date": "2019.08.26", "title": "AFP: САЩ и Франция се доближават до сделка, свързана с данъците върху американски технологични компании"}
{"url": "http://www.focus-news.net/news/2019/08/26/2692636/plovdiv-zadarzhan-e-60-godishen-shofyor-izkartil-gorivna-kolonka-na-metanstantsiya-shtetite-sa-za-okolo-20-000-evro.html", "text": "Задържан е 60-годишен шофьор, изкъртил горивна колонка на метанстанция по пътя Пловдив - Хасково, щетите са за около 20 000 евро. Това съобщиха от  ОДМВР - Пловдив . За броени часове служители на Пето РУ установили шофьора. В събота собственикът на обекта се оплакал в полицията, че към 5.30 часа клиент с таксиметров автомобил потеглил без да откачи зареждащия шланг и изкъртил горивна колонка на стойност 20 000 евро. В хода на проведените издирвателни действия още същия ден 60-годишният извършител е установен и задържан. Няма данни за употреба на алкохол и наркотични вещества. Образувано е досъдебно производство. Уведомен е дежурен районен прокурор.", "date": "2019.08.26", "title": "Пловдив: Задържан е 60-годишен шофьор, изкъртил горивна колонка на метанстанция, щетите са за около 20 000 евро"}
{"url": "http://www.focus-news.net/news/2019/08/26/2692634/rumen-petkov-abv-mozhem-da-otsenim-polozhitelno-podgotovkata-i-nominatsiite-pri-sformiraneto-na-levi-koalitsii-po-mesta.html", "text": "Можем да оценим положително подготовката и номинациите при сформирането на леви коалиции по места. Това каза в интервю за  Агенция „Фокус“  лидерът на АБВ Румен Петков във връзка с предстоящите местни избори. Петков добави, че не навсякъде разговорите са минали така, че да се стигне до общи решения, но постави акцента върху положителните примери. „Мисля, че левицата създаде много сериозни добри примери. Не навсякъде разговорите са минали така, както ни се е искало. Не навсякъде сме стигнали до общо решение. Аз не искам да акцентирам върху лошите примери. Това, което вие казахте, Русе, немалко общини в Пловдивска област, Шумен, Търговище, някои от общините в Смолянския регион – това са много добри стъпки, които могат да покажат на българските граждани една силна алтернатива на това безобразно управление и могат да дадат усещане за перспектива“, обясни той. По думите му успехът на партията в общини като Карнобат и Попово  е сигурен. „Имаме изключителни шансове, говоря като АБВ, в Никопол, Плевенско. Сигурен съм, че широките леви коалиции могат да се увенчаят с положителен резултат в Русе, Търговище. Може да бъде направен един много голям пробив, който да даде усещане за перспектива пред българските граждани“, добави още той. „Има и общини, в които високомерието на някои от представителите на левицата насила ще задържи ГЕРБ на власт. Това е реалността и ние не трябва да бягаме от нея. След изборите трябва да се направи обективен анализ и преценка. Например поведението на нашите партньори в Перник е безобразно, то директно обслужва ГЕРБ по непонятни за нас причини, но това е техният избор. Аз се надявам след отминаването на изборите да се направи обективен анализ, за да можем да вървим напред“, коментира още лидерът на АБВ.  \r\nТеодора ПАВЛОВА \r\n \r\n Пълния текст на интервюто четете по-късно в „Мнение”", "date": "2019.08.26", "title": "Румен Петков, АБВ: Можем да оценим положително подготовката и номинациите при сформирането на леви коалиции по места"}
{"url": "http://www.focus-news.net/news/2019/08/26/2692632/tass-tramp-zayavi-che-prisastvieto-na-rusiya-na-sledvashtata-sreshta-na-g-7-shte-e-polezno.html", "text": "Президентът на САЩ Доналд Тръмп смята, че руско присъствие на следващата среща от високо равнище на Г-7 ще бъде \"полезно\", предава агенция  ТАСС \r\nTой заяви това преди да се срещне с германския канцлер Ангела Меркел на тазгодишната среща на формата в Биариц. \r\nСпоред Тръмп, който ще е домакин на следващата среща, тя \"вероятно ще се проведе в Маями\". На въпрос дали Русия ще бъде поканена, той отговори „че би било полезно“, но добави, че не всички лидери са съгласни с това. \r\nПо-рано председателя на Европейския съвет Доналд Туск категорично се противопостави на това Москва да присъства на срещите на Г-7, като заяви, че причината тя да няма представители в Биариц е кризата в Украйна, която все още не е решена, според него. \r\n \r\n Превод и редакция:  Теодор Пенев", "date": "2019.08.26", "title": "ТАСС: Тръмп заяви, че присъствието на Русия на следващата среща на Г-7 ще е „полезно“"}
{"url": "http://www.focus-news.net/news/2019/08/26/2692640/kyustendil-otcheti-po-byudzheta-i-oditen-doklad-sa-sred-osnovnite-tochki-ot-dnevniya-red-za-predstoyashtoto-zasedanie-na-obshtinskiya-savet.html", "text": "Отчети по бюджета и одитен доклад са сред основните точки от дневния ред за предстоящото заседание на Общинския съвет в Кюстендил. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Заседанието е насрочено за 14.00 часа на 29 август и ще се проведе в залата на Общината. Дневният ред включва 32 точки. Сред тях са предложения за приемане на одитирания годишен финансов отчет на Община Кюстендил за 2018 година заедно с одитен доклад на Сметната палата, както и изпълнението на бюджета и сметките за средства от Европейския съюз на Община Кюстендил и състоянието на общинския дълг към 2018 година. Ще бъде гласувана и информацията за изпълнението на бюджета и сметките за средства от Европейския съюз на Община Кюстендил и състоянието на общинския дълг за полугодието на 2019 година. Включено е и предложение за вътрешни компенсирани промени по бюджета на Общината за настоящата година.  Съветниците трябва да гласуват предложение за поемане на краткосрочен дълг от „Фонд за органите на местното самоуправление в България – ФЛАГ”, както и поемане на дългосрочен общински дълг от „Фонд за устойчиви градове“, свързан с изпълнението на проект „Обновяване и реконструкция на Общински театър – Кюстендил и изграждане и възстановяване на зона за отдих парк „Театъра“. В дневния ред е включено решение за предприемане подготвителни действия за разпореждане с недвижим имот- частна общинска собственост по реда на Закона за приватизация и следприватизационен контрол. \r\nЩе бъдат гласувани и предложения за реализиране на нови европейски проекти, ккато и за сключване на договор с Агенцията по заетостта за проект по Оперативна програма „Развитие на човешките ресурси“, както и кандидатстване на Община Кюстендил с проектно предложение по Оперативна програма „Региони в растеж”, инвестиционен приоритет „Градска среда“. Ще бъде гласувано и проектно предложение по Оперативна програма „Развитие на човешките ресурси” за разкриване на „Център за подкрепа на лица с увреждания и техните семейства, включително с тежки множествени увреждания”, разкриване на преходно жилище за деца от 15 до 18-годишна възраст и наблюдавано жилище за младежи от 18 до 21 години. Ще се гласува и по проект за разкриване на „Център за работа с деца на улицата”, както и „Център за социална рехабилитация и интеграция за лица с психични разстройства и лица с интелектуални затруднения”. Внесен е и проект „За чист въздух в Кюстендил“, финансиран от Фонд Активни граждани България. \r\nВенцеслав ИЛЧЕВ", "date": "2019.08.26", "title": "Кюстендил: Отчети по бюджета и одитен доклад са сред основните точки от дневния ред за предстоящото заседание на Общинския съвет"}
{"url": "http://www.focus-news.net/news/2019/08/26/2692643/vitsepremierat-ekaterina-zaharieva-se-sreshtna-s-rumanskiya-premier-viorika-danchila.html", "text": "Вицепремиерът и министър на външните работи Екатерина Захариева се срещна в Букурещ с премиера на Румъния Виорика Данчила. Това съобщиха от пресцентъра на  Министерството на външните работи . Българският първи дипломат е на еднодневно работно посещение в северната ни съседка, в рамките на което ще изнесе и лекция на годишната конференция на румънските посланици по света.  \r\nЗахариева и Данчила обсъдиха редица въпроси от двустранните отношения, както и резултатите от Българското и Румънското председателство на Съвета на ЕС.  \r\n„Радвам се да ви приветствам в Букурещ. Уверявам ви, че ние ще подкрепим вашето предложение за еврокомисар”, заяви румънският премиер Виорика Данчила. „Нивото на сътрудничество между нашите страни е наистина отлично”, добави тя.   \r\n„Румъния бе една от първите страни, които посетих като министър. Поздравявам вашите екипи за председателството на Съвета на ЕС -  нашите две страни доказаха, че може да се справят перфектно с такива предизвикателства\", заяви Захариева. „За съжаление, България и Румъния все още са много слабо представени в Европейската служба за външно действие, а ние имаме отлични дипломати. Назначението на Мирча Джоана за зам. ген.-секретар на НАТО и номинацията на Кристалина Георгиева за изпълнителен директор МВФ са примери, които трябва да бъдат следвани”, посочи тя  \r\nЕкатерина Захариева предаде на Данчила поздрави от премиера Борисов и положителната оценка на България за подписаните три меморандума по време на последното заседание на правителствата на двете държави на 29 март 2019 г. в Букурещ. Документите са за подобряване на корабоплаването на Дунав и транспортната свързаност, за малките и средни предприятия и за сътрудничество в областта на извънредните ситуации.", "date": "2019.08.26", "title": "Вицепремиерът Екатерина Захариева се срещна с румънския премиер Виорика Данчила"}
{"url": "http://www.focus-news.net/news/2019/08/26/2692638/kirilka-strashnikova-regionalna-biblioteka-haskovo-mestniyat-periodichen-pechat-e-ogledalo-na-kulturniya-zhivot-v-saotvetnoto-naseleno-myasto.html", "text": "Местният периодичен печат е огледало на културния живот в съответното населено място. Това каза в интервю за предаването „Съкровищница на тайните“ на  Радио „Фокус“  директорът на Регионална библиотека “Христо Смирненски” в Хасково Кирилка Страшникова. „Библиотеките трябва да съхраняват местния периодичен печат, защото местният периодичен печат всъщност е огледалото на културния живот и най-важният източник на краеведска информация, в някои периоди дори единствена. Важно е да знаят колегите от региона, че вестниците трябва да се пазят, независимо колко са стари, в какъв вид са. Да не се прибягва с лека ръка до отчисляване, защото даже те да нямат възможност да ги съхранят, могат да ги дадат на нас, ние имаме достатъчно място за съхранение. По този начин ще се обогати архивът в Регионална библиотека, защото нейната цел е точно да координира събирането и съхраняването, организирането и разпространяването на тази информация“, обясни Кирилка Страшникова. По думите й всяка част от краеведския вестник носи ценна информация за живота в общността. „От заглавието, годината на издаване, редколегията, различните статии, дописки, съобщения, дори рекламите, снимковият материал, разбира се, също носи много ценна информация – какви дейности са се развивали в региона. Тези периодични издания са просъществували благодарение на рекламите. Дори в световен мащаб е известно, че 60% от приходите на вестниците са от реклами“, каза още тя. Кирилка Страшникова допълни, че библиотеката притежава много редки и ценни издания, сред които „Годишник на Първа мъжка гимназия за периода 1910-1911 година“. „Най-ценната информация е кои зрелостници са завършили образованието си през този период. И ние, преглеждайки и дигитализирайки тази книга, попаднахме на информацията, че през 1910 година Атанас Крачолов е положил успешно зрелостния си изпит в Първа мъжка гимназия в Хасково. Знаехме от други източници, че средният брат на Яворов е завършил земеделското училище, а сега имаме нова информация, че и малкият брат – Атанас, е учил или поне е положил зрелостния си изпит тук в Хасково“, добави директорът на библиотеката. \r\nМарияна ВАЛЕНТИНОВА", "date": "2019.08.26", "title": "Кирилка Страшникова, Регионална библиотека – Хасково: Местният периодичен печат е огледало на културния живот в съответното населено място"}
{"url": "http://www.focus-news.net/news/2019/08/26/2692642/pernik-tir-se-e-zapalil-na-avtomagistrala-struma-pri-sstaro-selo-v-posoka-gkpp-kulata.html", "text": "ТИР се е запалил на автомагистрала „Струма“ при с.Старо село в посока ГКПП \"Кулата\". Това съобщи слушател на  Радио „Фокус“ . Движението в районна е затруднено, тъй като в определени моменти трафикът се спира временно. Обичайно движението от София в посока Кулата е интензивно.", "date": "2019.08.26", "title": "Перник: ТИР се е запалил на автомагистрала „Струма“ при с.Старо село в посока ГКПП \"Кулата\""}
{"url": "http://www.focus-news.net/news/2019/08/26/2692645/smolyan-vaveden-e-rezhim-na-vodopodavaneto-v-kvartal-vazrazhdane-v-rudozem-zaradi-namalen-debit-na-vodoiztochnitsite.html", "text": "Във връзка с намаления дебит на водоизточниците от днес, 26 август, „ВиК“ ЕООД - Смолян съвместно с кмета, въвеждат режим на водоподаването в кв. „Възраждане“ в Рудозем. Режимът ще бъде от 09.00 до 16.00 ч. Това съобщиха от  водоснабдителното дружество . \r\nВъв връзка с намаления дебит на водоизточниците от 23 август „ВиК“ ЕООД - Смолян съвместно и кметството са въвели режим на водоподаването и в село Грохотно, който е от 22.00 до 06.00 ч.", "date": "2019.08.26", "title": "Смолян: Въведен е режим на водоподаването в квартал „Възраждане“ в Рудозем заради намален дебит на водоизточниците"}
{"url": "http://www.focus-news.net/news/2019/08/26/2692647/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към момента не е интензивен. Няма образували се колони от чакащи автомобили. \r\nВенцеслав ИЛЧЕВ", "date": "2019.08.26", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/08/26/2692639/liderat-na-bsp-korneliya-ninova-tsinizam-e-da-se-hvalish-s-patishta-kogato-se-navarshva-godina-ot-katastrofata-pri-svoge.html", "text": "Цинизъм е да се хвалиш със строителство на пътища в деня, в който се навършва една година от катастрофата край Своге, която отне 20 човешки живота, г-н Борисов. Това каза лидерът на БСП Корнелия Нинова, съобщиха от пресцентъра на  БСП . „Експертизата доказа некачествено строителство. А един пожар под магистрала „Струма” компрометира прясно построения участък, за който са пръснати и европейски средства, и парите на българските данъкоплатци. Правите го, возейки в джипа си Нанков, който „пое” политическата отговорност, като от министър го назначихте за зам.-министър. Тези факти казват всичко. Воаяжите Ви едва ли заслужават повече внимание\", посочи тя. „Но друга тема заслужава огромно внимание. Днес директорът на Здравната каса обяви, че пациентите доплащат 4 млрд. лв. от джоба си често „под масата\" или с измислени поводи - ВИП стая с четка за зъби и шапка за глава. ГЕРБ управляват България вече десет години. И по този показател - здравен статус и смъртност, също ни закотвиха на дъното на Европа. Здравната реформа е крещящо наложителна. И трябва да започне с премахване статута на търговски дружества на болниците\", каза още Нинова.", "date": "2019.08.26", "title": "Лидерът на БСП Корнелия Нинова: Цинизъм е да се хвалиш с пътища, когато се навършва година от катастрофата при Своге"}
{"url": "http://www.focus-news.net/news/2019/08/26/2692649/afp-strelba-s-granatomet-v-tsentara-na-kiev-prichini-shteti-na-ofis-sgrada.html", "text": "Украинската полиция заяви, че разследват случай, в който ракета от ръчен противотанков гранатомет е била изстреляна и е експлодирала върху офис сграда в столицата, съобщава  AFP  . \r\nИнцидентът се е случил късно през нощта, когато някой е изстрелял ракета по офис сграда в централната част на Киев.  \r\nВ следствие от атаката няма пострадали, но има щети по фасадата, прозорците и част от интериора на сградата, в която се помещава местна строителна компания. \r\nОт местната полиция заявиха, че разследват инцидента като „терористичен акт“, но отказаха да съобщят повече детайли.  \r\nМиналия месец подобна така покоси офис на украински телевизионен канал, собственост на проруски депутат. Тогава също нямаше пострадали при нападението, а полицията все още не е открила извършителите. \r\n \r\n Превод и редакция:  Теодор Пенев", "date": "2019.08.26", "title": "АFP: Стрелба с гранатомет в центъра на Киев причини щети на офис сграда"}
{"url": "http://www.focus-news.net/news/2019/08/26/2692644/the-independent-velikobritaniya-shte-dari-10-mln-paunda-za-zashtitata-i-vazstanovyavaneto-na-amazoniya.html", "text": "Великобритания ще направи дарение в размер на 10 млн. паунда (12 млн. долара) за възстановяването и защитата на амазонските тропически гори след избухналите в региона пожари, пише британският вестник  The Independent . \r\nТова беше обявено от министър-председателя на Обединеното Кралство Борис Джонсън, по време на срещата от високо равнище на лидерите на страните от Г-7 в Биариц. \r\nЗаради това си обещание премиерът беше обвинен, че използва кризата за да подобри репутацията си. Според природозащитниците не е логично премиерът да се застъпва за борба с промените в климата, като в същото време намалява митата за гориво. \r\nОчакваше се на срещата във Джонсън да призове световните лидери да се обединят зад амбициозни нови цели за спиране и преодоляване на екологичната катастрофа и за справянето с климатичните промени.  \r\nПремиера постави акцент върху биоразнообразието в своето съобщение до лидерите от Г-7, според някои в опит да насърчи президента на САЩ Доналд Тръмп да обърне внимание на околната среда, без да се налага да се конфронтира с него заради отказа на президента да се бори с климатичните промени.  \r\nФинансирането от страна на Великобритания е предназначено да помогне за защитата на местообитанията и животинските и растителни видове в бразилската част на Амазония, където в рамките на няколко седмици избухнаха на 70 хил. пожара. \r\nДжонсън отказа да се присъедини към френския президент Еманюел Макрон и ирландския премиер Лео Варадкар, които заплашиха да саботират от търговските сделки с десния бразилски президент Жаир Болсонаро, който е обвиняван за това, че не прави достатъчно за да предотврати пожарите. \r\nДжонсън заяви, че бедствието не трябва да се използва като извинение за намеса в свободната търговия. Това предизвика коментари от страна на представители на лейбъристите, че се „сдушава“ с администрацията на Болсонаро. \r\n„В една седмица, в която всички гледахме ужасени, докато амазонската гора е в пламъци, не можем да избягаме от реалността на щетите, които нанасяме на природата“, заяви Джонсън, докато обявяваше подробностите около дарението. \r\n„Планетата е изправена пред две огромни заплахи, изменението на климата и загубата на биологично разнообразие. Това са две страни на една и съща монета - невъзможно е да се реши едното предизвикателство, без да се реши другото“. \r\n„Не можем да спрем промените в климата без да защитаваме природата и не можем да възстановим околната среда без да се борим промените в климата“, добави той. \r\nАктивистът на организацията „Приятели на Земята“ Аарон Кийли осъди думите на Джонсън. \r\n„Не се връзва правителството да се ангажира с глобалното биоразнообразие по света и да намалява митата за гориво у дома.“, заяви той. \r\n \r\n Превод и редакция:  Теодор Пенев", "date": "2019.08.26", "title": "The Independent: Великобритания ще дари 10 млн. паунда за защитата и възстановяването на Амазония"}
{"url": "http://www.focus-news.net/news/2019/08/26/2692641/plovdiv-40-kilograma-nezakonen-tyutyun-8-mashini-za-svivane-na-tsigari-nad-2000-kasa-papirosi-i-sashtoto-kolichestvo-zagotovki-sa-izzeti-ot-politsiyata-v-kv-stolipinovo.html", "text": "Специализирана полицейска операция за пресичане на контрабандата с акцизни стоки е проведена в кв. „Столипиново“ в Пловдив от служители на Шесто Районно управление на МВР. Това съобщиха за  Радио „Фокус“ – Пловдив  от Областната дирекция на МВР. Процесуалните и следствени действия са осъществени на 23 август на адреса на 59-годишен мъж и в павилион с 46-годишен собственик. Общо са иззети близо 40 килограма обработен тютюн, 8 машини за свиване на цигари, над 2000 къса саморъчно изработени папироси и същото количество заготовки. По-възрастният мъж е задържан за срок до 24 часа, срещу него е образувано бързо производство по чл. 234, ал.1 от НК. Предварителна проверка за същото престъпление е започнала срещу 46-годишния.", "date": "2019.08.26", "title": "Пловдив: 40 килограма незаконен тютюн, 8 машини за свиване на цигари, над 2000 къса папироси и същото количество заготовки са иззети от полицията в кв. „Столипиново“"}
{"url": "http://www.focus-news.net/news/2019/08/26/2692650/kirilka-strashnikova-regionalna-biblioteka-haskovo-98-sa-periodichnite-izdaniya-izlizali-v-grada-ot-1844-do-1944-godina.html", "text": "98 са периодичните издания, излизали в Хасково от 1844 до 1944 година. Това каза в интервю за предаването „Съкровищница на тайните“ на  Радио „Фокус“  директорът на Регионална библиотека “Христо Смирненски” в Хасково Кирилка Страшникова. „Информация какво и как е излизало през годините ние черпим от Български периодичен печат - най-богато анотираната библиография в три тома. Всъщност в първия том, който включва периодичните издания, излизали от 1844 до 1944 година, виждаме, че в Хасково само, не в региона, са излизали 98 заглавия. Обикновено по това време, пък и сега, местните вестници просъществуват кратко или с части прекъсвания, смяна на заглавията, смяна на редколегията – всичко това е поради ограничени финансови възможности“, обясни тя. Първото списание, което е излизало в периода 1893-1894 година, е „Китка“ – месечно литературно списание. „За голямо съжаление библиотеката не го притежава, но ние ще направим всичко възможно да се сдобием с дигитално копие“, каза още Кирилка Страшникова. Различна е била периодичността на самите заглавия, както и тематиката им. В Хасково са излизали издания като „Остен“, „Нива“, „Керамика“, които са тематични за различни браншове. Библиотеката притежава едва 30 от близо 100-те заглавия, тъй като институцията е основана през 1953 година, като 10 от тях вече са дигитализирани. Библиотеката разчита и на дарения, като например няколко издания на вестник „Власовден“, дарени от журналиста Петър Бойчев. „На него дължим също, с голяма благодарност, и началото на нашата дигитална колекция, защото той е страстен колекционер на пощенски картички и ни дари дигиталното копие на цялата негова колекция за Хасково – една наистина много богата колекция, която рисува пъстрата картина на обществения и културния живот през този период на Хасково и на региона, защото имаме много картички от Минерални бани и от другите градове в хасковския регион“, добави директорът. В момента институцията работи по проект към Национален фонд „Култура“ за обработка и дигитализация на микрофилми. \r\nМарияна ВАЛЕНТИНОВА", "date": "2019.08.26", "title": "Кирилка Страшникова, Регионална библиотека – Хасково: 98 са периодичните издания, излизали в града от 1844 до 1944 година"}
{"url": "http://www.focus-news.net/news/2019/08/26/2692651/sport-layptsig-pobedi-ayntraht-frankfurt-s-21.html", "text": "Футбол: Ред Бул Лайпциг победи като домакин отбора на Айнтрахт Франкфурт с 2:1. Головете за Лайпциг отбелязаха Тимо Вернер в 10-ата минута и Юсуф Полсен в 80-тата. Почетното попадение за Айнтрахт беше реализирано от Гонсало Пасенсиа малко преди края на двубоя.  \r\nТака след втория кръг от германската бундеслига Лайпциг се намира на 3-то място с 6 точки, докато Айнтрахт са 10-ти с 3.", "date": "2019.08.26", "title": "Спорт: Лайпциг победи Айнтрахт Франкфурт с 2:1"}
{"url": "http://www.focus-news.net/news/2019/08/26/2692652/pernik-nyama-postradali-pri-intsidenta-sas-zapaliliya-se-tir-na-am-struma.html", "text": "Няма пострадали при инцидента със запалилия се ТИР на АМ „Струма“. Това съобщиха за  Агенция „Фокус“  от  ОДМВР Перник . Шофьорът не е пострадал и няма засегнати други хора и автомобили. ТИР-ът е почти изцяло изгорял. Превозното средство е било натоварено с бали слама и се е запалил в движение. Независимо от това, че на място има 3 противопожарни автомобила, сламата е допринесла за по-бързото изгаряне на ТИР-а. Все още не се знае каква е точната причина за запалването. В момента движението на мястото на пожара е затруднено. В най-лявата лента се пускат автомобили в едната и в другата посока. На мястото на инцидента има оперативно-следствена група, която ще разследва случилото се.  \r\nНадежда ИВАНОВА", "date": "2019.08.26", "title": "Перник: Няма пострадали при инцидента със запалилия се ТИР на АМ „Струма“"}
{"url": "http://www.focus-news.net/news/2019/08/26/2692646/pernik-vremenno-dvizhenieto-e-ogranicheno-pri-km-36-na-am-struma-v-posoka-kulata-zaradi-goryashtiya-tezhkotovaren-avtomobil.html", "text": "Временно движението е ограничено при км 36 на АМ „Струма“ в посока Кулата поради горящ тежкотоварен автомобил. Това съобщиха от пресцентъра на  Агенция „Пътна инфраструктура“ . Трафикът в посока Кулата се осъществява по обходен маршрут от п. в. „Драгичево“ през Перник – Радомир  - Червена могила – Друган и включване отново в АМ „Струма“ при п. в. „Долна Диканя“. Шофьорите трябва да карат с повишено внимание и съобразена скорост.", "date": "2019.08.26", "title": "Перник: Временно движението е ограничено при км 36 на АМ „Струма“ в посока Кулата заради горящия тежкотоварен автомобил"}
{"url": "http://www.focus-news.net/news/2019/08/26/2692653/kap-zhivko-petrov-morska-administratsiya-burgas-za-sluchaya-s-dvamata-turisti-prizemili-se-s-parashut-na-darvo-kray-plazh-kavatsi-nyama-otkriti-narusheniya.html", "text": "Няма открити нарушения, каза за  Радио „Фокус“ – Бургас  директорът на „Морска администрация“ – Бургас кап. Живко Петров относно случая с двамата туристи, които са се приземили с парашут на дърво край плаж „Каваци”. По думите му след получаването на сигнала дейността на атракциона, където е станал инцидентът, е била спряна за един ден, докато не са преминали необходимите проверки, след което работата му е била възстановена. „Разследваме. Въжето е ново, съоръжението има необходимите сертификати. Трудно може да се прецени защо се е достигнало до това“, обясни кап. Петров. Той добави, че за този летен сезон това е вторият инцидент с туристически атракцион. „Първият бе в началото на сезона, на централния плаж в Созопол, когато една от лодките угасна за кратко, не можа да изтегли туристите в морето и те акостираха на пясъка до заведението“, посочи кап. Живко Петров. По думите му това са единствените подобни случаи, регистрирани през настоящия летен сезон. \r\n „Фокус“ припомня, че на 22 август двама туристи, издигнати с парашут над морето на плаж „Каваци“, са се приземили върху дърво в гориста местност. Инцидентът се е случил, след като се е скъсало повдигащото въже и парашутът е бил издухан от силния вятър към сушата. Летовниците са се разминали без сериозни наранявания. Сигналът за инцидента е получен в 13.10 часа, а туристите са открити и свалени от дървото в 13.28 часа. \r\nМария ПОПЧЕВА", "date": "2019.08.26", "title": "Кап. Живко Петров, „Морска администрация“ – Бургас, за случая с двамата туристи, приземили се с парашут на дърво край плаж „Каваци”: Няма открити нарушения"}
{"url": "http://www.focus-news.net/news/2019/08/26/2692648/blagoevgrad-rayonna-prokuratura-petrich-nalozhi-uslovna-prisada-na-italianets-prevozval-v-tir-nad-16-000-kutii-tsigari-bez-banderol.html", "text": "Районна прокуратура – Петрич наложи условна присъда на италианец, превозвал в ТИР над 16 000 кутии цигари без бандерол. Това съобщиха от пресцентъра на  Апелативна прокуратура - София . Три години „Лишаване от свобода“ с пет години изпитателен срок е наказанието, наложено на гражданина на Италия У.Г., обвинен от Районна прокуратура – Петрич за незаконно държане на акцизни стоки без бандерол.  \r\nНа 21 август 2019 г. служителите от ГД „Митническо разузнаване и разследване“ на ГКПП „Кулата“, на база анализ на риска, отклонили камион, управляван от италианския гражданин МПС, пътувало от Италия през Гърция и България до Румъния.  \r\nПо документи камионът пътувал празен, без стока и в действителност превозвал само няколко празни товарни палета. Митническите служители се усъмнили в структурата на товарното помещение и при детайлен оглед открили, че подът е покрит с допълнителни плоскости, които образуват кухини с различна дълбочина. Вътре те открили стекове с цигари от марката Regina Red Оriginal, без акцизен бандерол. Общото количество на укритите цигари е 16 440 кутии или общо 328 800 къса цигари.  \r\nПо случая е било образувано досъдебно производство, което приключи със споразумение между страните, което съдът е одобрил.", "date": "2019.08.26", "title": "Благоевград: Районна прокуратура – Петрич наложи условна присъда на италианец, превозвал в ТИР над 16 000 кутии цигари без бандерол"}
{"url": "http://www.focus-news.net/news/2019/08/26/2692654/blagoevgrad-intenziven-e-trafikat-na-vhod-i-izhod-za-leki-avtomobili-na-gkpp-kulata-promahon.html", "text": "Интензивен е трафикът на вход и изход за леки автомобили на ГКПП „Кулата – Промахон“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“, както и на пунктовете на границата със Северна Македония „Златарево“ и „Станке Лисичково“ движението е нормално натоварено. \r\nЛивия НИНОВА", "date": "2019.08.26", "title": "Благоевград: Интензивен е трафикът на вход и изход за леки автомобили на ГКПП „Кулата – Промахон“"}
{"url": "http://www.focus-news.net/news/2019/08/26/2692655/burgas-riosv-izvarshi-proverka-na-sklad-za-sahranenie-na-stari-i-negodni-za-upotreba-pestitsidi.html", "text": "Регионалната инспекция по околната среда и водите (РИОСВ) – Бургас извърши проверка на склад, в който се съхраняваха негодни за употреба пестициди и други препарати за растителна защита, намиращ се на територията на град Средец. Това съобщиха от пресцентъра на  РИОСВ – Бургас . Препаратите бяха иззети по проект „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“. Установи се, че дейностите по пробовземане, анализ, преопаковане, натоварване и извозване на 47 999.80 кг негодни за употреба препарати за растителна защита са приключили. Натоварени са на 3 камиони и пестицидите са изпратени за „Валорек“ – Швейцария, където предстои тяхното обезвреждане. Складът е почистен и саниран. Проектът „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“  по българо-швейцарската програма за сътрудничество има за цел осигуряването на екологосъобразното обезвреждане на 4 388 тона негодни за употреба пестициди и други препарати за растителна защита в 216 склада за съхранение на територията на цялата страна.", "date": "2019.08.26", "title": "Бургас: РИОСВ извърши проверка на склад за съхранение на стари и негодни за употреба пестициди"}
{"url": "http://www.focus-news.net/news/2019/08/26/2692656/nezavisimaya-gazeta-moskva-zayavi-che-shte-otgovori-na-amerikanskiya-test-za-nova-krilata-raketa.html", "text": "Реакция от Москва на теста за нова крилата ракета от страна на САЩ ще има, заяви прессекретарят на президента Владимир Путин Димитри Песков, пише електронното издание на вестник  Независимая Газета \r\n\"Няма съмнение, че такъв (отговор на тестoвете) ще има и ще бъдат взети всички мерки, за да се гарантира сигурността на страната ни\", заяви представителят на Кремъл. \r\nНа въпрос дали Министерството на отбраната е започнало да прилага президентския указ за подготовката на такъв отговор, Песков отговори, положително. \r\n\"Чухте инструкциите на президента, те бяха дадени.“ \r\nВ отговор на въпроса дали провеждането на различни военни учения в Русия през последните дни е свързано с подготовката на такъв отговор, Песков отбеляза, че маневрите „са обичайната работа на руската армия“.  \r\n\"Като цяло през последните години (имаше) доста висока активност, както във военното развитие, така и в поддържането на нашите войски в добро състояние\", подчерта говорителят на президента. \r\n \r\n Превод и редакция:  Теодор Пенев", "date": "2019.08.26", "title": "„Независимая Газета“: Москва заяви, че ще отговори на американския тест за нова крилата ракета"}
{"url": "http://www.focus-news.net/news/2019/08/26/2692659/gd-granichna-politsiya-intenziven-e-trafikat-na-gkpp-kulata-makaza-kalotina-kapitan-andreevo-dunav-most-vidin-dunav-most-ruse-durankulak-kardam-i-silistra.html", "text": "Трафикът на ГКПП \"Кулата\" и ГКПП \"Маказа\" на границата с Република Гърция е интензивен на вход и изход за леки автомобили. Това съобщиха от  ГД \"Гранична полиция\" . Трафикът е интензивен също на ГКПП \"Калотина\" на българо-сръбската граница на изход и на ГКПП \"Капитан Андреево\" на българо-турската - на вход за леки автомобили. \r\nНа границата с Румъния трафикът е интензивен на изход за товарни автомобили на ГКПП \"Дунав мост-Видин\", а на ГКПП \"Дунав мост-Русе\", ГКПП \"Дуранкулак\", ГКПП \"Кардам\" и ГКПП \"Силистра\" - за леки автомобили и в двете посоки.  \r\nПреминаването през всички контролно-пропускателни пунктове на границата с Република Северна Македония се осъществява нормално.", "date": "2019.08.26", "title": "ГД \"Гранична полиция\":  Интензивен е трафикът на ГКПП \"Кулата\", \"Маказа\", \"Калотина\", \"Капитан Андреево\", \"Дунав мост-Видин\", \"Дунав мост-Русе\", \"Дуранкулак\", \"Кардам\" и \"Силистра\""}
{"url": "http://www.focus-news.net/news/2019/08/26/2692664/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. Ще започнем с една от най-актуалните теми в страната към момента, а именно епизоотичната обстановка. Община Петрич взима превантивни мерки във връзка с разпространението на заболяването африканска чума по свинете. Какви са те, ще научим от колегата Ливия Нинова.  \r\nСлед това заедно с Вас ще пътуваме до китното село Коларово, за да ви представим повече информация за него. Директорът на Исторически музей – Петрич пък ще ни каже каква е посещаемостта на четирите обекта към музея, а именно – къща музей „Ванга“, Национален парк – музей Самуилова крепост, античен град Хераклея Синтика и Централна експозиционна зала. \r\n \r\n Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.08.26", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/08/26/2692663/varna-10-godishno-momche-e-blasnato-ot-lek-avtomobil-na-krastovishteto-na-bul-mariya-luiza-i-ul-antim-i.html", "text": "10-годишно момче е блъснато от лек автомобил на кръстовището на бул. „Мария Луиза“ и ул. „Антим I“. Това съобщи от  ОДМВР - Варна . Инцидентът е станал на 25 август около 16.45 часа. Водачка на лек автомобил „Хонда“ не пропуска и блъска детето. То е прегледано в болница, като е установена контузия на десен крак и ръка. Оказана му е медицинска помощ и е насочено за домашно лечение.", "date": "2019.08.26", "title": "Варна: 10-годишно момче е блъснато от лек автомобил на кръстовището на бул. „Мария Луиза“ и ул. „Антим I“"}
{"url": "http://www.focus-news.net/news/2019/08/26/2692661/varna-38-godishen-mazh-s-psihichni-problemi-e-zadarzhan-vav-vrazka-s-pozhar-v-selo-venchan.html", "text": "38-годишен мъж с психични проблеми е задържан във връзка с пожар в село Венчан. Това съобщи от   ОДМВР - Варна . Сигналът за пожара е подаден на 25 август т.г. около 11.40 часа. Съобщено е, че в землището на с. Венчан, общ. Провадия, горят сухи треви и храсти. На място са били изпратени 2 пожарни автомобила, екипите на които, заедно с 3-ма служители на Горско стопанство - Провадия, са погасили пожара, който се е разпрострял на около 150 декара, няма нанесени материални щети. Предполагаема причина за възникването е умисъл. Във връзка с пожара е задържан 38-годишен мъж с психични отклонения, който предстои да бъде настанен в психиатрична клиника.", "date": "2019.08.26", "title": "Варна: 38-годишен мъж с психични проблеми е задържан във връзка с пожар в село Венчан"}
{"url": "http://www.focus-news.net/news/2019/08/26/2692666/v-stolichna-obshtina-shte-se-provede-preskonferentsiya-za-programata-i-prioritetite-na-fondatsiya-sofiya-evropeyska-stolitsa-na-sporta-prez-2020-godina.html", "text": "В Столична община ще се проведе пресконференция за програмата и приоритетите на Фондация „София – европейска столица на спорта“ през 2020 година. Това съобщиха от пресцентъра на  Столичен общински съвет . Събитието ще се състои на 27 август от 12.00 часа в зала 1 на Столична община. Участие ще вземат кметът на София Йорданка Фандъкова, председателят на Столичен общински съвет и председател на Фондация „София – европейска столица на спорта“ Елен Герджиков и Анатоли Илиев – организационен секретар на „София – европейска столица на спорта“.", "date": "2019.08.26", "title": "В Столична община ще се проведе пресконференция за програмата и приоритетите на Фондация „София – европейска столица на спорта“ през 2020 година"}
{"url": "http://www.focus-news.net/news/2019/08/26/2692667/krasimir-dimitrov-ekskurzovod-dzhamiyata-hadzhi-hyusein-e-nay-starata-sgrada-v-belogradchik.html", "text": "Джамията „Хаджи Хюсеин“ е най-старата сграда в Белоградчик. Това каза за предаването  „Легенди за България“  на  Радио „Фокус“  екскурзоводът в пещера Магура Красимир Димитров. Той разказа, че сградата е кръстена на дарителя Хаджи Хюсеин. Според разказите с напредването на възрастта си Хюсеин решил да направи джамия като дарение за града. В Белоградчик живял прочут с дарбата си дърворезбар на име Стойне, който бил извикан да направи покривът на джамията. Между българският майстор и дъщерята на Хаджи Хюсеин – Айше пламнала любов. Когато разбрал за това баща й много се разгневил, но все пак решил да ги ожени, ако Стойне приеме мюсюлманската религия. Българинът отказал да смени вярата си. Това накарало Хаджи Хюсеин, чиято чест била засегната, да пожелае смъртта му. Той повикал един от слугите си, който бил от ромски произход и му заръчал да убие българинът. Слугата така и направил. Причакал Стойне и го промушил с кама в сърцето. Когато се уверил, че българинът е мъртъв, циганинът пребъркал джобовете му. Видял, че на врата на Стойне висяла разсечена на две златна монета. Циганинът не пропуснал да я открадне и след това да се похвали на Хаджи Хюсеин за стореното дело. Когато Хюсеин видял монетата се сепнал. Разкопчал ризата си, където висяла другата част от нея. Спомнил си, че когато бил дете и турците го взели за еничар, майка му разсякла същата тази монета и дала единия къс на него, а другия на сестра му. Хюсеин осъзнал, че мъртвият вече българин е негов племенник. Приживе майстор Стойне е направил дърворезба под формата на слънце, понеже желаел да изгрее слънце и над българският народ. Част от тази резба може да се види и днес в музея на Белоградчик. Друга изящна дърворезба в музея във формата на роза запечатва любовта между Стойне и Айше. Тя била започната от българският майстор, но довършена след смъртта му от любимата му. Според разказа след смъртта на майстора за няколко вечери девойката довършва резбата в джамията, след което се самоубива. Не след дълго издъхва Хаджи Хюсеин, а сетне и жена му. Трите гроба на семейството се намират в двора на джамията, каза още Димитров. \r\nБиляна БОЗИНАРЕВА", "date": "2019.08.26", "title": "Красимир Димитров, екскурзовод: Джамията „Хаджи Хюсеин“ е най-старата сграда в Белоградчик"}
{"url": "http://www.focus-news.net/news/2019/08/26/2692660/afp-darzhavite-ot-g-7-shte-finansirat-snabdyavaneto-na-protivopozharnite-sluzhbi-sas-samoleti-za-gaseneto-na-pozharite-v-amazoniya.html", "text": "Държавите от Г-7 се разбраха да отпуснат 20 млн. евро за борбата с пожарите, бушуващи в Амазония, предава  AFP . \r\nПо голямата част от парите ще бъдат използвани, за да бъдат изпратени самолети, които да се борят с бедствието, според източник, близък до френското президентство.  \r\nЛидерите на страните на срещата от формата Г-7 в Биариц, също така стигнаха до решение да подкрепят план за възстановяване на амазонските гори, който ще бъде изготвен от ООН през септември.  \r\nПо-рано британският премиер Борис Джонсън обяви, че Великобритания ще дари 10 млн. паунда за борба с пожарите в Бразилия.  \r\n \r\n Превод и редакция:  Теодор Пенев", "date": "2019.08.26", "title": "AFP: Държавите от Г-7 ще финансират снабдяването на противопожарните служби със самолети за гасенето на пожарите в Амазония"}
{"url": "http://www.focus-news.net/news/2019/08/26/2692662/magdalena-karastoyanova-obreden-kompleks-burgas-broyat-na-sklyuchenite-brakove-tazi-godina-e-gore-dolu-sashtiyat-s-tozi-ot-minalata.html", "text": "Броят на сключените бракове тази година е горе-долу същият с този от миналата.  Това каза за  Радио „Фокус” – Бургас  Магдалена Карастоянова, управител на общинската фирма „Обреден комплекс“ ЕООД – Бургас. По думите ѝ миналата година август, септември и октомври са били най-предпочитаните месеци за сватби и се очаква и тази година да е така. „Причините за това, месеците септември и октомври, да са най-предпочитани са, че по това време на година, леко се захлажда, не е толкова горещо както през летните месец, както и много от хората са приключили сезонната заетост“, каза още Карастоянова и добави, че има осезаем интерес от страна на младоженците и към тези почивни дни, които са в началото на септември.  \r\n„Засега, тъй като тези бройки най-вероятно ще се променят, на 6-ти септември ще бъдат сключени 6 брака на флората. На 7 септември – 11 брака, които ще бъдат сключени на в зала „Вардар“. За датата 9.09.2019 има голям интерес, въпреки че се пада да бъде в понеделник. За тогава в зала „Вардар“ са записани 10 двойки. 21 септември също е предизвикал интерес у младоженците и за момента са записани 9 двойки“, заяви Карастоянова и добави, че другата по-интересна дата е 19 октомври 2019, тогава има 10 двойки, които са записани за Морското казино. „Пак казвам, че тези бройки най-вероятно ще се променят, защото, ако младоженците са с готови документи заявят желание да сключат брак на този ден, ние ще ги запишем“, добави управителят на общинската фирма „Обреден комплекс“ ЕООД – Бургас. \r\nДеница ДИМИТРОВА", "date": "2019.08.26", "title": "Магдалена Карастоянова, „Обреден комплекс“– Бургас: Броят на сключените бракове тази година е горе-долу същият с този от миналата"}
{"url": "http://www.focus-news.net/news/2019/08/26/2692657/yambol-oblastnata-epizootichna-komisiya-prie-na-svoe-zasedanie-spisatsi-na-stopanite-v-20-kilometrovata-sanitarna-zona-v-oblastta-koito-dobrovolno-zakoliha-domashnite-si-praseta.html", "text": "Членовете на Областната епизоотична комисия, под председателството на областния управител Димитър Иванов, разгледаха и приеха по време на заседание на комисията подписаните от кметовете, кметските наместници и ветеринарните лекари списъци на стопаните в 20-километровата санитарна зона на територията на област Ямбол, които доброволно заколиха домашните си прасета, във връзка с предстоящото обезщетяване. Това съобщиха от пресцентъра на  Областната администрация . Списъците ще бъдат изпратени от областен управител в Министерство на земеделието, храните и горите. \r\nОт министерството информират, че след 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20 км санитарни зони около индустриалните ферми. За по-голямо улеснение на собствениците на прасета, представители на Областна дирекция по безопасност на храните ще изплащат подпомагането в населеното място Средства ще се превеждат и по банков път. \r\nДопустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип „лично стопанство“, които не продават, а добиват месо само за лична употреба. За да получат помощта собствениците на домашни стопанства ще подават Заявления по образец в кметствата и ще декларират, освен че са усвоили месото, са извършили почистване и дезинфекция на обектите. Собственикът трябва да заяви, че няма да отглежда прасета в стопанството си за период най-малко от 12 месеца след последната дезинфекция. \r\nКметовете имат ангажимент да публикуват на публично място списъците със стопаните, които следва да получат помощ и изготвят констативен протокол за извършената дезинфекция. \r\nНа заседанието бе уточнено също, че списък с препаратите за дезинфекция ще бъде предоставен от ветеринарните власти на всички общини в областта.", "date": "2019.08.26", "title": "Ямбол: Областната епизоотична комисия прие на свое заседание списъци на стопаните в 20-километровата санитарна зона в областта, които доброволно заколиха домашните си прасета"}
{"url": "http://www.focus-news.net/news/2019/08/26/2692669/veliko-tarnovo-obnovyava-se-parkovata-zona-v-zh-k-druzhba-v-svishtov.html", "text": "Обновява се парковата зона в ж. к. „Дружба“ в Свищов. Средствата в размер на 9965 лв. са осигурени от националната кампания на Министерството на околната среда и водите „За чиста околна среда“, съобщиха за  Радио „Фокус“ – Велико Търново  от Общината. Предвидено е част от парите да бъдат вложени в почистване на битовите и растителни отпадъци, както и в озеленяване. С останалите средства ще бъде облагородена детската площадка в квартала и ще се обновят всички съоръжения в парка. Във връзка с възникнали усложнения, свързани с преминаването на кабел на енергоразпределителното дружество през терена, ремонтните дейности бяха временно забавени. В края на миналата седмица проблемите бяха отстранени и строително-монтажните работи се изпълняват в срок. От Общината допълват, че обновената среда ще даде възможност както на децата, така и на възрастните, да отдъхват и се забавляват в приятна и привлекателна среда. Основната цел е повишаване на екологичната култура, опазване и подобряване на жизнената среда. \r\nЛуиза ТРАНЧЕВА", "date": "2019.08.26", "title": "Велико Търново: Обновява се парковата зона в ж. к.  „Дружба“ в Свищов"}
{"url": "http://www.focus-news.net/news/2019/08/26/2692671/glavniyat-prokuror-sotir-tsatsarov-i-zamestnitsite-mu-ivan-geshev-i-mariya-shishkova-se-sreshtnaha-s-aleksandar-vaklin-po-negova-molba.html", "text": "В съдебната палата в София главният прокурор Сотир Цацаров и заместниците му – Иван Гешев и Мария Шишкова, се срещнаха с Александър Ваклин, по негова молба. Това съобщиха от пресцентър на  Прокуратурата . \r\nСрещата е поискана от г-н Ваклин, по повод упражняването на системен и целенасочен натиск спрямо него и семейството му, вследствие на показанията му като свидетел на държавното обвинение по делото срещу кмета на столичния район „Младост“. Александър Ваклин потвърди позицията си, изложена в отвореното му писмо до медиите от 9 август т. г., а именно – че негово законово задължение е да не участва в корупционна схема и да не укрива престъпление, което му е станало известно. Той посочи отново, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини. Тази манипулация на общественото мнение, започнала още при задържането на подсъдимата Десислава Иванчева, продължава като зададена „линия на поведение“ и до настоящия момент, в хода на процедурата по избор на главен прокурор. Александър Ваклин посочи като пример за това статия, публикувана на 07.08.2019 г. в сайта „Бивол“ с неверни твърдения относно придобит имот от семейството на Иван Гешев, с анонимен автор и в същото време, непубликуването от този сайт на правото му на отговор, изпратено още на следващия ден. Съобразно Конституцията на Република България, свободата на изразяване на мнение не може да се използва за уронване на правата и доброто име на другиго, а с подобни публикации „свободата на словото се изопачава до свобода на оклеветяване, открити нападки и подстрекаване към насилие“. \r\nГлавният прокурор и неговите заместници заявиха своето разбиране към изложените от г-н Ваклин проблеми и посочиха, че ще застанат зад всеки свидетел в защита на законовите му права. Ръководството на Прокуратурата е на категоричната позиция, че са недопустими опити за натиск върху свидетели и уронване на доброто им име, включително и чрез дирижирани медийни кампании. Недопустими са и всякакви опити за манипулиране на общественото мнение спрямо хора, изпълнили гражданския си дълг.", "date": "2019.08.26", "title": "Главният прокурор Сотир Цацаров и заместниците му Иван Гешев и Мария Шишкова се срещнаха с Александър Ваклин по негова молба"}
{"url": "http://www.focus-news.net/news/2019/08/26/2692665/gabrovo-oshte-dve-sela-v-obshtinata-minavat-na-voden-rezhim.html", "text": "Още две села на територията на община Габрово минават на режим на водата поради продължителното засушаване и намаления дебит на водоизточниците. Това съобщиха за  Радио „Фокус“ – Велико Търново  от Общината. Населените места са Междени и Узуните, където вода ще има на всеки два дни (48 часа). Пускането и спирането ще става в 09.00 часа. Предложението на кметския наместник влиза официално в сила от днес. \r\nПрез миналата седмица воден режим бе въведен в други пет села – Прахали, Поповци, Гледаци, Чавеи и Кози рог. Повече информация за това кога и как се регулира водоподаването там е публикувана на интернет сайта на Общината. \r\nЛуиза ТРАНЧЕВА", "date": "2019.08.26", "title": "Габрово: Още две села в общината минават на воден режим"}
{"url": "http://www.focus-news.net/news/2019/08/26/2692658/erdogan-turski-voyski-shte-vlyazat-v-severna-siriya-mnogo-skoro.html", "text": "Турски сухопътни сили ще влязат в Северна Сирия, на изток от река Ефрат, „много скоро“, заяви президентът на Турция Реджеп Тайип Ердоган, цитиран от  Anadolu Agency . \r\n„Надявам се никой няма да подложи на изпитание решителността на Турция да изчисти сирийските си граници от терористи“, заяви Ердоган в реч по случай 948-ата годишнина от битката при Манцикерт.  \r\nТурският президент заплаши, че всяко „забавяне“ на изпълнението на споразуменията по сделката, сключена със САЩ за установяване на зона за сигурност в Северна Сирия ще доведе до „изпълняване на плановете“ на Анкара.  \r\n„Усложняването на плановете в региона и огромното количество коварни капани няма да ни възпрепятстват по пътя“, заяви президентът.  \r\n \r\n Превод и редакция:  Теодор Пенев", "date": "2019.08.26", "title": "Ердоган: Турски войски ще влязат в Северна Сирия „много скоро“"}
{"url": "http://www.focus-news.net/news/2019/08/26/2692672/plovdiv-okrazhniyat-sad-ostavi-v-aresta-63-godishniya-mazh-v-chiyato-kashta-byaha-otkrititi-1-kg-kokain-i-blizo-5-kg-heroin.html", "text": "Окръжният съд в Пловдив остави в ареста мъжа от габровското село Гергини, в дома на когото бяха открити големи количества наркотици, предаде репортер на  Радио „Фокус”-Пловдив . В съда бе разгледана мярката за неотклонение на 63-годишния Иван Воденичарски, след като в дома и колата му в село Гергини, Габровска област, бяха открити наркотици за стотици хиляди лева. При съвместна операция на пловдивската и габровска полиция, под ръководството на Окръжната прокуратура в Пловдив, бе установено, че той е укривал в дома си 1 кг кокаин и близо 5 кг хероин. Хероинът е бил закопан на около половин метър под земята в двора на задържания, общото количество е 4 кг. 700 гр. В личния му автомобил пък бе открит 1 кг кокаин. \r\nПрокуратурата повдигна обвинение спрямо Воденичарски за държане и разпространение на наркотични вещества в големи размери – престъпление по чл. 354а ал. 2 изр. 2 вр. ал.1 пр. 1 от Наказателния кодекс. \r\nПо същото досъдебно производство Окръжният съд наложи мярка за неотклонение „задържане под стража” и спрямо турски гражданин, като това определение подлежи на обжалване и протест пред Апелативен съд – Пловдив на 29 август 2019 г. Бяха заловени и освободени под парична гаранция и две жени от Столипиново, които са съпровождали турския гражданин. \r\nВоденичарски е бил пет години в затвор в Турция за трафик на 11 кг хероин, като е бил заловен през 2014 година. По предварителна информация той се познава с турския гражданин именно от затвора, където са били заедно. \r\nЦветана ТОНЧЕВА \r\n \r\n Очаквайте подробности!", "date": "2019.08.26", "title": "Пловдив: Окръжният съд остави в ареста 63-годишния мъж, в чиято къща бяха откритити 1 кг кокаин и близо 5 кг хероин"}
{"url": "http://www.focus-news.net/news/2019/08/26/2692676/kathimerini-turski-iztrebiteli-sa-navlezli-v-gratskoto-vazdushno-prostranstvo-nad-egeysko-more.html", "text": "Турски изтребители са нарушили гръцкото въздушно пространство, като са прелетели над Егейско Море, пише електронното издание на гръцкия вестник  Kathimernini . \r\nДвойка изтребители Ф-16 са навлезли в гръцкото въздушно пространство без да предупредят атинските власти и са преминали над два острова в егейско море, като са летели на височина от около 7 километра.  \r\nМинути по-късно още два самолета Ф-4 са навлезли в небето над Гърция, като са прелетели над същите острови на височина малко повече от 3 километра.  \r\nВсички турски самолети са били прогонени от гръцките военновъздушни сили според международните правила.   \r\n \r\n \r\n \r\n \r\n Превод и редакция:  Теодор Пенев", "date": "2019.08.26", "title": "Kathimerini: Турски изтребители са навлезли в Гръцкото въздушно пространство над Егейско Море"}
{"url": "http://www.focus-news.net/news/2019/08/26/2692675/blagoevgrad-silen-dazhd-pridruzhen-s-vyatar-i-gramotevitsi-vali-v-grada.html", "text": "Силен дъжд, придружен с вятър и гръмотевици, вали в Благоевград, предаде репортер на  Радио „Фокус“ – Пирин . Пътните настилки са мокри и хлъзгави, затова е необходимо шофьорите да карат с повишено внимание. На пешеходците се препоръчва също да се придвижват предпазливо. Засега няма данни за възникнали инциденти или проблеми, вследствие на валежите. \r\nЛивия НИНОВА", "date": "2019.08.26", "title": "Благоевград: Силен дъжд, придружен с вятър и гръмотевици, вали в града"}
{"url": "http://www.focus-news.net/news/2019/08/26/2692677/kyustendil-sadat-v-dupnitsa-e-prekratil-proizvodstvoto-po-ukaza-za-borba-s-huliganstvoto-za-sluchaya-sas-strelbata-v-zavedenie-v-bobov-dol-i-e-izpratil-materialite-v-prokuraturata.html", "text": "Съдът в Дупница е изпратил случая със стрелбата в заведение в Бобов дол в Прокуратурата. Това съобщиха за  Радио „Фокус” – Кюстендил  от Районен съд- Дупница. Съдът е прекратил производството по Указа за борба с дребното хулиганство срещу 61-годишният мъж, стрелял с газов пистолет в заведение и е изпратил материалите по случая на Районна прокуратура- Дупница. Инцидентът е от 24 август, когато в питейно заведение след употреба на алкохол, мъжът е отправял неприлични думи и изрази, след което е произвел изстрел с газов пистолет срещу друго лице, жител на Бобов дол, с което си действие е предизвиквал негодуване и възмущение сред клиентите и гостите на обекта. От събраните доказателства и от обясненията на нарушителя е установено, че не се касае за проява по Указа за бора с дребното хулиганство. Доколкото има данни за евентуално причинени увреждания и начина на причиняване, както и, че евентуалното увреждане е в резултат на изстрел с газов пистолет, съдът е счел, че са налице данни за евентуално престъпление и материалите са изпратени в прокуратурата. \r\nВенцеслав ИЛЧЕВ", "date": "2019.08.26", "title": "Кюстендил: Съдът в Дупница е прекратил производството по указа за борба с хулиганството за случая със стрелбата в заведение в Бобов дол и е изпратил материалите в Прокуратурата"}
{"url": "http://www.focus-news.net/news/2019/08/26/2692670/reuters-darzhavite-ne-se-saobrazyavat-s-mezhdunarodnoto-pravo-spored-zarif.html", "text": "Незачитането на международното право се увеличава, заяви иранският министър на външните работи Мохамед Джавад Зариф  по време на среща в Пекин с дипломата на китайското правителство и държавен съветник Уанг Йи, съобщава  Reuters . \r\n„Отхвърлянето на международното право, не само липсата на уважение към него, а всъщност презрението към международното право, нараства и ние трябва да работим заедно“, заяви Зариф пред Уанг в коментари пред репортери.  \r\nМинистърът добави, че е в Пекин за да информира китайския дипломат за последните срещи във Франция, свързани с ядрената сделка с Иран, но не разкри повече детайли.  \r\nЗариф посети по-рано срещата на страните от Г-7 в Биариц, за да разговаря с нейния домакин, президента на Франция Еманюел Макрон в опит да бъде намалено напрежението между Техеран и Вашингтон.  \r\n \r\n Превод и редакция:  Теодор Пенев", "date": "2019.08.26", "title": "Reuters: Държавите не се съобразяват с международното право, според Зариф"}
{"url": "http://www.focus-news.net/news/2019/08/26/2692673/afp-postignahme-golyama-krachka-napred-v-pregovorite-s-iran-tvardi-angela-merkel.html", "text": "Германският канцлер Ангела Меркел заяви, че групата на държавите от Г7, която се срещна за последен ден от срещата от високо равнище в Биариц, е направила \"голяма крачка напред\" в преговорите с Иран, предава  Reuters . \r\n\"Това е голяма стъпка напред. Сега има атмосфера, в която разговорите са добре дошли\", каза тя и добави, че преговорите ден по-рано са се състояли \"в координация със САЩ. \" \r\nПо-рано министърът на външните работи на Иран, Джавад Зариф посети срещата на „големите седем“ и разговаря с президента на Франция Еманюел Макрон във връзка с ядрената програма на Техеран.  \r\nПрезидентът на САЩ Доналд Тръмп заяви, че е очаквал посещението на Зариф, но не пожела да разговаря с него, понеже според него „твърде рано“ за такъв разговор. \r\n \r\n Превод и редакция:  Теодор Пенев", "date": "2019.08.26", "title": "AFP: Постигнахме „голяма крачка напред“ в преговорите с Иран, твърди Ангела Меркел"}
{"url": "http://www.focus-news.net/news/2019/08/26/2692678/emiliya-ilieva-statisticheski-izsledvaniya-blagoevgrad-446-dela-sa-zavarsheni-s-efektivno-osazhdane-prez-2018-g-v-oblastta.html", "text": "През 2018 година в област Благоевград са приключили делата за 1 602 извършени престъпления. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ делата за 466 от тях са завършили с ефективно осъждане, за 835 – с условно осъждане, за 48 – с оправдаване, за 13 – с прекратяване, и за 240 – с освобождаване от наказание.  \r\n„С осъдителни присъди – ефективни и условни, са приключили делата за 1 301 извършени престъпления, което е повече с 1.0% в сравнение с 2017 година“, каза още Илиева. Тя добави, че броят на обвиняемите лица в областта през 2018 година е 1 528, от които с ефективна осъдителна присъда са приключили делата на 426 лица – 27.9% от общия брой на обвиняемите. Илиева отбеляза, че условно осъдени са 804 лица, или 52.6 % от общия брой на обвиняемите, а  освободени от наказателна отговорност са 238 лица, или 15.6% от общия брой на обвиняемите. Оправдателни присъди са получили 46 обвиняеми лица (3.0%).  \r\nИлиева отбеляза, че спрямо 14 души или 0.9% делата са прекратени. Тя отбеляза, че през 2018 година броят на осъдените лица с влезли в сила присъди в област Благоевград е 1 230. „В сравнение с 2017 г. се наблюдава намаление с 0.9%. Осъдените непълнолетни лица – 14 – 17 години съставляват 3.3% от всички осъдени лица и достигат 41“, коментира Илиева. \r\nЛивия НИНОВА", "date": "2019.08.26", "title": "Емилия Илиева, „Статистически изследвания“-Благоевград: 446 дела са завършени с ефективно осъждане през 2018 г. в областта"}
{"url": "http://www.focus-news.net/news/2019/08/26/2692679/sport-nikolay-mihaylov-e-otpadnal-ot-planovete-na-balakov-za-macha-s-angliya.html", "text": "Футбол: Вратарят на Левски Николай Михайлов е отпаднал от плановете на Балъков за мача с Англия на 7 септември на стадион „Уембли“. Причината е, че Михайлов е твърда резерва в клуба си и националният селекционер смята, че не е в подходяща форма за националния отбор. \r\nТреньорът на Левски разчита на черногореца Милан Миятович, въпреки силните мачове на Михайлов през пролетния полусезон.", "date": "2019.08.26", "title": "Спорт: Николай Михайлов е отпаднал от плановете на Балъков за мача с Англия"}
{"url": "http://www.focus-news.net/news/2019/08/26/2692674/aktsenti-v-predavaneto-sofiyska-tribuna-po-radio-fokus.html", "text": "Близо 2 месеца преди местните избори, в предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“  всеки понеделник продължаваме срещите си с кандидатите за кметове от БСП за столичните райони.  \r\nДнес в първата част на се връщаме назад във времето, в студентските си години, защото наш гост е кандидатът за кметския пост в район Студентски Георги Йорданов. Той е на 27 години, юрист. В момента е докторант по „Политология“. Георги Йорданов е и член на Младежкото обединение в БСП район „Студентски” и е познат като едно от Младите лица на партията. С него ще разговаряме за това какъв живот кипи там и с какво се различава от останалите столични райони.  \r\nСлед 17.30 в студиото ни посрещаме Цецка Кочкова, на която БСП – Кремиковци ще разчита на предстоящите местни избори. Тя е председател на районната организация. Училищен психолог, на 57 години. Кочкова е била кмет на Долни Богров в периода 2011 – 2015 година. С нея ще разговаряме за проблемите на района, за решенията им, за мотивацията и приоритетите й. \r\nГостите в студиото ни ще отговарят на слушателски въпроси на телефон 0882 802 802. \r\n \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.08.26", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/08/26/2692668/vratsa-1548-sobstvenitsi-shte-poluchat-ednokratno-obezshtetenie-za-umartveni-zhivotni-zaradi-afrikanskata-chuma-v-razmer-na-300-lv.html", "text": "1548 собственици ще получат еднократно обезщетение за умъртвени животни заради африканската чума в размер на 300 лв. Това съобщиха от  Областна администрация Враца . На днешното заседание на Областната епизоотична комисия бяха утвърдени списъците с информация за стопаните, извършили доброволно клане на прасета в обекти от типа „заден двор“ в 20 км зона около индустриалната ферма в с. Чирен. „Данните сочат, че 53 са населените места в областта, в които е извършена превантивната мярка, а общо 1548 собственици ще получат еднократно обезщетение в размер на 300 лв.“, обобщи председателстващият заседанието заместник областен управител Мирослав Комитски. Той поясни, че утвърдените списъци ще бъдат публикувани на видно място. От утре, 27.08.2019 г., стартира процедурата по подаване на заявления за обезщетения в кметствата по образец, в който всеки собственик декларира, че е извършил доброволно клане на прасета за угояване в личното си стопанство и дезинфекция. Собственикът трябва да заяви също, че няма да населва обекта с прасета за период най-малко от 12 месеца след последната дезинфекция и без регистрацията му. \r\nКметовете на населени места следва за изготвят Констативен протокол за удостоверяване на извършено клане и почистване, който е неразделна част от Заявлението. Изготвените документи ще бъдат предоставени на Областна дирекция „Безопасност на храните“ – Враца. Изплащането ще се извършва по график за всяко населено място.  \r\nНа заседанието, заместник областният управител Мирослав Комитски акцентира, че информационната кампания, провеждана от Министерство на земеделието, храните и горите и научната общност по отношение на Африканската чума по свинете продължава.  \r\n„Към организацията на кампанията е включена и Национална служба за съвети в земеделието, а целта на мероприятията е да бъдат запознати повече на брой стопани с опасността на заболяването и превантивните мерки за недопускане на разпространението му“, заяви Комитски.  \r\nПо предложение на членовете на Областната епизоотична комисия, информационна кампания предстои да се проведе в населените места от общините Бяла Слатина, Мездра и Роман.", "date": "2019.08.26", "title": "Враца: 1548 собственици ще получат еднократно обезщетение за умъртвени животни заради африканската чума в размер на 300 лв."}
{"url": "http://www.focus-news.net/news/2019/08/26/2692681/prokuror-marin-peltekov-teparva-shte-se-ustanovyava-otkade-e-dostaven-narkotikat-otkrit-v-doma-na-63-godishniya-gabrovets-razsledvaneto-e-v-ranna-faza.html", "text": "Тепърва ще се установява откъде е доставен наркотикът, който бе открит в дома и колата на 63-годишния Иван Воденичарски от село Гергини, Габровско. Това съобщи пред журналисти наблюдаващият делото прокурор от Окръжната прокуратура в Пловдив Марин Пелтеков, предаде репортер на  Радио „Фокус”-Пловдив . По думите му разследването е все още в много ранна фаза и това не се знае. „Не са готови и химическите експертизи, които да докажат какво е наличието на упойващото вещество в двата наркотика“, каза прокурор Пелтеков. Според него засега е ясно само кой на кого той е предал наркотика и кой какво звено заема във веригата. Предполага се, че наркотикът е бил предназначен за разпространение в Пловдив, тъй като част от него е открита в града, в 250-грамови разфасовки, каквито досега не са били срещани. Жените от Столипиново пък са били последващото звено след турския гражданин, който им го е продавал. Прокурор Пелтеков заяви, че той пък е получил наркотиците от Воденичарски. В момента двамата са в отделни килии и няма опасност от поддържане на връзка помежду им. \r\nРазследващите все още не знаят и дали вече има пласиран наркотик от Иван Воденичарски. Не се знае колко точно наркотици е съхранявал той, освен откритото количество. Мъжът сам е изкопал наркотика, заровен в двора на къщата му, като по този начин е съдействал на полицията. \r\nНаказателният кодекс предвижда наказание лишаване от свобода за срок от 5 до 15 години и глоба в размер от 20 000 до 100 000 лева за престъплението, в което е обвинен Воденичарски. \r\nОкръжните съдии прецениха, че от събраните до момента доказателства, включително от разпити на свидетели, експертни справки и други, може да се направи обосновано предположение, че обвиняемият е извършил престъплението, в което е обвинен, и приеха, че при по-различна мярка за неотклонение от „задържане под стража” има реална опасност той да извърши ново престъпление, включително и да въздейства върху свидетели. \r\nОпределението на съда не е окончателно и подлежи на протест и обжалване пред Апелативен съд – Пловдив на 3 септември, от 10.00 часа. \r\nЦветана ТОНЧЕВА", "date": "2019.08.26", "title": "Прокурор Марин Пелтеков: Тепърва ще се установява откъде е доставен наркотикът, открит в дома на 63-годишния габровец, разследването е в ранна фаза"}
{"url": "http://www.focus-news.net/news/2019/08/26/2692680/stara-zagora-nagradi-na-chetirinadesetiya-natsionalen-trakiyski-folkloren-sabor-bogorodichna-stapka-2019.html", "text": "Награди за принос в съхраняване и популяризиране на традиционната ни култура бяха връчени по време на Четиринадесетия национален тракийски фолклорен събор „Богородична стъпка `2019“ в Старозагорските бани, съобщиха от пресцентъра на  Община Стара Загора . \r\n \r\nНаграда на кмета на Община Стара Загора – за цялостно представяне – НЧ „Пробуда 1927“, с. Бозвелийско, общ. Провадия \r\nНаграда на Тракийско дружество „Одринска епопея“ Стара Загора – ПГ за автентичен фолклор „Родопчани“ при НЧ „Развитие 1873“, гр. Пещера \r\nНаграда на Съюза на тракийските дружества - ФА „Кап. П. Войвода“ при Тракийско дружество „Родопи“, гр. Асеновград \r\nНаграда на младежко тракийско дружество - Детски групи „Хорце“ при НЧ „Заря 1957“, с. Минерални бани, обл. Хасково \r\nНаграда на Зонта клуб - Школа по изкуствата „Илия Аврамов“ при НЧ „Д. П. Сивков 1870“, гр. Нова Загора  \r\n \r\nПлакет и диплом за принос в съхранението и развитието на фолклора:  \r\n \r\nВЪЗРАСТНИ – I СЦЕНА, 24-25.08. 2019 г. \r\n \r\n1. ТД „Георги Сапунаров“ и НЧ „Тракия 2008“, гр. Хасково, община Хасково - Ансамбъл за народни песни и танци „Китна Тракия“, гр. Хасково  \r\n2.  ТД „Родопи“, гр. Асеновград  \r\n3. НЧ „Пробуда 1927“ с. Бозвелийско, общ. Провадия – Група за народни обичаи и ритуали: Обичай „Кукери на Сирни Заговезни“ \r\n4. НЧ „Пробуда 1927“ с. Бозвелийско“, общ. Провадия – Младежки танцов състав, с. Бозвелийско, общ. Провадия \r\n5. НЧ „Антон Билкин 1929“, гр. Хисаря, кв. Веригово  \r\n6. Танцова група при НЧ „Георги С. Раковски 1920“, с. Златия, община Добрич  \r\n7. – Женска фолклорна група „Северняшка китка“ при НЧ „Просвета 1898“, с. Страхилово, община Полски Тръмбеш \r\n8. Петър Петров, гр. Полски Тръмбеш \r\n9. Женска група за автентичен фолклор при НЧ „Светлина 1909“, с. Белчин, община Самоков \r\n10. Фондация „Съпричастие“ – Център за социална рехабилитация и интеграция за възрастни хора с увредено зрение, гр. Варна \r\n11. Танцова група „Надиграй ме – Галата“ при НЧ „Васил Левски – Галата 1927“, гр. Варна  \r\n12. Мъжка певческа групи при НЧ „Съзнателност 1899“, с. Овча могила, общ. Свищов \r\n13.Мъжка певческа фолклорна група при НЧ „Христо Ботев 1897“, с. Розово, общ. Казанлък  \r\n14. Певческа група при НЧ „Светлина 1904“, с. Дунавци, общ. Казанлък  \r\n15. НЧ „Железник 1988“, гр. Стара Загора  \r\n16. Певческа група за автентичен фолклор при НЧ „Светлина 1910“, с. Трояново, общ. Раднево  \r\n17. ПК „Васил Левски“, с. Горни Домлян, общ. Карлово  \r\n18. Певчески състав за изворен фолклор при ПК „Надежда“, с. Бегунци, общ. Карлово  \r\n19. Фолклорна певческа група при НЧ „Искра 1872“, с. Попинци, община Панагюрище \r\n20. Певческа група „Златен клас“ при НЧ „Митьо Станев 1929“, с. Малко Кадиево, общ. Стара Загора \r\n21. Танцова група „Кадиевци“ при НЧ „Митьо Станев 1929“, с. Малко Кадиево, общ. Стара Загора \r\n22. НЧ „Пробуда 1872“, с. Баня, общ. Панагюрище \r\n23. Танцова група „Инджексарлийки 2015“ при НЧ „Христо Ботев 1929“, с. Окоп, общ. Тунджа \r\n24. НЧ „Светлина 1926“, с. Селиминово, общ. Сливен \r\n25. НЧ „Светлина 1871“, с. Соволяно, общ. Кюстендил \r\n \r\nВЪЗРАСТНИ – II СЦЕНА, 24-25. 08. 2019 г. \r\n \r\n1. НЧ „Съзнание 1933“, с. Християново, общ. Стара Загора \r\n2. НЧ „Пробуда 1925“, с. Яворово, общ. Стара Загора  \r\n3. НЧ „Светлина 1928“, с. Ръжена, общ. Казанлък \r\n4. ПК „Недялко Царев“, гр. Ямбол, общ. Ямбол \r\n5. НЧ „Стефан Генчев 1901“, с. Хрищени, общ. Стара Загора \r\n6. НЧ „Отец Паисий 1909“, с. Малево, общ. Чепеларе \r\n7. НЧ „Алеко Константинов 1907“, с. Марково, общ. Родопи \r\n8. ПК, гр. Асеновград \r\n9. НЧ „Наука 1884“, с. Чешнигирово, общ. Садово \r\n10. НЧ „Йордан Йовков 1941“, с. Котленци, общ. Добрич \r\n11. НЧ „Възраждане 1927“, с. Калояновец, общ. Стара Загора \r\n12. НЧ „Св. Св. Кирил и Методий 1924“, с. Елена, общ. Хасково \r\n13. НЧ „Христо Ботев 1836“, с. Бяла, общ. Сливен – Самодеен състав „Олелия“ \r\n14. НЧ „Стефан Караджа 1936“, с. Телериг, общ. Крушари \r\n15. НЧ „Свобода 1940“, с. Граничар, общ Шабла \r\n16. НЧ „Светлина 1927“, с. Тракия, общ. Опан \r\n17. НЧ „Н. Й. Вапцаров 1918“, с. Ново Железаре, общ. Хисаря \r\n18. ПК „Тунджа“ кв. „Речица“, гр. Сливен \r\n19. НЧ „Светлина 2004“, с. Дряново, общ. Тунджа \r\n20. НЧ „Развитие 1873“, гр. Пещера, общ. Пещера \r\n21. НЧ „Славейков“, Тракийско дружество „Странджа“, гр. Бургас“, общ. Бургас \r\n22. НЧ „Пробуда 1928“, с. Маджерито, общ. Стара Загора \r\n23. НЧ „Цвятко Радойнов“, гр. Крън, общ. Казанлък \r\n24. НЧ „Надежда 1926“, с. Гергевец, общ. Сливен \r\n25. НЧ „Настроение 2017“ Стара Загора \r\n \r\nДЕТСКИ ПЛАКЕТИ \r\n \r\n1. НЧ „Д. П. Сивков 1870“, гр. Нова Загора, общ. Нова Загора - Школа по изкуствата „Илия Аврамов“ \r\n2. НЧ „Заря 1957“, с. Минерални бани, общ. Минерални бани – Детски групи „Хорце“ – до 6 г. \r\n3. НЧ „Заря 1957“, с. Минерални бани, общ. Минерални бани – Детски групи „Хорце“ – до 12 г. \r\n4. Дует на ДВГ „Чичопей“ при НЧ „Иван Вазов 1893“, с. Първомайци, общ. Горна Оряховица \r\n5. НЧ „Св. Патриарх Евтимий 1935“, с. Борово, общ. Стара Загора – Даниел Йовчев, певец, 10 г. \r\n6. Мария Кънчева, с. Бяло поле, общ. Опан, певица, 8 г. \r\n7. Алекс Колев, гр. Варна, 11 г. \r\n8. Виктор Колев, СУ за ХНИ „Константин Преславски“, гр. Варна,  13 г. \r\n9. Детска певческа групи при НЧ „Зора 1928“, с. Ханово, общ. Тунджа  \r\n10. Детска танцова група „Иробалийче“ при НЧ „Пробуда 1905“, с. Криво поле, общ. Хасково  \r\n11. Стефани Стоянова - НЧ „Наука 1884“, с. Чешнигирово, общ. Садово  \r\n12. Детска певческа група при НЧ „Кирил и Методий 1896“ с. Александрово, общ. Павел баня  \r\n13. Танцова група „Беленче“ при НЧ „Христо Ботев 1936“, с. Бяла, общ. Сливен", "date": "2019.08.26", "title": "Стара Загора: Награди на Четиринадесетия национален тракийски фолклорен събор „Богородична стъпка `2019“"}
{"url": "http://www.focus-news.net/news/2019/08/26/2692684/d-r-marina-ivanova-fondatsiya-chetiri-lapi-bezdomnite-kucheta-se-prevarnaha-v-chast-ot-gradskata-sreda.html", "text": "Бездомните кучета се превърнаха в част от градската среда в почти всеки един град в България. Това каза ветеринарният лекар от Фондация „Четири лапи“  в интервю за  Агенция „Фокус“   за бездомните кучета по повод Световния ден на кучето. По думите ѝ популацията от бездомните животни е започнала още преди 10 години. „След влизане в сила на Закона за защита на животните, по-големите градове основно започнаха да прилагат мерките по закона и да осигуряват както кастрация, така и ваксинация срещу бяс и обезпаразитяване на тези животни. Това доведе до доста голямо намаляване на популацията на безстопанствени животни. В много от по-големите градове те станаха почти изчезващ вид, защото се наблюдава по-възрастна популация, животните са кастрирани и спокойни“, обясни тя. Иванова допълни, че все още има безотговорни хора, които продължават да изхвърлят своите кучете или нежеланите им потомства на улицата. „За съжаление, често се случва животните да пострадат – да бъдат блъскани от коли, недобросъвестни граждани да ги нараняват или да изхвърлят отровни примамки. Оставени самостоятелно в градски условия, кучетата са изложени на риск и в „Четири лапи“ получаваме ежедневно страшно много сигнали от територията на цялата страна, а ние не можем да помогнем на всички животни. Затова се обръщаме към хората да ни съдействат“, посочи ветеринарният лекар. \r\nТя апелира, когато хората намерят ранено животно, да го заведат във ветеринарен кабинет или ветеринарна клиника, където да бъде прегледано. \r\n \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.08.26", "title": "Д-р Марина Иванова, Фондация „Четири лапи“: Бездомните кучета се превърнаха в част от градската среда"}
{"url": "http://www.focus-news.net/news/2019/08/26/2692685/emblemata-na-pirinskiya-kray-ansambal-pirin-predstavi-tvorchestvoto-si-v-amfipoli-gartsiya.html", "text": "На 24 и 25 август изпълнителите от Ансамбъл „Пирин“ представиха българския фолклор по време на двудневен трансграничен фестивал в Амфиполи, Гърция. Фестивалът е под наслов „Традиции, танци, музика и култура“. Това съобщиха от пресцентъра на  Община Благоевград . Артистите от Емблемата на Пиринския край за пореден път впечатлиха чуждестранната публика. \r\nФестивалът се реализира по проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация”, с акроним „Култура без граници“, финансиран по Програма ИНТЕРРЕГ V-A Гърция - България 2014-2020. \r\nВ рамките на инициативата бяха организирани работилницата за деца и юноши, Културен информационен ден „Популяризиране на културното наследство и устойчиво местно развитие: от планиране до изпълнение“. В Нощ на музиката и танците участие взеха:  културно сдружение „Нео епивати”, културно-фолклорна асоциация на Солун „Приятели на традицията”, фолклорен ансамбъл „Пирин“, Благоевград, Полифонична група „Пентатоно“,  музикална група „Плагиос.“ \r\nВ момента тече подготовката за второто издание на фестивал „Балкански игри“, който ще се проведе на 28-29 септември 2019 г в Благоевград. Той е част от част от дейностите по проект „Култура без граници“. \r\nПо време на форума участие взеха още Министър на вътрешните работи (сектор Македония и Тракия) г-н Теодорос Караоглу, културни дейци и общественици.", "date": "2019.08.26", "title": "Емблемата на Пиринския край Ансамбъл „Пирин“ представи творчеството си в Амфиполи, Гърция"}
{"url": "http://www.focus-news.net/news/2019/08/26/2692688/voennosluzheshti-ot-vaorazhenite-sili-obezvrezhdat-boepripas-vav-vidin.html", "text": "Специализиран екип от 10-ти механизиран батальон - Враца от състава на Сухопътните войски беше задействан в 14.20 часа днес, 26 август, с цел разузнаване и последващо унищожаване на силно корозирал 152 мм снаряд. Това съобщиха от  Министерство на отбраната . Боеприпасът е открит при изкопни дейности до Банка „ДСК“ в гр. Видин. Транспортирането и унищожаването на открития боеприпас ще се извърши при спазване на всички необходими мерки за безопасност. Ръководител на екипа е старши лейтенант Петър Петров. Военнослужещи от Националния военен университет „В. Левски“ ще извършат утре, 27 август, разузнаване и унищожаване на три боеприпаса, открити в района на „Дунавски драгажен флот“ АД, гр. Русе. При първоначалния оглед е установено, че това са  силно корозирали 120 мм снаряди. Ръководител на екипа е подполковник Йордан Терзиев. Днес, 26 август, военнослужещи от 29-ти механизиран батальон – Шумен от състава на Единния център за начална подготовка унищожиха артилерийски снаряд, открит при почистване на обработваема нива в землището на с. Разбойна, област Търговище. Ръководител на специализирания екип е капитан Цветан Владимиров.", "date": "2019.08.26", "title": "Военнослужещи от Въоръжените сили обезвреждат боеприпас във Видин"}
{"url": "http://www.focus-news.net/news/2019/08/26/2692682/tass-prezidentat-na-iran-hasan-rouhani-se-namira-v-biarits-po-pokana-na-npo.html", "text": "Президентът на Иран Хасан Роухани се намира в Биариц по време на срещата на върха на Г-7, но той е бил поканен от неправителствени организации (НПО). Това заяви френският президент Еманюел Макрон, говорейки на пресконференция, цитиран от  TACC . \r\n\"Що се отнася до лидера Роухани, той e във Франция по покана на неправителствени организации, а не по покана на председателството на Г7 на страната,\" каза френският президент. \r\nМакрон добави, че не се е срещал лично с Роухани, „но ако (иранският президент) иска, той  е готов да го направи“. \r\nВ неделя иранският външен министър Мохамад Джавад Зариф пристигна на срещата на върха на Г-7 в Биариц, чието посещение не беше планирано съгласно официалната програма . Консултациите на иранския външен министър в Биариц продължиха 3 часа и половина. От тях Зариф разговаря с Макрон около половин час, а останалото време с екип от френски преговарящи, водени от външния министър Жан-Ив Льо Дриан. \r\nПредставител на Елисейския дворец изрази удовлетворение от резултата от срещата. Президентът на САЩ Доналд Тръмп заяви в понеделник, че не е възразил срещу пристигането на Зариф на срещата на върха, но не е искал да се срещне с него. \r\n \r\n  Юлиян Марков", "date": "2019.08.26", "title": "ТАСС: Президентът на Иран Хасан Роухани се намира в Биариц по покана на НПО"}
{"url": "http://www.focus-news.net/news/2019/08/26/2692683/shumen-naznachen-e-sastavat-na-obshtinskata-izbiratelna-komisiya.html", "text": "Централна избирателна комисия (ЦИК) е назначила Общинската избирателна комисия (ОИК) в Шумен за изборите за общински съветници и за кметове на 27 октомври 2019 г. в състав от 13 членове. Това сочи справка в сайта на  ЦИК . Председател на ОИК - Шумен е Василина Иванова Кънчева, а нейни заместници - Севдалина Петрова Герджикова и Валентина Христова Йорданова. Дениз Айнур Джелял заема секретарското място. Общинската избирателна комисия встъпва в правомощията си на 7 септември.", "date": "2019.08.26", "title": "Шумен: Назначен е съставът на Общинската избирателна комисия"}
{"url": "http://www.focus-news.net/news/2019/08/26/2692689/d-r-marina-ivanova-fondatsiya-chetiri-lapi-narastva-tendentsiyata-horata-da-osinovyavat-bezdomni-kucheta-vmesto-da-si-kupuvat-porodisti.html", "text": "Тенденцията през последните години е да се увеличават хората, които предпочитат да осиновят бездомно животно, отколкото да си купуват породисто. Това каза ветеринарният лекар от Фондация „Четири лапи“  в интервю за  Агенция „Фокус“   за бездомните кучета по повод Световния ден на кучето. Според нея това е най-добрата стъпка, която един отговорен гражданин може да предприеме, за да помогне на тези, които са се озовали по един или друг начин на улицата. „Тези животни са много любвеобилни и ще бъдат винаги благодарни на своите стопани. За мен най-важното е човек да направи този избор отговорно и да знае с какво се захваща“, отбеляза Иванова. По думите ѝ работата с бездомни животни дава чувство на изпълнен дълг, защото се грижат за животни, за които няма кой да се грижи. Тя поясни, че имат проекти в различни страни по целия свят, благодарение на които се ваксинират и кастрират безстопанствени кучета. „Насочваме се и към въвеждането на различни законодателни промени, така че да се осигури една постоянност на тези действия“, добави ветеринарният лекар. \r\n \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.08.26", "title": "Д-р Марина Иванова, Фондация „Четири лапи“: Нараства тенденцията хората да осиновяват бездомни кучета, вместо да си купуват породисти"}
{"url": "http://www.focus-news.net/news/2019/08/26/2692687/kazanlak-sas-spektakala-na-ansambal-chinari-trakite-shte-badat-otkriti-ofitsialno-xiv-praznitsi-v-dolinata-na-trakiyskite-tsare.html", "text": "XIV Празници в Долината на тракийските царе ще бъдат открити на 30 август от 20 часа пред Тракийската гробница в парк „ Тюлбето” със спектакъла на Ансамбъл „ Чинари” – „ Траките”, каза за  Радио „ Фокус”   Сребра Касева, началник – кабинет на кмета.\t \r\nПо време на официалното откриване ще бъде връчена по традиция и наградата на името на проф. Александър Фол, за която номинациите тази година са пет. Комисия ще избере тазгодишния носител на наградата. Тя се присъжда за цялостен принос в развитието на тракийската култура в България.  \r\nПрограмата вечерта ще продължи с концерт от афиша на традиционния джаз фестивал на представителния диксиленд на Сухопътните войски на НАТО. Първата джаз вечер ще бъде на 29 август. В рамките на фестивала ще бъде представена и една книга – „ Джазът в България, българите в джаза” на джаз критика Владимир Гаджев. В програмата на фестивала са включени изпълнения на български и чуждестранни джаз изпълнители. \r\n„ В програмата на Тракийските празници са включени събития за всички възрасти”, каза още Касева. Ще бъде представена книгата „ Атрофия на сетивата” на проф. Евгени Велев, ще бъдат открити и множество изложби. В Кулрутно – информационния център ще бъдат открити „ Мегалитните паметници в Сърнена Средна гора” и „ Тракийската култура по света” на Центъра по тракология към Института по Балканистика при Българска академия на науките със съдействието на проф. Валерия Фол. В Художествената галерия ще бъде открито Международно биенале на изкуствата. \r\nЕдно от знаковите събития на празници е Научната конференция по проблемите в науката и изследванията за траките, организирана от Исторически музей „ Искра”. Тя ще бъде открита на 29 август, в петък в 13.30 часа, в Културно – информационния център на ул. „ Искра” 4, и ще продължи два дни. В нея ще вземат участие учени – траколози, преподаватели в различни университети в България. Темите, които ще бъдат засегнати по време на конференцията и докладите, които ще бъдат изнесени, ще бъдат събрани в специален сборник.  \r\n„ Край Казанлък има много интересни места, известни със своята мистика. Едно такова място се намира край село Ясеново – природен феномен, наречен котката”, подчерта Касева. В събота на 30 август, ще се проведе 15-минутен поход по екопътека, която отвежда към скалната обсерватория „ Котката” и където ще може да бъде наблюдавано принаването на слънцето през този скален феномен. Началото е в 8.30 часа от центъра на село Ясеново.  \r\nЧаст от програмата на празниците е изложението „ Виното на траките”. Тази година то ще се проведе съвместно с Българската асоциация на независимите лозаро – винари.От няколко години изложението се провежда до Тракийската гробница впарк „ Тюлбето”, като в него се презентират тракийски вина. „ Благодарни сме на асоциацията, която освен с логистично помощ, ще се включи и със своите винарски изби, за да стане по – мащабно събитието и един ден то да бъде и с конкурсен характер”, поясни Сребра Касева. В изложението ще участват и производители на български сирена и български хлябове. \r\nВ програмата на Празници в Долината на тракийските царе 2019 са предвидени множество спортни събития, които са част от тракийската култура и бит. За втора поредна година ще се проведе т. нар. Тракийски сървайвър, който ще бъде под надслов „ Оцеляването”. Това е състезание – игра за възрастни, която се провежда съвместно със Сдружение „ Айрън”. Повече от месец вече тече регистрация за състезанието, като до момента има записани немалко желаещи да се включат в надпреварата. Записването ще продължи и в самия ден на състезанието. Предвиден е маршрут, който включва обиколка на Казанлък, като участниците ще попадат в различни ситуации и ще трябва да преодоляват различни препятствия. В сървайвъра ще участват клубовете по ориентиране, по катерене и по спортна стрелба. \r\nОще две събития със спортен характер включва програмата на Тракийските празници. Едното е Обиколка на Долината на тракийските царе – състезание по планинско колоездене, съвместно с клуба „ Дарт райдърс”, под патронажа на председателя на Общинския съвет Николай Златанов. Другото състезание, „ Тракийски царе” е полумаратон, спортно състезание по бягане, съвместно с Туристическо дружество „ Орлово гнездо”. \r\nВ празничната програма са предвидени и редица събития предназначени за деца, като боди арт и анимации с образователен характер. \r\nСлавяна ГАЙДАРОВА", "date": "2019.08.26", "title": "Казанлък: Със спектакъла на Ансамбъл „ Чинари” – „ Траките” ще бъдат открити официално XIV  Празници в Долината на тракийските царе"}
{"url": "http://www.focus-news.net/news/2019/08/26/2692690/burgas-ministarat-na-transporta-rosen-zhelyazkov-kmetat-na-burgas-dimitar-nikolov-i-kapitan-zhivko-petrov-shte-dadat-kratak-brifing-vav-foayeto-na-magaziya-1-na-pristanishte-burgas.html", "text": "Министърът на транспорта Росен Желязков, капитан Живко Петров – директор на Изпълнителна агенция „Морска администрация“ и кметът на Бургас Димитър Николов ще дадат кратък брифинг от 11.30 часа във фоайето на Магазия 1 в зоната за обществен достъп на Пристанище Бургас, съобщиха от пресцентъра на  Община Бургас .", "date": "2019.08.26", "title": "Бургас: Министърът на транспорта Росен Желязков, кметът на Бургас Димитър Николов и капитан Живко Петров ще дадат кратък брифинг във фоайето на Магазия 1 на Пристанище Бургас"}
{"url": "http://www.focus-news.net/news/2019/08/26/2692692/api-utre-ot-ot-930-ch-do-1530-ch-dvizhenieto-po-am-hemus-v-tunel-topli-dol-v-posoka-varna-shte-se-osashtestvyava-v-edna-lenta-poradi-remontni-deynosti.html", "text": "Утре от 9:30 ч. до 15:30 ч. движението по АМ \"Хемус\" в тунел \"Топли дол\" в посока Варна ще се осъществява в една лента поради ремонтни дейности на осветителните тела в съоръжението. Това съобщиха от пресцентъра на  Агенция \"Пътна инфраструктура\" . Ще се ограничи активната лента, като движението ще се извършва в изпреварващата лента.", "date": "2019.08.26", "title": "АПИ: Утре от от 9:30 ч. до 15:30 ч. движението по АМ \"Хемус\" в тунел \"Топли дол\" в посока Варна ще се осъществява в една лента поради ремонтни дейности"}
{"url": "http://www.focus-news.net/news/2019/08/26/2692693/smolyan-kmetat-na-nedelino-shte-nagradi-mladi-hudozhnitsi-po-vreme-na-ofitsialno-otkrivane-na-fitnes-i-shah-ploshtadka-pred-turisticheskiya-informatsionen-tsentar-na-28-avgust.html", "text": "Кметът на Неделино ще награди млади художници по време на официално откриване на фитнес и шах площадка пред Туристическия информационен център на 28 август. Това съобщи за  Радио „Фокус“  Здравко Димитров, зам.-кмет на Община Неделино. От 10.30 часа обновения обект по проекта „Облагородяване на дворно пространство в двора на Туристически информационен център (ТИЦ)-Неделино“, по програма „Красива Б“ ще бъде представен пред обществеността и ще бъде даден курбан за здраве и благополучие в сградата на ТИЦ-Неделино.  \r\n„За два месеца бяха изпълнени всички строително-монтажни работи по проекта за облагородяване на пространството пред туристически информационен център и сградата, където са настанени също центъра за рехабилитация на хора с психически увреждания“, каза зам.-кметът Димитров. Той добави още, че там са монтирани уреди за фитнес на открито за хора в неравностойно положение и хора, които се нуждаят от процедури по рехабилитация за раздвижване след претърпени инсулти и инфаркти, и счупвания, както и специализирани игри, предназначени за хора с увреждания. „За по-младото поколение имаме фитнес на открито, тенис на маса и шахматни дъски за шахмат на открито и голямо парково пространство с пейки и 2 беседки, които са предназначени за хората“, отбеляза Здравко Димитров. \r\nЗдравко Димитров допълни, че днес започва работа школа по  живопис за деца в централната градска част. Кметът е поканил известните художници от Кърджали и собственици на Арт-галерия \"ДАР\" Пенка и Хари Атанасови да ръководят лятната работилница на открито. Те са  преподаватели по рисуване и живописци, участвали в множество международни изложби на акварелното изкуство в Италия, Индонезия, САЩ, Виетнам.  „В парк „Николай Кауфман“, който открихме миналия месец, ще бъде разположена шатра и там художниците ще дават уроци по рисуване. Три дена ще продължи – днес, утре и в сряда. В последния ден ръководителите и малките художници ще направят изложба на вече готовите творби, а кметът Боян Кехайов ще награди най-добрите рисунки“, каза за.-кметът Здравко Димитров. За деца от 5 до 15 години записването ще бъде в парка, докато за по-малките това могат да сторят родителите им. Идеята на кмета е да направи подарък на неделинските деца, които имат талант да рисуват и творят, а и в същото време да научат нови техники в изобразителното изкуство. Материалите, с които ще работят децата, са закупени от Общината и ще са безплатни. Арт школата ще се проведе в дните 26, 27 и 28 август, а началният час е 18 в понеделник и в другите два дни.   \r\nДарина ДЕЕНИЧИНА", "date": "2019.08.26", "title": "Смолян: Кметът на Неделино ще награди млади художници по време на официално откриване на фитнес и шах площадка пред Туристическия информационен център на 28 август"}
{"url": "http://www.focus-news.net/news/2019/08/26/2692694/mvr-vav-vrazka-sas-zasileniya-trafik-na-gkpp-dunav-most-2-glaven-komisar-svetlan-kichikov-shte-proveri-sazdadenata-organizatsiya-na-rabota.html", "text": "По разпореждане на министъра на вътрешните работи, директорът на ГД „Гранична полиция“ главен комисар Светлан Кичиков ще провери създадената организация на работата на граничния пункт и ще даде брифинг в 17.20 часа. Това съобщиха от пресцентъра на  МВР . Инспекцията е във връзка със засиления трафик.", "date": "2019.08.26", "title": "МВР: Във връзка със засиления трафик на ГКПП „Дунав мост – 2“ главен комисар Светлан Кичиков ще провери създадената организация на работа"}
{"url": "http://www.focus-news.net/news/2019/08/26/2692696/burgas-vazpitanik-na-sotsialniya-tsentar-v-meden-rudnik-e-priet-za-student.html", "text": "Възпитаник на социалния център в \"Меден рудник\" е приет за студент. Това съобщиха от пресцентъра на  Община Бургас . \r\nКристиян Калинов от Центъра за настаняване от семеен тип в комплекс \"Меден рудник\" поема по пътя на своите мечти. Той е приет за студент в специалност \"Хореография\" на Академията за музикално, танцово и изобразително изкуство \"Проф. Асен Диамандиев\" - Пловдив. \r\nКметът Димитър Николов поздрави тийнейджъра за постигнатия успех и му пожела да върви уверено към мечтите си. \r\n\"Кристиян е пример за всички млади хора за това, че с много труд и упоритост успя да сбъдне една своя мечта. Община Бургас ще продължава да подпомага деца като него да се развиват и реализират мечтите си\", каза при срещата си с Кристиян кметът Николов. На нея присъства и директорът на дирекция \"Социални дейности, здравеопазване и спорт\" Мая Казанджиева. \r\nКристиян живее в социални домове от 7-годишна възраст. Първоначално пребивава в ДДЛРГ \"Ал. Г. Коджакафалията\", а след закриването на институцията е преместен в Центъра за настаняване от семеен тип в комплекс \"Меден рудник\". \r\nТой е  първият приет студент от участниците в менторската програма \"Скритите таланти на България\" на НПО \"Операция Плюшено мече\". Сбъдването на мечтата на младия бургазлия става възможно след усилена подготовка за матурите и кандидатстудентските изпити, голяма заслуга за което имат преподавателите му Йорданка Иванова и Динко Динков. \r\nОт 9 години Кристиян е част от Танцова формация \"Петлите\", където негови преподаватели по народни танци са Десислава Скъкълова и Стефан Димитров.", "date": "2019.08.26", "title": "Бургас: Възпитаник на социалния център в \"Меден рудник\" е приет за студент"}
{"url": "http://www.focus-news.net/news/2019/08/26/2692698/petar-rusev-starshi-spasitel-na-plazha-v-burgas-v-momenta-moreto-e-burno-i-flagat-e-cherven.html", "text": "В момента морето е бурно и флагът е червен. Това каза за  Радио „Фокус“ – Бургас  старшият спасител на плажа в Бургас Петър Русев. По думите му има вълнение около 2-3 бала и има дупки и ями. Той сподели, че като за края на месеца има доста хора на плажа, но всичко се държи под контрол и въпреки това той заяви, че хората трябва да бъдат изключително отговорни. „Много е важно хората да спазват флаговата сигнализация. До 30 септември ще има спасители на бургаския плаж“, добави Русев. Той каза още, че когато флагът на плажа е червен, той не случайно показва, че морето е опасно. Тогава има мъртво вълнение и той съветва хората да се къпят на охраняеми плажове близо до постовете и ако се случи инцидент да махат с ръце и да викат. „Хубаво е летовниците да се къпят по групи, защото ако се случи нещо е много по-възможно да се окаже помощ и да се извърши повикване до спешния номер 112“, уточни Петър Русев. По думите на старшия спасител, въпреки всичко има правила и закони, които трябва да бъдат спазвани, за да се избегнат евентуални инциденти. \r\nМария КУРТЕВА", "date": "2019.08.26", "title": "Петър Русев, старши спасител на плажа в Бургас: В момента морето е бурно и флагът е червен"}
{"url": "http://www.focus-news.net/news/2019/08/26/2692695/pernik-vazstanoveno-e-dvizhenieto-po-ednata-lenta-pri-km-36-na-am-struma-v-posoka-kulata.html", "text": "Възстановено е движението по едната лента при км 36 на АМ „Струма“ в посока Кулата, което беше затворено поради горящ тежкотоварен автомобил. Това съобщиха от пресцентъра на  Агенция \"Пътна инфраструктура\" .", "date": "2019.08.26", "title": "Перник: Възстановено е движението по едната лента при км 36 на АМ „Струма“ в посока Кулата"}
{"url": "http://www.focus-news.net/news/2019/08/26/2692691/chez-stroitelni-firmi-ostaviha-bez-tok-nad-5000-zhiteli-ot-razlichni-chasti-na-sofiya.html", "text": "Строителни фирми оставиха без ток над 5000 жители от различни части на София. Това съобщиха пресцентъра на  ЧЕЗ . Над 5000 жители на столицата останаха без електрозахранване тази сутрин в резултат на скъсани кабели при изкопни дейности от строителни фирми в два столични квартала. В 09.26 часа за около 1 час и 15 минути без електрозахранване останаха около 2600  клиенти на ЧЕЗ. Разпределение в квартал „Младост 1“. Няколко минути по-късно, в 10.07 часа, за втори път за деня при изкопни работи бе скъсан кабел 20 киловолта, собственост на ЧЕЗ. Разпределение, при което без електрозахранване за около 35 минути останаха други 2700  клиенти на дружеството на територията на квартал „Манастирски ливади–Изток“ и ж. к. „Гоце Делчев“.  \r\n„За нанесените имуществени вреди ще бъдат изготвени констативни протоколи на извършителите, но никой не може да компенсира неудобството за нашите клиенти. Фирмите, които изпълняват изкопни дейности често пъти не съгласуват с нас навреме ремонтите съгласно съществуващите процедури, което не ни позволява да реагираме своевременно и да предотвратим авариите“, каза Васил Василев, директор на дирекция „Експлоатация и поддържане“ в „ЧЕЗ Разпределение България“ АД. За да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.08.26", "title": "ЧЕЗ: Строителни фирми оставиха без ток над 5000 жители от различни части на София"}
{"url": "http://www.focus-news.net/news/2019/08/26/2692703/plovdiv-konsultatsii-na-grazhdani-po-prilagane-na-natsionalnata-programa-za-dostapna-zhilishtna-sreda-shte-se-provedat-v-grada-na-28-avgust.html", "text": "Заместник-кметът Георги Титюков и служители на Община Пловдив ще проведат консултация на граждани и заинтересовани страни по прилагане на Националната програма за достъпна жилищна среда и лична мобилност от 17.30 ч. на 28 август 2019 г. в залата на Общински съвет – Пловдив на ул. „Авксентий Велешки“ № 20. Това съобщиха за  Радио „Фокус“-Пловдив  от Общината. Основната цел на програмата е изграждане на достъпна среда в съществуващи жилищни сгради и прилежащите им пространства за хора с увреждания и осигуряване на лична мобилност за тяхното социално приобщаване, като се отчитат и специфичните им потребности. С тази програмата се уреждат условията и редът за кандидатстване, разглеждане, оценяване, класиране и одобряване на проектните предложения на кандидатите, както и механизмите за сключване на договори за изпълнение, финансиране и отчитане на изпълнените дейности по тях и за контрол върху разходването на одобрените бюджетни средства. \r\nПрограмата се реализира в два компонента. Компонент 1 „Достъпна жилищна среда“ – за финансиране изпълнението на инвестиционни проекти за изграждане на достъпна среда в съществуващи жилищни сгради и прилежащите им пространства, която се ползва безвъзмездно и по нестопански начин. Компонент 2 „Лична мобилност“ – за приспособяване на лично моторно превозно средство, необходимо за осигуряване на личната мобилност на човек с трайно увреждане. Човек с трайно увреждане може да кандидатства в рамките на годината и по двата компонента, но поотделно – с две отделни заявления.", "date": "2019.08.26", "title": "Пловдив: Консултации на граждани по прилагане на Националната програма за достъпна жилищна среда ще се проведат в града на 28 август"}
{"url": "http://www.focus-news.net/news/2019/08/26/2692702/burgas-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Бургас. Това съобщи за  Радио „Фокус“ – Бургас  дежурният от Областното пътно управление. Видимостта е добра, пътищата са нормално проходими. Движението е спокойно. В града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.08.26", "title": "Бургас: С нормална интензивност е трафикът по пътищата в областта"}
{"url": "http://www.focus-news.net/news/2019/08/26/2692686/a1-on-makedoniya-hashim-tachi-podpisa-ukaz-za-razpuskane-na-parlamenta-no-ne-obyavi-datata-na-predstoyashtite-izbori.html", "text": "Президентът Хашим Тачи подписа указ за разпускането на парламента на Косово, но не обяви дата на предсрочни избори в страната, съобщава кореспондентът на Македонската информационна агенция (МИА) от Прищина, цитиран от скопския информационен портал  A1 On . \r\nТачи съобщи това чрез страницата си в социалната мрежа „Фейсбук“, където представи факсимиле на указа и заяви, че следващите избори ще представляват  \"допълнителен тест за укрепване на демокрацията в Косово\" и изрази увереност, че на този тест \"институциите, политическите партии и гражданите ще имат голям успех. \" \r\nПрезидентът на Косово написа, че ще обяви датата на изборите съвсем скоро след консултации с политическите партии. \r\n„Днес подписах указ за разпускане на шестия състав на парламента на Република Косово. След консултация с политическите партии, според моите конституционни правомощия,  ще взема решение за датата на общите избори, написа Тачи. \r\nВ четвъртък, 22 август, мнозинство от две трети от депутатите гласуваха в подкрепа на саморазпускането на парламента. Според косовското законодателство, след разпускането на законодателния орган изборите трябва да се проведат в рамките на 30 до 45 дни. \r\nНапоследък най-често от политическите партии  и медиите се споменава датата 6 октомври, коментира порталът. \r\n \r\n  Юлиян Марков", "date": "2019.08.26", "title": "А1 On (Македония): Хашим Тачи подписа указ за разпускане на парламента, но не обяви датата на предстоящите избори"}
{"url": "http://www.focus-news.net/news/2019/08/26/2692704/prof-slavcho-tomov-rektor-mu-pleven-za-prav-pat-v-balgariya-shte-bade-demonstrirana-hirurgiya-na-zhivo-v-3d-format.html", "text": "За пръв път в България ще бъде демонстрирана хирургия на живо в 3D формат. Това каза за дневният информационен блок  „Добър ден“  на  Радио „Фокус“  проф. Славчо Томов, ректор на Медицински университет - Плевен и член на Съвета на Европейската асоциация по роботизирана гинекологична хирургия  по повод предстоящия  ХI Европейски конгрес по роботизирана хирургия в София. Проф. Томов, който е и председател на научния форум, подчерта, че kонгресът е изключително престижно събитие  за България, тъй като страната ни ще бъде  посетена от световноизвестни учени отвъд океана и Далечния изток. „За пръв път в България ще бъде демонстрирана хирургия на живо в 3D формат. Освен това за пръв път сигналът ще бъде пренесен на разстояние  повече от 150 км., което е изключително сложно технологически. От едната университетска болница в град Плевен, където проф. Гочев ще оперира пациентка с злокачествен тумор на женските полови органи, операцията ще бъде предаване на живо в аулата на СУ „Климент Охридски“, където ще се проведе форумът. Това е уникално и се случва за пръв път в България, а пренасянето на триизмерен сигнал на такова разстояние ще се случи за пръв път в историята на Европейската асоциация по роботизирана хирургия“, обясни той. Проф. Славчо Томов обясни, че втората операцията е чрез прилагане на Хайфу (HIFU) технология - с високоинтензивен ултразвук, която се прилага за лечение на труднодостъпни тумори. Дни преди конгреса ще се проведе предконгресен курс, на който екип от специалисти от САЩ ще разкрие някои от тайните на минимално инвазивната хирургия. Организаторите са издействали преференциални такси за България и за страните от Европа. Ще бъде дадена възможност във форума да участват студенти на преференциални цени, за да могат да се докоснат до светилата в медицината, обясни Томов. В България има болници и лекари, които не отстъпват на световните такива, каза още професорът. Европейският годишен конгрес по роботизирана гинекологична хирургия ще се проведе в София от 26-ти до 28-ми септември тази година, а мотото е „Отвъд границите“. \r\nРосица АНГЕЛОВА", "date": "2019.08.26", "title": "Проф. Славчо Томов, ректор МУ - Плевен: За пръв път в България ще бъде демонстрирана хирургия на живо в 3D формат"}
{"url": "http://www.focus-news.net/news/2019/08/26/2692706/ria-novosti-beliyat-dom-obyavi-podrobnosti-ot-razgovorite-mezhdu-tramp-i-merkel.html", "text": "Президентът на САЩ Доналд Тръмп обсъди световните и регионални въпроси на сигурността, в частност Либия, както и търговията с германския канцлер Ангела Меркел в кулоарите на срещата на върха на групата на седемте във френския град Биариц, съобщи Белият дом в понеделник, цитиран от  РИА Новости . \r\n„Днес президентът Доналд Тръмп и германският канцлер Ангела Меркел се срещнаха в кулоарите на срещата на върха на Г-7 и обсъдиха предизвикателствата в областта на световната и регионална сигурност, по-специално в Либия и региона Сахел. Президентът и федералния канцлер се съгласиха за важността на ускорението на  световния икономически растеж, смекчаване на търговските бариери и закони, както и реформиране на Световната търговска организация “, се казва в документа. \r\nОсвен това Тръмп и Меркел обсъдиха търговските въпроси между Европейския съюз и Съединените щати и \"нечестните методи на търговия на Китай\". \r\n\"Президентът очаква посещението си в Берлин по покана на канцлера при първа възможност\", се казва в изявление на Белия дом. \r\n \r\n  Юлиян Марков", "date": "2019.08.26", "title": "РИА Новости: Белият дом обяви подробности от разговорите между Тръмп и Меркел"}
{"url": "http://www.focus-news.net/news/2019/08/26/2692705/burgas-bazar-na-solta-shte-se-provede-v-prostranstvoto-simbiotichno-na-atanasovsko-ezero-na-27-avgust.html", "text": "„Базар на солта“ ще се проведе утре, 27 август, от 18.30 часа в пространството „симБиотично“ на Атанасовското езеро. Това съобщиха от пресцентъра на  Община Бургас . На събитието ще можете да научите повече за качествата и способностите на черноморската сол, добивана в Атанасовското езеро. Дияна Костовска от Българска фондация – ръководител на LIFE проект „Лагуната на живота“, ще запознае гостите с предимствата на българската сол и ще демонстрира всички видове сол, които се вадят от езерото. Ще има дегустация на карамел и шоколад със сол, както и зеленчуци, с които може да се опита легендарната Fleur de Sel. Освен това ще има дискусия за истинската цена на храната и за разхищението й – защо се случва и как да го избегнем. Поканени са колегите от проект „Твоята храна“, които ще представят повече информация по темата, включително анимации, видео-съвети, игри и тестове и ще раздадат тематични награди. Подготвили са и интересен кулинарни изкушения, за да демонстрират как да се използват пълноценно различни продукти (например трохи от сух хляб за миди гретен; листа от моркови за кюфтенца с тиквички и т.н.). „Заповядайте на 27 август (вторник) от 18.30 часа на последното събитие за този сезон в пространството „симБиотично“. Входът е свободен“, призовават от Общината.", "date": "2019.08.26", "title": "Бургас: „Базар на солта“ ще се проведе в пространството „симБиотично“ на Атанасовско езеро на 27 август"}
{"url": "http://www.focus-news.net/news/2019/08/26/2692708/shumen-naznachen-e-sastavat-na-obshtinska-izbiratelna-komisiya-veliki-preslav.html", "text": "Централна избирателна комисия (ЦИК) е назначила Общинската избирателна комисия (ОИК) във Велики Преслав, в състав от 13 членове, за изборите за общински съветници и за кметове на 27 октомври 2019 г. Това сочи справка в сайта на  ЦИК . Председател на ОИК - Велики Преслав е Петинка Василева Петрова, а нейни заместници - Здравиан Иванов Димитров и Афизе Мустафа Шабан. Ваня Милкова Недева заема секретарското място. Общинската избирателна комисия встъпва в правомощията си на 7 септември.", "date": "2019.08.26", "title": "Шумен: Назначен е съставът на Общинска избирателна комисия - Велики Преслав"}
{"url": "http://www.focus-news.net/news/2019/08/26/2692701/tass-donald-tramp-shte-poseti-germaniya-po-pokana-na-angela-merkel.html", "text": "Президентът на САЩ Доналд Тръмп възнамерява да посети Германия скоро по покана на германския канцлер Ангела Меркел. Това обяви американският лидер в понеделник в кулоарите на срещата на Г-7 в Биариц, цитиран от  TACC . \r\n„Ще дойдем там“, каза Тръмп преди срещата с Меркел. Той подчерта, че това е „голяма чест“ за него. \"Ще пристигнем там, вероятно, скоро\", добави американският лидер. \r\nНа въпрос дали може да посети Германия преди предстоящото си посещение в Полша през следващите дни, Тръмп отговори: \"Рано е.\" „Но съвсем скоро ще бъдем в Германия“, добави той. \r\nПо-късно Тръмп заяви, че срещата му с Меркел е била продуктивна. \"Много продуктивна среща с германския канцлер Ангела Меркел\", написа той в социалната мрежа „Туитър“. \r\n \r\n  Юлиян Марков", "date": "2019.08.26", "title": "ТАСС: Доналд Тръмп ще посети Германия по покана на Ангела Меркел"}
{"url": "http://www.focus-news.net/news/2019/08/26/2692707/plovdiv-gori-nereglamentirano-smetishte-v-kvartal-stolipinovo-po-porechieto-na-reka-maritsa.html", "text": "Гори нерегламентирано сметище в квартал \"Столипиново\" в Пловдив, по поречието на река Марица. Това съобщи за  Радио „Фокус“- Пловдив  говорителят на ОДМВР. Сигналът за пожара е подаден в 16.30 ч. Натам е насочен екип на пожарната и на Шесто Районно управление на МВР. \r\nЦветана ТОНЧЕВА", "date": "2019.08.26", "title": "Пловдив: Гори нерегламентирано сметище в квартал \"Столипиново\", по поречието на река Марица"}
{"url": "http://www.focus-news.net/news/2019/08/26/2692709/sofiyska-voda-prekasvane-na-vodosnabdyavaneto-na-27-avgust-v-zhk-lyulin-poradi-avariya-na-strategicheski-vodoprovod.html", "text": "На 27 август 2019 г. в интервала от 09:00 до 21:00 часа ще бъде прекъснато водоснабдяването към жк. „Люлин“ 1, жк. „Люлин“ 2, жк. „Люлин“ 3, жк. „Люлин“ 6, жк. „Люлин“ 7, жк. „Люлин“ 8, жк. „Люлин“ 9 и жк. „Люлин“ 10, съобщиха от пресцентъра на  „Софийска вода“ . \r\nЕкипи на „Софийска вода“ ще работят на място за отстраняването на авария на стратегически водопровод.  \r\nАктуална информация в реално време за всички текущи ремонтни и строителни дейности в София можете да намерите на информационния център на компанията - www.sofiyskavoda.bg/water_stops.aspx, както и на безплатен телефон 0800 1 21 21.  \r\nАварийните и лабораторни екипи на дружеството имат готовност за реакция при евентуални сигнали за влошено качество на водата, след възстановяване на водоподаването.", "date": "2019.08.26", "title": "„Софийска вода“: Прекъсване на водоснабдяването на 27 август в жк. „Люлин“ поради авария на стратегически водопровод"}
{"url": "http://www.focus-news.net/news/2019/08/26/2692711/burgas-piesata-emigranti-s-uchastieto-na-asen-blatechki-i-kalin-vrachanski-shte-bade-predstavena-na-2-septemvri-v-grada.html", "text": "Пиесата „Емигранти“ с участието на Асен Блатечки и Калин Врачански ще бъде представена на 2 септември в Бургас. Това съобщиха от пресцентъра на  Община Бургас . Спектакълът гостува в морския град благодарение на културна организация „Арт ателие“, театрална формация „Мелпомена“ и Драматичен театър „Никола Вапцаров“ – Благоевград. Режисьор на постановката е самият Асен Блатечки, а сценография и костюми – дело на Антония Попова. В спектакъла участват Асен Блатечки и Калин Врачански.  \r\nВ пиесата си „Емигранти“ Славомир Мрожек представя проявата на безплодните опити за себереализация. Мрожек описва картина на съжителството на двама сънародници – интелектуалеца АА и обикновеният работник ХХ. Действието се развива в една обстановка, няколко часа в навечерието на Нова година. Героят на Асен Блатечки е типичният емигрант от преди 20 години, от тези емигранти в началото на демокрацията, които имаха възможност да бягат. Общ работник, избягъл от родното си място, за да спечели пари, и мечтае като се върне да покани на празненство целия град, за да видят всички, че „стопанинът се е върнал от чужбина“. Героят на Калин Врачански е абсолютен антипод – върховния интелектуалец, вероятно напуснал родината си по идейни причини. Като че ли, всичко разделя тези двама души. Единствено фактът, че са чужденци в страната, в която се намират им предоставя малкото допирни точки в ограниченото и студено жизнено пространство.  \r\nРежисьорът на постановката и актьор Асен Блатечки казва: „Това е една пиеса, която нито осъжда, нито поощрява, нито поучава, тя просто наблюдава отстрани една такава съдба – на емигранта. Това всъщност е пиеса за топлотата, радостта, приятелството, възможност да прегърнеш някой и да му кажеш една топла дума“. Премиерата на пиесата ще бъде на 2 септември, от 19.30 часа, на сцената на ДНА. Билети се продават на каса „Часовника“ (до Общината).", "date": "2019.08.26", "title": "Бургас: Пиесата „Емигранти“ с участието на Асен Блатечки и Калин Врачански ще бъде представена на 2 септември в града"}
{"url": "http://www.focus-news.net/news/2019/08/26/2692712/ministar-ekaterina-zaharieva-balgarskoto-i-rumansko-pravitelstvo-rabotim-po-podobryavane-na-energiynata-i-transportnata-svarzanost-mezhdu-dvete-darzhavi.html", "text": "Българското и румънско правителство работим по подобряване на енергийната и транспортната свързаност между двете държави. Това заяви вицепремиерът и министър на външните работи Екатерина Захариева пред медиите след посланическата конференция в Букурещ, Румъния, предаде репортер на  Агенция „Фокус“ . „Интерконекторът между нашите две държави ще даде възможност и на Румъния за внос на LNG газ и компресорната станция ще бъде довършена до края на тази година“, обясни Захариева. „Нашите две министерства на транспорта работят и по планирания втори мост на Русе, също и по реализирането на проекта за мост между Свищов и Зимнич. Това ще облекчи и трафика между нашите държави, но ще облекчи и търговията и бизнеса между двете държави“, добави още вицепремиера. Захариева коментира, че се вижда ръст в търговията, която е с 7% за 2018 г., спрямо 2017 г. С около 20% се е увеличил броя на туристите. Вицепремиерът благодари за поканата за участие в румънската дипломатическа служба. „Това е годината, когато се навършват 140 години от нашите двустранни отношения и от двете дипломатически служби. За мен е наистина  голяма радост да съм тук. Имаме изключително интензивен диалог на двустранно ниво в различни регионални формати. Заедно станахме членове на ЕС имаме и общи предизвикателства между двете държави, които ни обричат на истинско приятелство и задълбочено партньорство“, допълни Захариева.", "date": "2019.08.26", "title": "Министър Екатерина Захариева: Българското и румънско правителство работим по подобряване на енергийната и транспортната свързаност между двете държави"}
{"url": "http://www.focus-news.net/news/2019/08/26/2692715/burgas-180-nastolni-korabni-modeli-ot-12-darzhavi-shte-badat-eksponirani-v-kulturen-tsentar-morsko-kazino-na-1-septemvri.html", "text": "180 настолни корабни модели от 12 държави ще бъдат експонирани през септември в културен център „Морско Казино“ в Бургас. Това съобщиха от пресцентъра на  Община Бургас . Експонатите ще се включат в Европейското първенство за класове „С“. Откриването е на 1 септември, от 18.00 часа. Моделите ще бъдат разпределени, в различни секции – ветроходни кораби, моторни кораби, миниатюри, части и корабни съоръжения, модели построени в бутилка. „Участници от Англия, Италия, Хърватска, Чехия, Полша, Румъния, Беларус, Русия, Украйна, Казахстан, Румъния ще покажат най-елитните модели в Европа. Българската федерация ще бъде представена от 30 модела, нови и такива, които се строят в момента.“, съобщи председателят на Българската федерация по корабомоделен спорт Евгени Генов. Той допълни, че специално за първенството ще пристигне току – що завършеният модел на бижутера Евгени Епур. Руският линеен кораб от 19 век се превръща в истинска сензация на конкурси и първенства. В Бургас ще бъде представен за първи път в завършен вид. Сред най-интересните експонати в изложбата ще бъдат корабът „Жасинт“ на Славян Нарлев, тежка фрегата „Белана“ на Любомир Ненов, фрегата „Венос“на Йордан Яйманов, линеен кораб „Бисмарк“ на Никола Друмев. Всички те са отличени със златни отличия на Световни и международни турнири. Моделите се оценяват от жури, състоящо се от лицензирани международни съдии. Оценките се поставят като моделите се представят на съдийската маса от автора, заедно със корабостроителната документация, по която са строени. Съдиите оценяват както документацията, така и модела – доколко са достоверни, прецизност и мащабност на работата. Специален гост на Форума ще бъде вицепрезидентът на Световната организация „НАВИГА“ Димитрий Калмиков. Главен съдия на шампионата ще бъде Мартин ван Гелдерен от Холандия. Събитието се организира с подкрепата на Община Бургас. Входът е свободен.", "date": "2019.08.26", "title": "Бургас: 180 настолни корабни модели от 12 държави ще бъдат експонирани в културен център „Морско Казино“ на 1 септември"}
{"url": "http://www.focus-news.net/news/2019/08/26/2692713/shumen-naznachena-e-obshtinskata-izbiratelna-komisiya-v-kaspichan.html", "text": "Централна избирателна комисия (ЦИК) е назначила Общинската избирателна комисия (ОИК) в Каспичан, в състав от 11 членове, за изборите за общински съветници и за кметове на 27 октомври 2019 г. Това сочи справка в сайта на  ЦИК . Председател на ОИК - Каспичан е Диана Стефкова Илиева, а нейни заместници - Мария Петрова Димитрова и Виолета Драгнева Иванова. Пламен Йорданов Недев заема секретарското място. Общинската избирателна комисия встъпва в правомощията си на 7 септември.", "date": "2019.08.26", "title": "Шумен: Назначена е Общинската избирателна комисия в Каспичан"}
{"url": "http://www.focus-news.net/news/2019/08/26/2692714/varna-dva-avtomobila-sa-se-udarili-na-krastovishte-v-grada-nyama-postradali.html", "text": "Два автомобила са се ударили на кръстовището на „Макдрайв” във Варна, няма пострадали. Това съобщиха за  Агенция „Фокус“  от ОДМВР – Варна. Единият водач на автомобила е предприел обратен завой. Нанесени са само материални щети. Движението в участъка се нормализира. Не са ясни причините за инцидента.", "date": "2019.08.26", "title": "Варна: Два автомобила са се ударили на кръстовище в града, няма пострадали"}
{"url": "http://www.focus-news.net/news/2019/08/26/2692716/plovdiv-za-peta-poredna-godina-shte-se-provede-sastezanie-po-roler-ski-za-kupa-asenovgrad.html", "text": "За пета поредна година ще се проведе състезание по ролер ски за Купа „Асеновград”. Това съобщиха за  Радио „Фокус“ – Пловдив  от отдел „Връзки с обществеността“ на Общината. Състезанието ще се състои от 11.30 часа на 1 септември. Преди това, от 11.00 часа, ще се проведе и техническа конференция за състезателите. Надпреварата ще бъде в свободен стил, интервален старт, като различните възрастови групи ще пробягат състезателни дистанции от 500 м., 1000 м., 1800 м. Маршрутът на състезанието ще минава през Индустриална зона „Север”, където ще бъде въведена временна организация на движението на автомобили. \r\nСъстезанието се организира от спортен клуб „Тритон Екстрийм” и спортен клуб по биатлон и ски „Мартели”- гр. Пловдив под патронажа на кмета д-р Емил Караиванов. Наградният фонд е осигурен от Община Асеновград. \r\nЦелта на спортното събитие е да популяризира ски спорта в Асеновград и да привлече младото поколение към целогодишни активни спортни занимания и здравословен начин на живот. То се осъществява съгласно Наредбата на Българска федерация „Ски”.", "date": "2019.08.26", "title": "Пловдив: За пета поредна година ще се проведе състезание по ролер ски за Купа „Асеновград”"}
{"url": "http://www.focus-news.net/news/2019/08/26/2692717/smolyan-v-sryada-shte-bade-ofitsialno-otkrita-fitnes-i-shah-ploshtadka-pred-turisticheskiya-informatsionen-tsentar-kmetat-shte-nagradi-mladi-hudozhnitsi.html", "text": "В сряда ще бъде официално открита фитнес и шах площадка пред Туристическия информационен център, кметът ще награди млади художници. Това съобщи за  Радио „Фокус“  Здравко Димитров, зам.-кмет на община Неделино. На 28 август 2019 г. от 10:30 часа обновеният обект по проект „Облагородяване на дворно пространство в двора на Туристически информационен център /ТИЦ/-гр.Неделино“ по програма „КРАСИВА БЪЛГАРИЯ“ ще бъде представен пред обществеността и ще бъде даден курбан за здраве и благополучие в сградата на ТИЦ-Неделино. „За два месеца бяха изпълнени всички строително-монтажни работи по проекта за облагородяване на пространството пред туристически информационен център  и сградата, където са настанени също Центърът за рехабилитация на хора с психически увреждания“, каза зам.-кметът Димитров. Той добави още, че там са монтирани: уреди за фитнес на открито за хора в неравностойно положение и хора, които се нуждаят от процедури по рехабилитация за раздвижване след претърпени инсулти и инфаркти, и счупвания; и специализирани игри, предназначени за хора с увреждания. „За по-младото поколение имаме фитнес на открито; тенис на маса и шахматни дъски за шахмат на открито;  голямо парково пространство с пейки и 2 беседки, които са предназначени за хората.“  Здравко Димитров допълни, че днес започва работа школа по  живопис за деца в централната градска част. Кметът е поканил известните художници от Кърджали и собственици на Арт-галерия \"ДАР\" Пенка и Хари Атанасови да ръководят лятната работилница на открито. Те са  преподаватели по рисуване и живописци, участвали в множество международни изложби на акварелното изкуство в Италия, Индонезия, САЩ, Виетнам.  „В парк „Николай Кауфман“, който открихме миналия месец, ще бъде разположена шатра и там художниците ще дават уроци по рисуване. Три дена ще продължи – днес, утре и в сряда. В последния ден ръководителите и малките художници ще направят изложба на вече готовите творби, а кметът Боян Кехайов ще награди най-добрите рисунки“, каза за.-кметът Здравко Димитров. За деца от 5 до 15 години записването ще бъде в парка, докато за по-малките това могат да сторят родителите им. Идеята на кмета е да направи подарък на неделинските деца, които имат талант да рисуват и творят, а и в същото време да научат нови техники в изобразителното изкуство. Материалите, с които ще работят децата, са закупени от Общината и ще са безплатни. Арт школата ще се проведе в дните 26, 27 и 28 август, а началният час е 18.00 в понеделник и в другите два дни.   \r\nДарина ДЕЕНИЧИНА", "date": "2019.08.26", "title": "Смолян: В сряда ще бъде официално открита фитнес и шах площадка пред Туристическия информационен център, кметът ще награди млади художници"}
{"url": "http://www.focus-news.net/news/2019/08/26/2692710/anadolu-agency-prodalzhavat-usiliyata-za-organizirane-na-savmestni-tursko-amerikanski-patruli-v-severna-siriya.html", "text": "Полагат се усилия за „започване на съвместни патрули с американски военни“ скоро „за създаване на зона за сигурност в Северна Сирия“, заяви министърът на националната отбрана на Турция Хулуси Акар в понеделник, цитиран от  Anadolu agency . \r\n\"Нашата работа продължава, за да започнем скоро съвместни патрули с американските военни части\", каза Акар по време на проверки на войски в източната провинция Ерзинджан, заедно с началниците на генералния щаб, на сухопътните, военновъздушните и военноморските сили. \r\nТурски и американски военни служители постигнаха споразумение на 7 август, зоната за сигурност в Северна Сирия ще служи като \"коридор за мир\" за разселените сирийци, които желаят да се върнат у дома и ще бъде създаден Съвместен оперативен център в Турция, който да координира създаването й. \r\nАкар заяви, че първият съвместен разузнавателен полет е извършен с американски хеликоптер в събота. \r\n„Продължават усилията за извършване на подобен полет с турски хеликоптер в следващите дни“, каза той и добави, че след това ще започнат съвместни патрули. \r\nАкар също заяви, че Турция няма да толерира никакво забавяне. \r\n„Темите, които сме планирали и договорили, трябва да се поддържат и реализират с определен темп“, добави той. \r\nВ телефонен разговор в сряда Акар и американският министър на отбраната Марк Еспър се съгласиха да стартират първата фаза на плана за зона за сигурност в Сирия от 21 август. \r\nАкар каза, че зоната за сигурност източно от река Ефрат в Сирия трябва да бъде създадена в рамките на принципите, заложени в календара, без забавяне, според турското Министерство на отбраната. \r\n \r\n  Юлиян Марков", "date": "2019.08.26", "title": "Anadolu Agency: Продължават усилията за организиране на съвместни турско-американски патрули в Северна Сирия"}
{"url": "http://www.focus-news.net/news/2019/08/26/2692718/veliko-tarnovo-zapochna-doizgrazhdaneto-na-pet-ulitsi-v-kvartal-kartala.html", "text": "Започна доизграждането на пет улици в квартал „Картала“. Строителните работи обхващат източната част на улица „Стоян Михайловски“ – до връзката ѝ с ул. „Ангел Каралийчев“, ул. „Васил Априлов“, а също и незавършени участъци от отсечките „Камен Зидаров“, „Петко Ю. Тодоров“ и „Александър Бурмов“. Това съобщиха от пресцентъра на  Община Велико Търново . \r\nИзграждане на пътни платна и тротоари, асфалтиране, отводняване, оформяне на джобове за паркиране и за поставяне на съдове за смет, монтиране на улично осветление са сред заложените по проекта на Община Велико Търново дейности. След разговори на кмета Даниел Панов с представители на изпълнителната власт финансиране бе осигурено от правителството.  \r\nДоизграждането на улиците решава проблеми, датиращи от няколко десетилетия. Изпълнен ангажимент от страна на кмета Даниел Панов към жителите на кв. „Картала“ бе и строителството на северната част на улица „Димитър Буйнозов“. Чрез нея съществено бе подобрено транспортното обслужване на жилищния комплекс.  \r\nСъвсем скоро ще започне и изграждането на улица „Драган Цончев“ в кв. „Зона Б“ – то е част от същия проект. На финал са съгласувателните процедури за отсечката.", "date": "2019.08.26", "title": "Велико Търново: Започна доизграждането на пет улици в квартал \"Картала\""}
{"url": "http://www.focus-news.net/news/2019/08/26/2692736/emiliya-ilieva-statisticheski-izsledvaniya-blagoevgrad-v-strukturata-na-osadenite-litsa-po-nalozheni-nakazaniya-prez-2018-g-nay-golyam-e-otnositelniyat-dyal-na-litsata-osadeni-na-lishavane-ot-svoboda.html", "text": "В структурата на осъдените лица по наложени наказания  през 2018 г. най-голям е относителният дял на лицата, осъдени на „лишаване от свобода”. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ през 2018 година те са 991, или 80.6% от общия брой на осъдените лица. „Наказанието „пробация” е наложено на 165 лица или 13.4% от всички осъдени“, каза още Илиева. Тя посочи, че наказание  „глоба”  са получили 65 лица или 5.3%. „На „обществено порицание” са осъдени 9 лица или 0.7%“, уточни Илиева. \r\nЛивия НИНОВА", "date": "2019.08.26", "title": "Емилия Илиева, „Статистически изследвания“-Благоевград: В структурата на осъдените лица по наложени наказания  през 2018 г. най-голям е относителният дял на лицата, осъдени на „лишаване от свобода”"}
{"url": "http://www.focus-news.net/news/2019/08/26/2692738/vidin-glaven-komisar-svetlan-kichikov-inspektira-rabotata-na-granichnite-sluzhiteli-na-gkpp-dunav-most-2.html", "text": "Главен комисар Светлан Кичиков инспектира работата на граничните служители на ГКПП Дунав мост – 2, съобщиха от пресцентъра на  МВР .100% увеличен трафик на моста през почивните дни, отчитат от ГД “Гранична полиция“. \r\nПо разпореждане на министъра на вътрешните работи, директорът на ГД „Гранична полиция“ инспектира работата на служителите във връзка с натоварения трафик на мостовото съоръжение при Видин-Калафат. В проверката участва и комисар Димитър Чорбаджиев – началник на РДГП-Русе.  \r\nТази година отчитаме засилен трафик на граждани на ЕС, пътуващи от Турция за Западна Европа. Само в събота и неделя на Дунав мост-2 са обработени по около 2100 пътни транспортни средства. През същите дни на миналата година броят на обработените автомобили е бил по 1000, уточни главен комисар Кичиков. Монтирането на т.нар. радиоактивни рамки от румънските гранични власти налага поетапно затваряне на трасетата за проверка и също оказва влияние върху трафика, посочи директорът на ГД“Гранична полиция“.  \r\nОчакванията са до седмица трафикът през ГКПП „Дунав мост“-2 да се нормализира.  \r\nВ утрешния ден предстои работна среща между българските и румънски гранични власти. Двете страни ще обсъдят възможностите за  допълнителни мерки  с цел облекчаване на трафика през пункта при Видин-Калафат.", "date": "2019.08.26", "title": "Видин: Главен комисар Светлан Кичиков инспектира работата на граничните служители на ГКПП Дунав мост – 2"}
{"url": "http://www.focus-news.net/news/2019/08/26/2692699/tsvyatko-aleksandrov-babh-nyama-novi-ognishta-na-afrikanska-chuma-po-svinete-v-oblast-smolyan-do-momenta-v-stranata-ima-33-pri-domashnite-svine-i-49-pri-divite.html", "text": "Няма нови огнища на африканска чума по свинете в област Смолян, до момента в страната има 33 при домашните свине и 49 при дивите свине. Това заяви в Смолян Цвятко Александров – зам.-изпълнителен директор на Българската агенция по безопасност на храните (БАБХ), предаде репортер на  Радио „Фокус“ – Смолян . „Засегната е голяма част от територията на страната. При домашните свине подлежат на унищожаване над 131 000, от които повече от 130 000 са в 7 индустриални комплекси в областите Русе, Силистра и Велико Търново, където са и най-големите загуби. По отношение на дивите свине, намираме нови трупове на умрели животни, по-малко са с положителни проби, но те са на места, където и досега има констатирани случаи. Почти няма нови локации, с изключение на тези миналата седмица в Софийско и Пернишко. Ситуацията се следи много внимателно, всяко съмнение се изследва по най-бързия начин. БАБХ осигурява пълен надзор върху здравния статут на свине в страна“, поясни Цвятко Александров. Той уточни, че срокът за превантивното клане на свине в заден двор е до днес, 26 април и предстои да се прегледат документите и да започне изплащане на сумите на стопаните. \r\nАлександров допълни, че мерките, които са наложени срещу разпространението на болестта са категорично съобразени с епидемиологията на заболяването и насоката е то да се ограничи на тези места и да не се разпространява на други територии. „Тези мерки са базирани на стратегията на Европейския съюз за борба с АЧС и това категорично беше изискано от мисия на ЕС, която беше тук юни. Това се техните препоръки и България като член на ЕС трябва да ги спазва“, каза още Александров. \r\nНели ГЕРГЬОВСКА", "date": "2019.08.26", "title": "Цвятко Александров, БАБХ: Няма нови огнища на африканска чума по свинете в област Смолян, до момента в страната има 33 при домашните свине и 49 при дивите"}
{"url": "http://www.focus-news.net/news/2019/08/26/2692737/sport-kiril-despodov-e-pred-transfer-v-tsarvena-zvezda.html", "text": "Футбол: Българският национал Кирил Десподов може да продължи кариерата си в сръбския отбор Цървена звезда, пише местното издание  Hotsport . В момента бившият нападател на ЦСКА е играч на италианския Каляри, но не попада в плановете на старши треньора Роландо Маран. Десподов бе гласен за трансфер във вторидивизионния италиански Кротоне, но той отказа да играе в Серия Б. Според медиите в Сърбия, от щаба на Цървена звезда вече са осъществили контакт с Каляри за първоначални преговори. Очаква се развитие по темата обаче да има след плейофа на сръбския тим в Шампионска лига срещу швейцарския Йънг Бойс.", "date": "2019.08.26", "title": "Спорт: Кирил Десподов е пред трансфер в Цървена звезда"}
{"url": "http://www.focus-news.net/news/2019/08/26/2692697/zam-ministar-atanas-dobrev-nyama-da-ima-problem-s-dostavkata-na-darva-za-ogrev-na-mestnoto-naselenie.html", "text": "Няма да има проблем с доставката на дърва за огрев на местното население. Това заяви пред журналисти в Смолян зам.-министърът на земеделието, храните и горите Атанас Добрев, който заедно с зам.-изпълнителния директор на Българската агенция по безопасност на храните (БАБХ) Цвятко Александров и областният управител на Смолян Недялко Славов проведе среща с представители от дърводобивния бранш, Южно централно държавно предприятие, Агенцията по горите и БАБХ, във връзка с ограниченията в инфектираните с африканска чума по свинете зони, предаде репортер на  Радио „Фокус“ – Смолян . Зам.-министър Добрев призова хората от област Смолян докато времето все още е хубаво да се снабдят с дърва. „Категорично няма да има покачване на цената на дървата на огрев за местното население“, подчерта зам.-министърът. Той допълни, ча по време на срещата са запознали присъстващите със световните и европейски ветеринарни мерки за биосигурност в инфектираните зони. По думите му на срещата с институциите се е получил консенсус, имало е разбирателство и ползотворен диалог. „Африканската чума по свинете е тежко заболяване и всички трябва да се подложим на определени ограничения, за да ограничим разпространяването му“, каза още зам.-министър Добрев. \r\nОбластният управител на Смолян Недялко Славов заяви, че са провели полезна и ползотворна среща с представителите на общините, дърводобивния бранш и горските кооперации в община Чепеларе. „Тя бяха подробно запознати с мерките за биосигурност, които трябва да се прилагат в инфектираните зони, а те са ясно регламентирани и стриктно  трябва да се спазват. Предстои одит от страна на Европейската комисия за спазването на наложените ограничения. По време на срещата от страна на общините и кооперациите бяха поставени специфични проблеми и притеснението за негативните социални последици от отделните лица при спазването за мерките за биосигурност“, посочи Славов. Той изрази надежда, че ще срещнат разбиране от кооперациите, които трябва да издържат до края на септември, началото на октомври, когато изтича срокът от два месеца, в който са задължителни мерките, които се прилагат при регистрирано огнище на болестта. „Предстои одит на ЕК, който трябва да установи до каква степен България спазва ограниченията в инфектираните зони. Една от тях е категорична забрана на дърводобив. Стигаме до известен компромис с кооперациите, тъй като се разрешава добитата вече дървесина да бъде извозена и това ще намали донякъде икономическите загуби. Предстои да решим как ще се процедира с повалената дървесина от корояд или посечената дървесина, която не е на временен склад“, поясни областният управител на Смолян. Той допълни, че вероятно на утрешното заседание на областната епиозоотична комисия ще се разгледа и въпроса за добиване на картофи, тъй като прибирането на земеделска продукция е неотложна мярка, най-вероятно той да бъде разрешен при спазване на мерките за биосигурност. \r\nНели ГЕРГЬОВСКА", "date": "2019.08.26", "title": "Зам.-министър Атанас Добрев: Няма да има проблем с доставката на дърва за огрев на местното население"}
{"url": "http://www.focus-news.net/news/2019/08/26/2692742/nimh-utre-otnovo-slanchevo-i-goreshto-maksimalnite-temperaturi-shte-sa-mezhdu-31-i-36.html", "text": "НИМХ: През нощта ще бъде ясно, а утре отново слънчево и горещо. През нощта ще бъде ясно, а утре отново слънчево и горещо. В следобедните часове ще има временни увеличения на облачността. Ще продължи да духа слаб до умерен източен вятър. Максимални температури между 31° и 36°, в София около 31°. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . Атмосферното налягане ще се задържи почти без промяна - малко по-високо от средното за месеца. \r\nНад Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала. \r\n Над планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°. \r\nОт сряда до петък времето ще се задържи без съществена промяна - предимно слънчево, в следобедните часове, главно в петък с временни увеличения на облачността. Ще остане горещо, с максимални температури над 30°, на места ще достигат 35°-36°. Вятърът от изток-североизток ще се запази, ще е слаб до умерен, в Източна България - по-често умерен.", "date": "2019.08.26", "title": "НИМХ: Утре отново слънчево и горещо, максималните температури ще са между 31° и 36°"}
{"url": "http://www.focus-news.net/news/2019/08/26/2692700/kyustendil-440-domashni-svine-sa-zaklani-dobrovolno-ot-zhitelite-na-obshtinata.html", "text": "440 домашни свине са заклани доброволно от жителите на община Кюстендил. Това стана ясно по време на заседание на Областната епизоотична комисия, предаде репортер на  Радио „Фокус” – Кюстендил . Комисията продължава да обработва предоставените от отделните общини списъци с доброволно закланите животни от личните стопанства. Общият брой на закланите животни трябва да бъде предаден до 17.00 часа в Министерство на земеделието горите и храните. 67 собственици от ромския квартал „Изток” в Кюстендил са заклали свинете си. Предоставените списъци се обработват от четири групи, съставени от областната епизоотична комисия. В края на заседанието трябва да бъде взето общо решение за всички общини. При констатирани съответствия ще се извършват и проверки на място. \r\nПо време на заседанието стана ясно също, че епизоотичната обстановка в областта остава спокойна, като няма заболели животни от африканска чува по свинете. „Епизоотичната обстановка на територията на област Кюстендил продължава да бъде благоприятна. На фона на тежката епизоотична обстановка, която се развива на територията на Република България, за региона няма постъпили сигнали за заболели и умрели домашни свине”, каза д-р Емил Гъгнев, началник на отдел „Здравеопазване на животните” към Областна дирекция по безопасност на храните в Кюстендил. Беше посочено, че е постъпил един сигнал за намерени части от труп, вероятно от отстреляно диво прасе в района на 405 гранична пирамида, в района на село Киселица. Сигналът е подаден от страна на Граничен полицейски участък „Олтоманци”. Останките са открити на 20 метра от граничната бразда с Република Сърбия. Те са били поставени в найлонов чувал. В чувала е имало кожа и преден крайник на животното. Взета е проба, изпратена е за анализ и се очаква резултат. По всяка вероятност се касае за бракониерска дейност. Откритите останки са загробени, извършена е дезинфекция на мястото. Екипи на Областна дирекция по безопасност на храните в Кюстендил са присъствали на общоселски събрания, в рамките на които са разяснени дейностите във връзка с африканската чума по свинете. „Не установихме съпротива от населението по отношение на доброволното клане на животните. Хората имат своите виждания за удължаване на срока, но това все още не може да се каже”, каза д-р Емил Гъгнев. \r\nВенцеслав ИЛЧЕВ", "date": "2019.08.26", "title": "Кюстендил: 440 домашни свине са заклани доброволно от жителите на общината"}
{"url": "http://www.focus-news.net/news/2019/08/26/2692740/predstoyashti-sabitiya-v-stranata-za-27-avgust-agentsiya-fokus.html", "text": "*** \r\n   \r\nОт 11.00 часа в НХА ще се проведе Лекция на Евгения Атанасова „ДЕТЕТО-КРИСТО“. \r\n \r\n*** \r\n \r\nОт 12.00 часа в сградата на Столична община, зала 1, Столична община и „София – европейска столица на спорта“ ще дадат пресконференция във връзка с обявяване програмата за 2020 г. и приоритетите в бъдещата дейност на фондацията. Ще присъстват Йорданка Фандъкова – кмет на Столична община, Елен Герджиков – председател на Столичен общински съвет и председател на Фондация „София – европейска столица на спорта“, Анатоли Илиев – организационен секретар на „София – европейска столица на спорта“ и др. \r\n \r\n*** \r\n   \r\nОт 17.00 часа в галерия „Академия“ ще се състои откриване на изложбата „КУКЛЕН СВЯТ“. \r\n \r\n*** \r\n \r\nОт 13.30 часа 13 състав на Специализирания наказателен съд ще гледа дело срещу Огнян Р., производство по чл. 65 НПК - задържане под стража в досъдебното производство. \r\n \r\n*** \r\n \r\nГрад Банско ще бъде украсен с нови творби от илинденски мрамор. \r\n \r\n*** \r\n \r\nОт 9.00 часа в Културен център „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nОт 11.30 часа във фоайето на Магазия 1 в зоната за обществен достъп на Пристанище Бургас ще бъде даден кратък брифинг от министъра на транспорта Росен Желязков, капитан Живко Петров – директор на Изпълнителна агенция „Морска администрация“ и кмета на Бургас Димитър Николов. \r\n \r\n*** \r\n \r\nОт 18.00 до 20.00 часа в галерия „Пролет“ в Бургас ще бъде открита изложба – графика на Ясен Гюзелев  \r\n \r\n*** \r\n \r\nОт 18.30 часа в пространството „симБиотично“ на Атанасовското езеро ще се проведе „Базар на солта“  \r\n \r\n*** \r\n \r\nОт 10.00 часа във Втора аудитория на Медицински университет „Проф. д-р П. Стоянов“-Варна ще се проведе научната конференция „Културното наследство на Варна и Черноморския регион”, организирана от Съюза на учените – Варна съвместно с Община Варна. \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя  „Angry Birds – Филмът 2“.  \r\n \r\n*** \r\n \r\nОт 19.25 часа в парк „Младежки център“ държавният глава Румен Радев ще участва в тържественото отбелязване на 50 години от обявяването на Гълъбово за град. \r\n \r\n*** \r\n \r\nВ Регионална библиотека „Дора Габе“ ще бъде представена Изложба  „50 години Курортен комплекс „Албена”.  \r\n \r\n*** \r\n \r\nОт 11.30 часа в Малката зала на Община град Добрич ще се проведе брифинг. \r\n \r\n*** \r\n \r\nВ Музея на фотографията в Казанлък ще бъде открита Изложбата „Избрано” от Шестия Международен фото салон в Пловдив. \r\n \r\n*** \r\n \r\nОт 15.00 часа в зала ,,Плевен\" на областна администрация ще се проведе заседание на Областната епизоотична комисия. \r\n \r\n*** \r\n \r\nВ 10.30 часа в пресклуба на БТА ще се състои пресконференция на ПП \"Земеделски съюз  Александър Стамболийски\". Тема: Местни избори 2019. \r\n \r\n*** \r\n \r\nВ 18.30 часа в Драматичния  театър ще се състои официалното издигане на адв. Дани Каназирева за кмет на град Пловдив. \r\n \r\n*** \r\n   \r\nОт 11,00 ч. в зала 712 на Областна администрация Разград ще се проведе заседание на Постоянната областна епизоотична комисия.  \r\n   \r\n*** \r\n   \r\nОт 10.00 часа в сградата на Дом за стари хора ще се проведе обучение на персонала и настанените потребители на социални услуги на тема „Наводнение“. \r\n \r\n*** \r\n Смолян.  \r\nОт 14.00 часа в Областна администрация – Смолян ще се проведе заседание на Областната епизоотична комисия – Смолян във връзка с наложените мерки срещу разпространението на АЧС. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, РЗИ Стара Загора на гости на Детски отдел: Физическата активност и безопасност на движението. \r\n \r\n*** \r\n \r\nОт 10.00 часа в къща музей „Гео Милев“ ще се проведе Лято в къща музей „Гео Милев“: \r\n„Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“. \r\n \r\n*** \r\n   \r\nОт 10.00 часа, в зала 203 на общината ще има брифинг. \r\n   \r\n*** \r\n   \r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия.", "date": "2019.08.26", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2019/08/26/2692719/afp-izborite-v-kosovo-shte-se-provedat-na-6-oktomvri.html", "text": "Косово ще проведе предсрочни избори на 6 октомври, обяви кабинетът на президента в понеделник, цитиран  от  AFP . \r\nРешението бе взето след като депутатите гласуваха миналата седмица за разпускане на парламента след оставката  на премиера Рамуш Харадинай. \r\nПрезидентът Хашим Тачи \"реши днес да свика предсрочни избори за парламент ... и определи датата - неделя, 6 октомври 2019 г.\", се казва в изявление на кабинета на президента. \r\n \r\n  Юлиян Марков", "date": "2019.08.26", "title": "AFP: Изборите в Косово ще се проведат на 6 октомври"}
{"url": "http://www.focus-news.net/news/2019/08/26/2692741/georgi-yordanov-kandidat-za-kmet-ot-bsp-shte-prevarna-rayonnata-administratsiya-i-zhitelite-na-rayon-studentski-v-edin-otbor.html", "text": "Ако бъда избран за кмет ще превърна районната администрация и жителите на район Студентски в един отбор. Това каза за предаването „Софийска трибуна“ по  Радио „Фокус“  Георги Йорданов – кандидат на БСП за кмет на района. По думите му липсата на чуваемост е основен проблем на жителите. „От една страна ми се иска районната администрация да бъде по-близо до хората, да бъде гъвкава в комуникацията си с тях и да им представя повече възможности, а от друга – жителите на района да окажат по-широка обществена подкрепа“, заяви той. Район Студентски е специфичен, защото събира в себе си различни възрастови групи, обясни Йорданов, като уточни, че от това произтича и спецификата на проблемите му. Според него е необходимо да се организира обществено обсъждане и да се приеме подробен устройствен план, който да гарантира, че зелените площи в района няма да бъдат застроени. „Районът и кварталите, включени в него – „Мусагеница“, „Малинова долина“ Студентски град и „Дървеница“ са познати като зелените столични квартали. Основната цел на жителите там е да запазят тази зеленина, за да могат да се чувстват уютно в своите домове и в заобикалящата ги среда. В тази връзка трябва да се изясни кога, как и къде ще се строи оттук нататък“, отбеляза кандидатът за кмет от БСП. Различните възрастови групи в район Студентски имат своите индивидуални проблеми, добави той. „Студентски град е дом на много студенти. Това е едно оживено място с много млади хора. На територията на района се намират нощни заведения и барове, които концентрират голяма група хора. Това, обаче, са места, които предразполагат и към нарушаване на обществения ред“, отбеляза Георги Йорданов и в тази връзка като друг проблем посочи сигурността на района. Той припомни, че преди време на територията на Студентски град имаше Районно полицейско управление /7-РПУ/, като уточни, че то беше преместено в ж.к. „Младост“. „От тогава в района има все по-малко полицейско присъствие и жителите не се чувстват достатъчно сигурни“, отбеляза той. Според Георги Йорданов Районното управление в Студентски град няма да бъде върнато, но изрази надежда там да има поне филиал на РПУ, т. нар. полицейски участък, който да увеличи числеността на органите на реда. Като друг проблем в район Студентски той посочи здравеопазването. „На територията на района има само една поликлиника – в Студентски град. Достъпът до нея на по-възрастните жители на кварталите „Малинова долина“, „Дървеница“ и „Мусагеница“ е затруднен“, отбеляза Йорданов. Като друг проблем той изброи липсата на училище в Студентски град и „Малинова долина“, като уточни, че в последния дори няма детска градина. Георги Йорданов каза още, че мотивацията му да се кандидатира за районен кмет се корени в желанието да работи за общността, района и квартала, в който живее. „Кандидатурата ми е израз на желанието да работя в полза на обществото“, заяви той. Като друга своя мотивация Георги Йорданов отбеляза целта да накара младите хора да се впуснат и да се интересуват от обществено-политическия живот. „Младите хора отбягват думата „политика“ и не се включват в политическите процеси. Те трябва да бъдат малко по- отговорни и обществено ангажирани. С кандидатурата и стремежа си да превърна район Студентски в по-добро място мога да им дам един добър пример“, заяви кандидатът от БСП. Той обясни, че срещите с хората са в центъра на кампанията му, като уточни, че ако бъде избран за кмет, ще ги превърне в традиция и ще ги постави в основата на работата му. Георги Йорданов призова хората да дават предимство на общия интерес пред индивидуалния. „Само тогава ще можем да живеем в една по-справедлива, по-здрава и хубава среда“, обобщи кандидатът за кмет от БСП на район Студентски.  \r\n \r\n Георги Йорданов е на 28 години, юрист. В момента е докторант по „Политология“.  \r\n \r\nВеселка ИВАНОВА", "date": "2019.08.26", "title": "Георги Йорданов, кандидат за кмет от БСП: Ще превърна районната администрация и жителите на район Студентски в един отбор"}
{"url": "http://www.focus-news.net/news/2019/08/26/2692744/ombudsmanat-maya-manolova-shte-se-sreshtne-s-protestirashti-sreshtu-zastroyavaneto-na-mestnostta-gereni-do-plazh-zlatna-ribka.html", "text": "Утре, 27 август 2019 г., от 12.00 часа в институцията на омбудсмана /гр. София, ул. Георг Вашингтон 22/ общественият защитник Мая Манолова ще се срещне с граждани, които я сезираха за съмнение за застрояване на защитени територии в местността „Герени“, гр. Созопол, в близост до плаж „Златна рибка“. Това съобщиха от пресцентъра на  омбудсмана . Става въпрос за продажба на имот, частна държавна собственост на Министерството на отбраната, с размер около 20 дка, който се намира на около 200 м от морето и пясъчните дюни. \r\nТе настояват тръжната процедура да бъде прекратена. \r\nНа срещата ще бъдат обсъдени и въпросите с презастрояването по българското Черноморие. Ще стартира и дискусия за рестарт на парк „Българско Черноморие“.  \r\nДискусията е отворена за всички с интерес по темата.", "date": "2019.08.26", "title": "Омбудсманът Мая Манолова ще се срещне с протестиращи срещу застрояването на местността „Герени“ до плаж „Златна рибка“"}
{"url": "http://www.focus-news.net/news/2019/08/26/2692746/dobrich-s-praznichen-uikend-albena-otbelyaza-svoya-50-godishen-yubiley.html", "text": "С незабравим празничен уикенд Албена отбеляза своя 50-годишен юбилей. Това съобщи Виктория Симеонова, ръководител на отдел „Реклама и връзки с обществеността“ в курортния комплекс, предаде кореспондентът на  Радио „Фокус” – Варна . Ваканционно селище „Албена“ навърши 50 години. Официално датата, на която се отбелязва празничното събитие е 24 август. Целият изминал уикенд е бил изпълнен с изненади и положителни емоции за всички гости на комплекса. Тържествата са започнали с официалното откриване на най-голямата мултифункционална конферентна зала в района – „Перуника Хол Албена“. Лентата е  прерязана от министър-председателя Бойко Борисов и от председателя на борда на директорите на„Албена“ АД Радосвет Радев, които не са пропуснали да поднесат приветствието си към всички присъстващи: „Албена е пример за успешна приватизация. Всяка приватизация е успешна, когато има хора, стоящи зад нея“, това е  заявил премиерът в своето обращение. „Албена е много повече от чист плаж със син флаг, хубава природа и 30тина хотела – Албена е частица от всеки от хората, работили вече 50 години, за да я изградят“, е споделил емоционално Радосвет Радев. Гости на събитието в Албена са били и министър Красимир Каракачанов, министър Владислав Горанов, кметът на Варна Иван Портних и други политически и обществени фигури, посочи Виктория Симеонова. На следващия ден гост на новооткритата зала е била министърът на туризма Николина Ангелкова. Тя е станала част от един исторически за Албена момент – заравянето на „капсулата на времето“ пред зала „Перуника Хол Албена“. В нея са поставени вестник „Приятели на Албена“ със спомените и мислите на много от хората, част от историята на Албена, послание от настоящото ръководство на комплекса, шишенце минерална вода от собствените източници на Албена, бурканче мед, производство на Албена ,и пясък от плажа, носител на Син флаг за чистота. Министър Ангелкова е споделила: „През годините курортът разви и обогати многократно предлаганите услуги. С добрата си спортна база и новооткритата конферентна зала „Перуника хол“ комплексът има огромен потенциал и за разнообразни събития през останалите месеци на годината”. След тържествения коктейл в залата, гостите са се пренесли пред откритата сцена до хотел „Добруджа“. Там е представен трейлърът на филм, посветен на ваканционно селище „Албена“, в който са представени историята и настоящето на красивия по природа комплекс. След това гостите са имали възможност да се насладят на мюзикъла „Мамма Миа“ на Софийската опера и балет с диригент маестро Пламен Карталов. Спектакълът в две части е бил кулминация на тържествата по случай рождения ден на ваканционно селища „Албена“. Пет торти и много други сладки изкушения, вино и шампанско са зарадвали многохилядната публика на събитието. В края на вечерта фойерверки са озарили небето над Албена. На следващата вечер анимационните екипи от комплекса са организирали „Афтър Парти“ с много танци, музика и добро настроение. Така Албена е заредила гостите си с положителни емоции, които да се превърнат в един траен спомен от комплекса, запленил с красотата си вече над 10 милиона туристи, отбеляза Виктория Симеонова. \r\nЖулиета НИКОЛОВА", "date": "2019.08.26", "title": "Добрич: С празничен уикенд Албена отбеляза своя 50-годишен юбилей"}
{"url": "http://www.focus-news.net/news/2019/08/26/2692749/pazardzhik-obnovena-e-ulitsa-georgi-dimitrov-vav-velingradskoto-selo-pashovi.html", "text": "Обновена е улица „Георги Димитров” във велинградското село Пашови, съобщиха от  Общината . От там уточниха, че населеното място е част от Проект „Рехабилитация и реконструкция на улици в селата: Драгиново, Грашево, Света Петка, Кръстава и Пашови“. \r\nПоложена е нова асфалтова настилка и са изградени нов тротоар и бордюри. За последните 25 години липсата на път там бе основен и много сериозен проблем, уточняват още от община Велинград.", "date": "2019.08.26", "title": "Пазарджик: Обновена е улица „Георги Димитров” във велинградското село Пашови"}
{"url": "http://www.focus-news.net/news/2019/08/26/2692739/vzglyad-putin-nyama-da-prieme-kolektivnata-bezotgovornost-na-g-7.html", "text": "Путин няма да приеме колективната безотговорност на Г-7, пише руският вестник  „Взгляд“  в материал, представен без редакторска намеса.  \r\nОсновният резултат от срещата на върха на Г-7 в Биариц е задълбочаващото се несъгласие между нейните участници, преди всичко САЩ и европейските страни, по почти всички ключови въпроси. Въпросът за колективните отношения на Седемте с Русия предизвика разцепление в клуба, докато САЩ и Европа почти си размениха ролите в сравнение с 2014 година. \r\nСрещата на лидерите на Западния свят беше замислена от организатора му Еманюел Макрон като собствен триумф, но въпреки всички усилия и аплодисментите за френския президент не се очакват от никъде. Срещата на върха в Биариц няма да се запомни дори като международната премиера на  Борис Джонсън - новият ръководител на британското правителство, въпреки че той вече беше привлякъл вниманието със собствените си маниери,но остана в сянката на Доналд Тръмп и домакина на срещата. \r\nЗа трета поредна среща акцентът беше естествено върху американския президент - който, както винаги, обича да казва на партньорите си от Г-7 каквото иска и какво смята за важно, а не какво биха искали да чуят от него. Този път САЩ се разминаха с Европа в почти всички отношения - и това се виждаше най-ясно в разговора за Русия. \r\nФактът, че завръщането на Русия в клуба, тоест възобновяването на Г-8, ще бъде една от основните теми на срещата на върха, беше ясно още преди да започне - не само заради думите на Тръмп, но и заради думите и делата на Макрон, който покани  три дни преди срещата на върха в околностите на същия Биариц и Владимир Путин. \r\nИ това въпреки факта, че Русия не иска никаква „осморка“ и има достатъчно разногласия между участниците в „седморката“ и без руската тема. \r\nВсъщност, каквото и седемте мъже и една жена да говориха в Биариц (а „седемте“ всъщност се състоят от осем участници, тъй като формата включва и Европейския съюз, чийто ръководител Доналд Туск участва в срещата на върха), те не можеха да се споразумеят за нищо. \r\nТърговската война? Европа е загрижена за американската политика на протекционизъм - но тук Тръмп няма намерение да се съобразява с европейците и постоянно намеква, че не се страхува да води война на два фронта и след търговската война с Китай е готов, ако е необходимо, да се включи в тарифна битка и с Европейския съюз. \r\nСитуацията в Сирия? Тръмп категорично каза, че ако европейците не си вземат членовете на „Ислямска държава“, заловени от американците, пристигнали от Германия, Франция и други страни, той ще ги пусне, за да се върнат в малките си европейски родини. \r\nИран? Натискът на американците доведе до факта, че европейците не знаят как да съчетаят желанието да поддържат добри връзки с персите (и просто да запазят правото си на независима външна политика) и нежеланието да попаднат под американски санкции. Тук Еманюел Макрон се опита да надхитри останалите и покани Мохамад Джавад Зариф, ръководителят на иранското външно министерство, в Биариц, но Тръмп не искаше да се среща с него, а след това американците напълно отрекоха съобщенията, че седемте  са инструктирали френския президент да започне преговори с Иран. Всъщност задачата за определяне на „най-ефективния начин за диалог с Иран“, дадена на Франция, трудно може да се нарече мандат за преговори. \r\nТръмп изобщо не харесва никакви посредници - дори Шиндзо Абе вече се е опитал да предложи услугите си на иранския фронт. И сега в Биариц „неблагодарният“ Тръмп не сподели притесненията му за последните тестове на севернокорейските ракети - те не са междуконтинентални. \r\nАко европейците направиха всичко възможно, за да накарат Тръмп да постигне съгласие по позициите на „колективния Запад“ по определени въпроси (защо иначе би била нужна Г-7, ако не за разработване на общи подходи или поне за стремеж към тях, в най-лошия случай, поне за намаляване на несъгласията ?), тогава американският президент, напротив, сякаш умишлено не се лишава удоволствието отново да се опита да принуди своите „партньори“ да се съгласят с американската позиция. Това най-ясно се проявява в историята на дискусията по въпроса за завръщането на Русия към Г-8. \r\nСлед цялата артилерийска подготовка, която Макрон и Тръмп проведоха по този въпрос, всеки въз основа на собствените си съображения, американският президент реши да отнеме руската тема от Макрон. И той каза, че би било по-добре с Русия, отколкото без нея, необходимо е да се възстанови форматът на Г-8 и наистина, „със сигурност е възможно“, той да покани Владимир Путин на следващата среща на върха в Съединените щати през май следващата година като гост (домакинът на срещата той сам избира гостите на форума). \r\nНа съботна вечеря в Биариц седем мъже и един дама разгорещено обсъдиха дали всички трябва да се срещнат с Путин. Разбира се, не може да се каже, че \"Путин им е съсипал вечерята\" (или дори \"Тръмп е съсипал вечерята на Путин\"), но западната преса използва термините \"ожесточен дебат\" и \"кавга\" доста лесно. \r\nСпоред The Guardian (в статията „Искането на Тръмп за връщането на Русия предизвиква кавга в Биариц“ , която се опира на дипломати, участващи в срещата на върха): \r\n„Тръмп настоя Владимир Путин да бъде поканен отново, пет години след като Русия беше изключена от тогавашната Г8 заради анексията на Крим. От останалите лидери на масата, само Джузепе Конте, напускащият министър-председател на Италия, предложи подкрепа на Тръмп, Шиндзо Абе от Япония остана неутрален. Останалите - Борис Джонсън от Обединеното кралство, Ангела Меркел от Германия, Джъстин Трюдо от Канада, Доналд Туск, председател на Съвета на ЕС, и френският президент Еманюел Макрон - категорично се противопоставиха на това предложение. \" \r\nИнтересна разстановка на силите: САЩ и Италия, от една страна, Великобритания, Германия, Франция и Канада, от друга, с неутралитета на Япония (наистина Абе няма нищо общо с НАТО). В същото време Франция открито играе двойна игра. \r\nКаква е същността на разногласието? Макрон, който сам лансира темата за завръщането на Русия (въпреки че и тук не беше първи, преди година, в навечерието на последната среща на върха, Тръмп повдигна темата), осъзнавайки, че Тръмп я е отнел от него, Макрон започна да уточнява, че преждевременното завръщане на Русия би било грешно . Тоест, първо „напредък в прилагането на споразуменията от Минск“, тоест решение на украинската криза, а след това завръщане към Г-8. \r\nТова се казва публично - но непублично по време на вечеря са дадени по-откровени аргументи. Това завръщане без условия би било катастрофа за Украйна, морална и геополитическа капитулация на Запада пред Русия и признаване на пълната победа на Путин. Или по думите на The Guardian: \r\n„Повечето други лидери настояха, че това е семейство, клуб, общност от либерални демокрации и по тази причина те казаха, че на президента Путин, който не отразява това, не трябва да се позволява да се върне.“ \r\nЯсно е, че думите на Тръмп за либералния клуб са смешни - той играе в реалната геополитика. Според The Guardian, „Това не е толкова важно нещо за Тръмп. Той не споделя тази гледна точка \": \r\n„Тръмп заяви, че по въпроси като Иран, Сирия и Северна Корея има смисъл Русия да бъде в залата. Следователно за него това наистина представлява фундаментална разлика. \" \r\nНещо повече, Тръмп, очевидно, беше първият, който повдигна руската тема по време на вечерята - „и изненада колегите си с жар по този въпрос“: \r\n„Тръмп настояваше за завръщането на Русия след срещата на върха на Г-7 в Квебек миналата година и изглежда е решен да поднови това искане, като го повдигна в дискусии относно политиката на Иран. \"Събота вечер ... В това отношение ... ситуацията стана най-малко напрегната,\" каза европейски дипломат. \" \r\nСлед като чу възражението на колегите си, Тръмп, изглежда, ги е информирал, че те все пак трябва да се примирят с факта, че Путин ще дойде: \r\n„Следващата година ще бъде ред на Тръмп да избира външни гости, тъй като е негов ред да бъде домакин на срещата на Г-7 на фона на кампанията за преизбиране. В неделя европейските дипломати се обзаложиха, че Путин ще бъде начело в списъка му с гости.\" \r\nТака пише The Guardian, а американският The Wall Street Journal цитира представител на администрацията на САЩ, който казва, че „Тръмп отказа и лидерите се съгласиха, че е рано да се върнем към формата на G8“, припомняйки, че „по-късно Тръмп каза не е взето никакво решение. \" \r\n \r\nРазбира се, колегите от Г-7 не могат да убедят Тръмп в нищо - не само защото руската тема е отлична възможност за него да играе на нервите им. И все пак - през 2014 г. САЩ в лицето на Обама силно притиснаха Европа да наложи санкции и да се присъедини към политиката на изолация и блокада на Русия. Берлин и Париж не искаха особено да се присъединят към американската кампания срещу \"регионалната сила\" в най-голяма степен - но атлантическата солидарност тогава имаше магически ефект върху тях. \r\n \r\nИ сега - или по-скоро, като започнем с пристигането на Тръмп в Белия дом - се оказва, че САЩ искат да се върнат към стария формат на взаимодействие между Запада и Русия. И Европа, на която по време на идването на Тръмп на власт също се наложи да пази ценностите на либералното западно общество не може „да го направи точно така, без да спазва редица идеологически важни процедури. Иначе какво се случва? САЩ наредиха да бъде наказана Русия - ние наказваме, заповядаха да ги върнем - връщаме ги. \r\n \r\nНикак не се получава, защото по този начин потвърждава отсъствието на реален суверенитет и независимост в международните отношения. Но Европа не е такава - разбирате ли, ние се борим със САЩ в Иран - ние сме независими, идеологически и принципни. И въпреки че трябва да възстановим отношенията с Русия, а и самите ние, на равнището на нашите страни, правим това и войната със санкции може да бъде отслабена, но това трябва да продължи по нашата европейска инициатива - а не в резултат на изнудването на Тръмп. \r\nВ същото време присъствието на Владимир Путин на срещата на високо равнище на Г-7 в Америка всъщност би било чудесен подарък за европейците - ще им е по-лесно да си обяснят с атлантическите центрове на сила в техните собствени държави, които се застъпват за продължаване на политиката на строго ограничаване на Русия: и какво, това не сме ние, това е онзи луд изолационист Тръмп, той му се обади, ние нямаме нищо общо. \r\nНо, уви, те няма да имат такава възможност - Тръмп е напълно възможно и ще покани Путин в САЩ през май догодина, само че руският президент няма да отиде там, за да се срещне със Седемте. Путин вече изрази единствения приемлив формат за отношенията с колективния Запад - ако искате, елате в Русия на срещата на върха през 2014 г., която отменихте. Само че този път тя ще се проведе не във формат „Г-8“, а като „седем“ плюс „един“.  \r\nДа бъде не домакин, а гост и дори един от тях и дори в Маями, Путин определено няма да се съгласи със западните лидери. Дори и преди това Доналд Тръмп да бъде на парада в чест на годишнината от Победата на Червения площад - защото ще има двустранни отношения и двустранна любезност, а не колективна безотговорност. \r\n \r\n  Юлиян Марков", "date": "2019.08.26", "title": "„Взгляд“: Путин няма да приеме колективната безотговорност на Г-7"}
{"url": "http://www.focus-news.net/news/2019/08/26/2692748/afp-donald-tramp-izrazi-gotovnost-da-se-sreshtne-s-iranskiya-prezident.html", "text": "Президентът на САЩ Доналд Тръмп заяви, че е готов да се срещне с иранския си колега Хасан Роухани през следващите няколко седмици след разговорите за ядрената програма на Техеран на срещата на върха на Г7 във Франция, предава  AFP . \r\nИранският министър на външните работи Мохамад Джавад Зариф направи изненадваща визита в кулоарите на срещата на върха в Биариц в неделя по покана на френския президент Еманюел Макрон. \r\nМакрон заяви, че \"условията за среща\" между Тръмп и Роухани, която може да се състои \"в следващите няколко седмици\" са създадени чрез интензивна дипломация и консултации. \r\n\"Ако обстоятелствата бяха правилни, със сигурност бих се съгласил на това\", заяви Тръмп на съвместна пресконференция с Макрон. \r\nНа въпрос на репортери дали смята, че времевата линия, предложена от френския му колега, звучи реалистично, Тръмп отговори: \"Това е така\", добавяйки, че смята, че Роухани също ще бъде съгласен. \r\n\"Мисля, че ще иска да се срещнем. Мисля, че Иран иска да разреши тази ситуация\", добави Тръмп. \r\n \r\n  Юлиян Марков", "date": "2019.08.26", "title": "AFP: Доналд Тръмп изрази готовност да се срещне с иранския президент"}
{"url": "http://www.focus-news.net/news/2019/08/26/2692745/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния. Това съобщиха от  ГД „Гранична полиция“ . Информацията за трафика е към 18.00 часа. На границата със Сърбия трафикът е интензивен на ГКПП „Калотина“ на изход за леки автомобили. На границата с Гърция трафикът е интензивен на ГКПП „Кулата“ и ГКПП „Маказа“ на вход и изход за леки автомобили. На границата с Турция трафикът е интензивен на ГКПП „Капитан Андреево“ на вход за леки автомобили. На границата с Румъния трафикът е интензивен на ГКПП „Дунав мост“ Видин за товарни автомобили, на ГКПП „Дунав мост“ Русе, ГКПП „Дуранкулак“, ГКПП „Кардам“ и ГКПП „Силистра“ трафикът е интензивен на вход и изход за леки автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.08.26", "title": "ГД „Гранична полиция“: Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2019/08/26/2692747/sport-tsyurih-shte-bade-domakin-na-finalite-na-diamantenata-liga-sledvashtite-dve-godini.html", "text": "Лека атлетика: Цюрих ще приеме финалите на Диамантената лига по лека атлетика през 2020 и 2021 г., обявиха организаторите. Досега швейцарският град делеше домакинство с Брюксел, но стадионът в белгийската столица ще се реконструира през следващите две години. Тазгодишните финали ще се проведат на 29 август в Цюрих и на 6 септември в Брюксел. Те ще включват 150-минутно международно телевизионно излъчване, което е с час повече, отколкото са останалите състезания от Диамантената лига. Те от своя страна ще преминат към формат от 90 минути за новия сезон 2020, включващ специално разработена програма от дисциплини.", "date": "2019.08.26", "title": "Спорт: Цюрих ще бъде домакин на финалите на Диамантената лига следващите две години"}
{"url": "http://www.focus-news.net/news/2019/08/26/2692753/sport-milan-se-razdeli-s-harvatina-ivan-strinich.html", "text": "Футбол: Отборът на Милан се раздели по взаимно съгласие с 32-годишния хърватски защитник Иван Стринич, съобщиха от клуба. \r\nТой се присъедини към отбора в началото на миналия сезон, но така и не записа официален мач, след като му бяха открити сърдечни проблеми и той временно прекрати тренировки. Стринич се завърна към футбола в началото на 2019-та година, но не записа срещи до края на сезона. Стринич игра в предсезонните контроли на тима, но в отбор вече има няколко футболисти на неговата позиция и старши треньорът Марко Джампаоло се отказа от него. \r\nСтринич бе част от хърватския национален тим на Световното първенство в Русия.", "date": "2019.08.26", "title": "Спорт: Милан се раздели с хърватина Иван Стринич"}
{"url": "http://www.focus-news.net/news/2019/08/26/2692754/pleven-56-godishen-mazh-e-postradal-pri-katastrofata-na-patya-mezhdu-s-telish-i-gr-lukovit.html", "text": "56-годишен мъж е пострадал при катастрофата между два тежкотоварни камиона на пътя между с. Телиш и гр.Луковит, съобщиха от пресцентъра на  ОДМВР - Плевен . Около 19.00 часа товарен автомобил \"Скания\", управляван от 61 годишен,  движещ се в  посока София  се е блъснал в товарен автомобил \"Рено\". При инцидента е пострадал водачът на \"Рено\" - 56-годишен. Оказва му се медицинска помощ в Плевенската болница. Временно е затворен главният път и в двете платна. Осигурен е обходен маршрут пред селата Ракита и Радомирци. Огледите продължават.", "date": "2019.08.26", "title": "Плевен: 56-годишен мъж е пострадал при катастрофата на пътя между с. Телиш и гр. Луковит"}
{"url": "http://www.focus-news.net/news/2019/08/26/2692751/pleven-tezhka-katastrofa-mezhdu-dva-tovarni-avtomobila-v-uchastaka-mezhdu-selo-telish-i-grad-lukovit.html", "text": "Тежка катастрофа между два товарни автомобила в участъка между село Телиш и град Луковит. Това съобщиха от  ОДМВР - Плевен . Сигнал за инцидента е регистриран в 19.40 часа. Главният път между Плевен - София е затворен.  Осигурен е обходен маршрут през селата Ракита и Радомирци.", "date": "2019.08.26", "title": "Плевен: Тежка катастрофа между два товарни автомобила в участъка между село Телиш и град Луковит"}
{"url": "http://www.focus-news.net/news/2019/08/26/2692750/plovdiv-prodalzhava-izgrazhdaneto-na-nova-toploprenosna-mrezha-v-rayon-severen-v-grada.html", "text": "Продължава изграждането на нова топлопреносна мрежа в район „Северен“ в Пловдив. Това съобщиха за  Радио „Фокус“ – Пловдив  от топлофикационното дружество. Започна изграждане на нов присъединителен топлопровод по ул. „Полковник Бонев“ в града. Новата мрежа е с цел присъединяване на нова жилищна сграда към централно отопление и битова гореща вода. По време на извършване на изкопните дейности движението по улицата ще бъде затруднено. Предприети са всички необходими мерки за по-бързото приключване на проекта.", "date": "2019.08.26", "title": "Пловдив: Продължава изграждането на нова топлопреносна мрежа в район „Северен“ в града"}
{"url": "http://www.focus-news.net/news/2019/08/26/2692755/burgas-pozhar-gori-v-rayona-na-selo-evrenozovo-strandzha-planina.html", "text": "Пожар в района на село Евренозово, Странджа планина. Това съобщиха за  Агенция „Фокус“  от  ОДМВР – Бургас . По първоначални данни горят около 100 дка. На място има гасачески групи, съставени от огнеборци и служители от Гранична полиция, подпомогнати от местното население. Теренът е изключително трудно достъпен. Причините за пожара се изясняват.  \r\nВиолета СИМЕОНОВА", "date": "2019.08.26", "title": "Бургас: Пожар гори в района на село Евренозово, Странджа планина"}
{"url": "http://www.focus-news.net/news/2019/08/26/2692759/makfaksmakedoniya-chetirima-dushi-sa-arestuvani-za-predizvikvane-na-pozhar-v-rayona-na-veles.html", "text": "Четирима души са задържани заради предизвикване на пожар във Велес, предава  “Макфакс“ . \r\nОт полицията потвърдиха, че четирима души от Велес са били задържани в полицейското управление на града и се очаква да бъдат изправени пред разследващ съдия. \r\nВ изявление на полицията се казва, че става дума за пожар, причинен от небрежност. Според неофициална информация, докато са работели с флекс и вероятно в един момент за запалили огън от искра, като са се опитали  да го потушат, но той е започна бързо да се разпространява. Поради вятъра огънят засегна път край село Башино, след което започна да се приближава към езерото Младост. \r\n \r\n  Юлиян Марков", "date": "2019.08.26", "title": "„Макфакс“(Македония): Четирима души са арестувани за предизвикване на пожар в района на Велес"}
{"url": "http://www.focus-news.net/news/2019/08/26/2692758/shumen-letniyat-muzey-prodalzhava-do-31-avgust-v-kompleks-avsharyan-v-grada.html", "text": "Летният музей продължава от 27 до 31 август в комплекс „Авшарян“ в Шумен. Това сочи съобщение в профила на  Регионален исторически музей- Шумен . Малките любители на историята ще могат да се запознаят с възрожденската жилищна архитектура на стария Шумен, градския бит след Освобождението, шуменското килимарство през 20 век, дърворезбата в градския дом и особеностите на арменското традиционно облекло.", "date": "2019.08.26", "title": "Шумен: Летният музей продължава до 31 август в комплекс „Авшарян“ в града"}
{"url": "http://www.focus-news.net/news/2019/08/26/2692761/afp-gratskata-politsiya-zadarzha-nad-140-migranti-v-atina.html", "text": "Повече от 140 души, главно мигранти, бяха арестувани на разсъмване в Атина в понеделник като част от голяма операция, съобщи полицията, цитирана от  AFP . \r\nДесетки офицери прочистиха четири свърталища, заети от няколко седмици, главно от бежанци и мигранти, в атинския квартал „Екзархия“. \r\nАтинските прокурори разрешиха операцията след жалби, подадени от собствениците на сградите, които са били завзети незаконно от мигрантите. \r\nПолицейски източник заяви, че са били арестувани 143 души, някои от тях без документи. Повечето са от Афганистан, Еритрея, Иран и Ирак. \r\nВ групата има 57 мъже и 51 жени, а останалите са деца, допълни източникът. \r\nНовото консервативно правителство на Кириакос Мицотакис обеща да въведе \"ред\" в стария и известен с престъпността си квартал, обещавайки редовни полицейски патрули. \r\n \r\n  Юлиян Марков", "date": "2019.08.26", "title": "AFP: Гръцката полиция задържа над 140 мигранти в Атина"}
{"url": "http://www.focus-news.net/news/2019/08/26/2692762/blagoevgrad-kmetat-d-r-atanas-kambitov-otkri-vii-mezhdunaroden-futbolen-turnir-kupite-na-obshtina-blagoevgrad.html", "text": "Кметът д-р Атанас Камбитов откри VII Международен футболен турнир „Купите на Община Благоевград“, предаде репортер на  Радио „Фокус“ – Пирин . От специално изградена сцена, разположена на площад „Македония“ той приветства участниците и техните треньори, пожелавайки им честна игра и много положителни емоции. „През всичките тези години участниците в турнира и техните треньори ни показвате един истински футболен спектакъл на много високи ниво“, каза още той. Кметът д-р Атанас Камбитов припомни, че турнирът е част от официалния спортен календар на Българския футболен съюз.  \r\nПриветствие към участниците отправи и Ива Уорън, представител на „Емирейтс Уелт”, основен рекламодател на ОФК „Пирин“. По думите ѝ именно компанията, която тя представлява ще осигури наградите за участниците. „Успех на всички и нека най-добрия победи“, отбеляза Уорън.  \r\nЛивия НИНОВА", "date": "2019.08.26", "title": "Благоевград: Кметът д-р Атанас Камбитов откри VII Международен футболен турнир „Купите на Община Благоевград“"}
{"url": "http://www.focus-news.net/news/2019/08/26/2692752/cnn-dvoyka-frantsuzi-sa-arestuvani-v-italiya-za-krazhba-na-pyasak-ot-plazha.html", "text": "Френска двойка е изправена пред шест години затвор за кражба на пясък от плаж в Сардиния, където са били на почивка, предава  CNN . \r\nБелият пясък на италианския остров е защитен, а туристите са изправени пред глоби и дори затвор за отнасянето му от местните плажове - но двойката твърди, че не са знаели, че извършват престъпление. \r\nПолицията в северния град Порто Торес е намерила пясъка, докато извършва рутинни проверки на коли, които чакат да се качат на ферибот до Тулон в Южна Франция. \r\nТе забелязали няколко бутилки, пълни с пясък през прозореца на колата, и арестували двойката, мъж и жена на около 40 години, съобщиха от полицията пред CNN. \r\nКато цяло са били иззети 14 пластмасови бутилки, съдържащи около 40 килограма бял пясък, съобщиха от полицията. \r\nДвойката е предадена на съд в град Сасари за утежнена кражба и те рискуват глоба до 3000 евро  и затвор между една и шест години. \r\n \r\n  Юлиян Марков", "date": "2019.08.26", "title": "CNN: Двойка французи са арестувани в Италия за кражба на …пясък от плажа"}
{"url": "http://www.focus-news.net/news/2019/08/26/2692760/vidin-hristiyansko-krashtenie-pokazaha-po-vreme-na-srednovekovniya-festival-badina.html", "text": "През втория ден от фестивала зрителите станаха свидетели на битка за превземане на крепостта, а подчертан интерес предизвика пресъздаването на християнско кръщение, характерно за Средновековието. Това съобщиха за  Радио „Фокус“ – Видин  от общината. Ръководителят на сдружение „Съвет по туризъм” – Свищов Стефан Проданов сподели, че това е било най-голямото предизвикателство за тях през тазгодишния фестивал и групата за исторически възстановки е вложила много усилия и старание да го пресъздаде възможно най-реалистично, за да може зрителите да се пренесат максимално близо до обичаите от онова време. \r\nСтотици хора, заедно с децата си посетиха крепостта „Баба Вида”, за да наблюдават и участват в атракциите. В програмата бяха включени анимация за най-малките посетители, изработване на фигури от глина, уроци по дърворезба и др. \r\nОбщина Видин е организатор на традиционния фестивал „БъдинЪ” за седма поредна година. Една от неговите цели е да се постигне образователен и емоционален ефект както за посетителите, така и за участниците, а автентичността на крепостта „Баба Вида“ допълнително засилва връзката “минало-настояще”.", "date": "2019.08.26", "title": "Видин: Християнско кръщение показаха по време на средновековния фестивал „БъдинЪ”"}
{"url": "http://www.focus-news.net/news/2019/08/26/2692757/afp-emanyuel-makron-obyavi-sreshta-na-varha-v-normandskiya-format-za-ukrayna-v-kraya-na-septemvri.html", "text": "Френският президент Еманюел Макрон обяви в понеделник, че лидерите на Русия, Украйна, Германия и Франция ще проведат преговори през септември, насочени към прекратяване на конфликта в Източна Украйна, предава  AFP \r\n\"Смятаме, че съществуват условия за полезна среща на върха\", каза Макрон в края на срещата на върха на Г-7 във Франция, кaто приветства избора на нов президент в Украйна като възможност за прекратяване на петгодишната война. \r\nМакрон заяви, че разговорите ще се проведат през септември, но не посочи точна дата. \r\nМакрон вече се срещна с президента на Украйна Владимир Зеленски и покани руския Владимир Путин във Франция за преговори миналата седмица преди срещата на върха на Г-7 - от която Русия беше изключена след завземането на Крим, припомня агенцията. \r\nСлед разговорите си с Путин Макрон заяви, че има \"реална възможност\" за мир в Украйна след избирането на Зеленски. Самият Зеленски предложи да се срещне с Путин за разговори и през последните седмици разговаря с него по телефона. \r\n \r\n  Юлиян Марков", "date": "2019.08.26", "title": "AFP: Еманюел Макрон обяви среща на върха в Нормандския формат за Украйна в края на септември"}
{"url": "http://www.focus-news.net/news/2019/08/26/2692763/nimh-ekstremalen-indeks-za-pozharoopasnost-e-v-sila-na-mesta-v-14-oblasti-na-stranata-za-27-avgust.html", "text": "Екстремален индекс за пожароопасност е в сила на места в 14 области на страната. Това сочи справка в сайта на  Националния институт по метеорология и хидрология (НИМХ) . Индексът обхваща територии от областите София, София - град, Перник, Кюстендил, Благоевград, Пазарджик, Стара Загора, Сливен, Бургас, Добрич, Враца, Плевен, Ловеч, Велико Търново. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.", "date": "2019.08.26", "title": "НИМХ: Екстремален индекс за пожароопасност е в сила на места в 14 области на страната за 27 август"}
{"url": "http://www.focus-news.net/news/2019/08/26/2692766/magdalena-karastoyanova-obreden-kompleks-burgas-morskoto-kazino-se-ochertava-kato-predpochitano-myasto-sred-mladozhentsite-v-burgas-i-ne-samo.html", "text": "Морското казино се очертава като предпочитано място сред младоженците в Бургас и не само. Това каза за  Радио „Фокус” – Бургас  Магдалена Карастоянова, управител на общинската фирма „Обреден комплекс“ ЕООД – Бургас. „Бих казала, че имаме двойки, които нямат нищо общо с града и които решават да сключат граждански брак тук. Причината е ясна – КЦ „Морско казино“ се намира в красивата ни морска градина и непосредствена близост до морето. От него има прекрасна гледка и възможност веднага след това в градината да бъде направена фотосесия“, каза още Карастоянова и добави, че има сключени и чуждестранни бракове, както от страна на младоженеца, така и на булката. „Това са държави от ЕС, Руска федерация, Турция, миналата година имахме и една австралийка“, посочи Карастоянова. По думите ѝ има интерес към изнесените ритуали, но не бих казала, че е много голям.  „Изнесените ритуали, които предлагаме, се случват след сключване на граждански брак.  Местата, обявени със заповед на кмета са три – зала „Вардар“, зала „Петя Дубарова“ в КЦ „Морско казино“ и Експозиционен център „Флора“, заяви  управителят на общинската фирма „Обреден комплекс“ ЕООД – Бургас. По думите ѝ изнесеният ритуал се прави пред гостите на тържеството на избрано от младоженците място. \r\nДеница ДИМИТРОВА", "date": "2019.08.26", "title": "Магдалена Карастоянова, „Обреден комплекс“– Бургас: Морското казино се очертава като предпочитано място сред младоженците в Бургас и не само"}
{"url": "http://www.focus-news.net/news/2019/08/26/2692764/plovdiv-160-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "160 проверки по спазване на забраната за тютюнопушене са извършили здравните инспектори в Пловдив през последната седмица. Това сочи справка на  Радио „Фокус“ – Пловдив  в сайта на Регионалната здравна инспекция (РЗИ) в Пловдив. Проверени са 47 заведения за обществено хранене, 21 открити и 71 закрити обществени места, както и 21 детски и учебни заведения. Здравните инспектори са издали седем предписания за установени нарушения. През изминалата седмица са постъпили две жалби от граждани и институции. Извършени са също 234 проверки по текущ контрол.", "date": "2019.08.26", "title": "Пловдив: 160 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2019/08/26/2692743/gazeta-express-vyosa-osmani-shte-e-kandidat-za-premier-ot-opozitsionniya-demokraticheski-sayuz-na-kosovo.html", "text": "Вьоса Османи е първата жена, предложена от най-старата политическа партия в Косово, Демократическата лига на Косово (ДЛК), която се кандидатира за премиер на Косово на предстоящите предсрочни избори, които ще бъдат проведени на 6 октомври. Решението беше взето по време на заседание на Управителния комитет на ДЛК в понеделник, пише косовският вестник  Gazeta Express .  \r\nДемократичeската лига на Косово (ДЛК), която в предишния парламент беше в опозиция, потвърди в понеделник, че техният представител Вьоса Османи ще се кандидатира на следващите избори за премиер на страната. Председателят на ДЛК Иса Мустафа по време на пресконференция след заседанието на Управителния комитет потвърди, че Османи ще се кандидатира за премиер на Косово, докато настоящият кмет на Гилян Лутфи Хазири ще ръководи избирателната листа на тази партия. Османи е била член на парламента . \r\nОсмани в прессъобщение след номинацията на партията й, благодари на ДЛК за подкрепата и обеща да работи, за да изгони „настоящите корумпирани политици от властта“, цитира думите й изданието. ДЛК е една от най-големите и най-стари политически партии в Косово и нейният лидер Иса Мустафа беше премиер в предишното правителство. Османи е известна с критиките си към партиите на управляващата коалиция, водена от премиера Рамуш Харадинай за неправилно управление.  \r\n \r\n  Юлиян Марков", "date": "2019.08.26", "title": "Gazeta Express:  Вьоса Османи ще е кандидат за премиер от опозиционния Демократически съюз на Косово“"}
{"url": "http://www.focus-news.net/news/2019/08/26/2692767/blagoevgrad-v-petrich-be-postaveno-treto-metalno-sartse-za-sabirane-na-kapachki.html", "text": "В града бе поставено трето метално сърце за събиране на капачки. Това съобщиха за  Радио „Фокус“ – Пирин  от сдружение „Защото можем“. Пластмасовите изделия се събират за успешната национална кампания „Капачки за бъдеще”, чрез която до момента са дарени 11 кувьоза за малки общински болници в страната. Три от единадесетте в градовете Мездра, Бяла Слатина и Първомай са дарение от Сдружение „ЗАщото можем”. Съвсем скоро ще бъде дарявана и друга спешна медицинска апаратура. Местоположенията на трите сърца в град Петрич – градинката намираща се до градския пазар, централна градска част; градинката над IОУ „Кочо Мавродиев, кв. Дълбошница; градинската площ срещу магазин „Рай”, кв. Поляните. Трите сърца неслучайно са оцветени с цветовете на българския трибагреник. Те символизират чистотата и надеждата, любовта към красивата ни природа, както и благодарността към нашите деди, че имаме шанса да живеем в една от най-красивите страни в света. До момента сдружението взе участие към две от националните кампании на „Капачки за бъдеще”. През първата година предаде 750 кг. капачки, а в началото на тази година количеството беше 1019 кг. Очаква се през есенната кампания количеството да бъде над 1200 килограма. \r\nЛивия НИНОВА", "date": "2019.08.26", "title": "Благоевград: В Петрич бе поставено трето метално сърце за събиране на капачки"}
{"url": "http://www.focus-news.net/news/2019/08/26/2692771/sport-grigor-dimitrov-izliza-sreshtu-andreas-sepi-na-otkritoto-parvenstvo-na-sasht.html", "text": "Тенис: Григор Димитров излиза срещу италианеца Андреас Сепи на Откритото първенство на САЩ. Двубоят започва около 21:50 часа българско време.  Победителят от днешния мач между Григор Димитров и Андреас Сепи ще има за съперник в следващия кръг победителя от мача Борна Чорич – Евгени Донской.  До този момент Григор Димитров никога не е срещал Андреас Сепи.", "date": "2019.08.26", "title": "Спорт: Григор Димитров излиза срещу Андреас Сепи на Откритото първенство на САЩ"}
{"url": "http://www.focus-news.net/news/2019/08/26/2692768/montana-70-sluchaya-na-chrevni-infektsiozni-zabolyavaniya-sa-registrirani-ot-1-do-15-avgust-v-oblastta.html", "text": "70 случая на чревни инфекциозни заболявания са регистрирани от 1 до 15 август в област Монтана, съобщиха за  Радио „Фокус“ – Видин  от РЗИ. От тях 66 са случаите на ентероколит и 4 са на хепатит тип „А“. През този период от инспекцията са изследвали качеството на питейната вода и не е доказана причинна връзка между заболявания и качеството на водата. Извършваните изследвания за са направени в 10 населени места – Монтана, Дълги Дел, Дива Слатина, Главановци, Копиловци, Горно Церовене, Каменна Рикса, Еловица, Помеждин, Видлица, като всички взети проби отговарят на Наредбата. В област Монтана населените места с въведено режимно водоснабдяване  за  селата Мокреш, Златия в Община Вълчедръм.  За населените места – с. Кобиляк, с. Громшин и с. Бели брег е в сила забраната за ползване на вода от централното водоснабдяване за питейни нужди и приготвяне на храна поради влошени качества на водата по показател арсен. \r\nАнна ЛОЗАНОВА", "date": "2019.08.26", "title": "Монтана: 70 случая на чревни инфекциозни заболявания са регистрирани от 1 до 15 август в областта"}
{"url": "http://www.focus-news.net/news/2019/08/26/2692765/blagoevgrad-traditsionna-rodova-sreshta-se-provede-prez-pochivnite-dni-v-simitliyskoto-selo-zheleznitsa.html", "text": "Традиционна родова среща се проведе през почивните дни в симитлийското село Железница. Това съобщиха за  Радио „Фокус“ – Пирин  от Община Симитли. На всеки 5 години, в края на месец август малкото населено място се изпълва със стотици гости, чиито корени са именно от селото. Някога селото е било многолюдно, над 1 000 души са живели в Горна Железница, днес познато като вилна зона с петдесетина къщи. Местните се разпръсват през 1956-1957 година, когато започва одържавяването на земите и създаването на ТКЗС-тата. На 24 и 25 август в парка, под дебела сянка край черквата в Железница, отново се събраха потомците на родовете от Железница. Дойдоха от Варна, Шумен, Мадара. За веселбата на хората се грижеше оркестър, а гост-изпълнители бяха: МФГ „Изворите“, Павлина Теова и други. Потомците на родове от Железница поздравиха кметът на общината Апостол Апостолов, председателят на Общински съвет Владимир Христов, кметът на село Железница, Симитли – Гергана Гиздова, както и кметът на софийското Железница – Дойчин Сремкин. \r\nЛивия НИНОВА", "date": "2019.08.26", "title": "Благоевград: Традиционна родова среща се проведе през почивните дни в симитлийското село Железница"}
{"url": "http://www.focus-news.net/news/2019/08/26/2692774/veliko-tarnovo-sastezaniya-s-nastolni-igri-na-otkrito-organizirat-v-gorna-oryahovitsa.html", "text": "Състезания с настолни игри на открито организират в града. „отГОворните“, които поканиха свои връстници да се забавляват заедно в парк „Детски кът“, поясни за  Радио „Фокус“ – Велико Търново  Даниел Божанков, един от организаторите.В рамките на срещите младите хора  предлагат на участниците много разнообразни и забавни игри както за по-малки групи за 3-4 човека, така и за по-големи групи – до 10 души. Сред най-известните от тях са „Заселниците на Катан“, „7 Wonders“, „Titcket to Ride“, „BANG! The Dice Game“, „Skull“, „Саботьор“, „Кингдомино“,“Dixit“ и други.„Нашият екип се грижи да разясни на участниците всяка игра и да им помогне да изберат най-подходящата за тях. Радостно е да видим колко много наши връстници имат желание да общуват и да създават приятелства“, каза Даниел Божанков от „отГОворните“.Следващото събитие е на 28 август от 18.30 часа. Мястото отново ще е парк „Детски кът“. \r\nЛуиза ТРАНЧЕВА", "date": "2019.08.26", "title": "Велико Търново: Състезания с настолни игри на открито организират в Горна Оряховица"}
{"url": "http://www.focus-news.net/news/2019/08/26/2692772/kyustendil-chitalishte-bratstvo-organizira-mezhdunarodniya-festival-na-shlagernata-i-starata-gradska-pesen-pey-sartse.html", "text": "Читалище „Братство” организира Международния фестивал на шлагерната и старата градска песен „Пей сърце”. Това съобщи за  Радио „Фокус” – Кюстендил  Иван Андонов, председател на читалището. По думите му фестивалът ще се проведе за тринадесета година, а популярната българска певица Кристина Димитрова ще бъде председател на журито. Фестивалът ще се състои на 14 и 15 септември. Той се организира от читалище „Братство” и Община Кюстендил, под патронажа на кмета Петър Паунов. Съорганизатор е читалище „Пробуда”. Целта му е съхраняване и популяризиране на шлагерната и старата градска песен, възраждането й за нов живот и приобщаване на младите хора към нейната лиричност и красота. „Фестивалът се утвърди като форум, който дава поле за изява на състави и изпълнители от цялата страна и чужбина, които представят богатството на шлагерната и стара градска песен”, каза Иван Андонов. \r\nВенцеслав ИЛЧЕВ", "date": "2019.08.26", "title": "Кюстендил: Читалище „Братство” организира Международния фестивал на шлагерната и старата градска песен „Пей сърце”"}
{"url": "http://www.focus-news.net/news/2019/08/26/2692770/emiliya-ilieva-statisticheski-izsledvaniya-blagoevgrad-prez-2018-godina-s-nay-golyam-broy-i-otnositelen-dyal-sa-obshtoopasnite-prestapleniya.html", "text": "През 2018 година с най-голям брой и относителен дял са общоопасните престъпления. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ за изследвания период с осъждане са завършили 666 общоопасни престъпления, или 51.2% от всички престъпления, завършили с осъждане. „Броят на осъдените лица за тези престъпления е 625, или 50.8% от всички осъдени лица. Спрямо 2017 г. се наблюдава увеличение с 4.2% при престъпленията и с 6.3% на лицата, осъдени за общоопасни престъпления“, каза още Илиева. Тя добави, че през 2018 година престъпленията против собствеността, които са завършили с осъждане, са 202, или 15.5% от общия брой на престъпленията, завършили с осъждане. „В сравнение с 2017 година броят на престъпленията, завършили с осъждане за този вид престъпления, намаляват с 6.5%. Лицата, осъдени за тези престъпления, са 207, като спрямо 2017 г. се отбелязва намаление с 16.2%“, посочи Илиева. \r\nЛивия НИНОВА", "date": "2019.08.26", "title": "Емилия Илиева, „Статистически изследвания“-Благоевград: През 2018 година с най-голям брой и относителен дял са общоопасните престъпления"}
{"url": "http://www.focus-news.net/news/2019/08/26/2692773/blagoevgrad-sreshta-na-potomtsite-na-pavlevska-mahala-se-provede-kray-paraklisa-v-porogosh.html", "text": "Среща на потомците на Павлевска махала се проведе край параклиса в Порогош. Това съобщиха за  Радио „Фокус“ – Пирин  от Община Симитли. Събитието се е състояло през почивните дни. На него са присъствали хора от цяла България с корени от село Градево. В местността „Св. Четиридесет мъченици“, махала Порогош, потомци на изселници, близки и приятели от симитлийска община и цялата страна се събраха на празник. Запалиха свещица за здраве и празнуваха. Домакините бяха сервирали вкусна храна, а оркестър поддържаше настроението на хората. Емоционалната среща на потомците на Павлевска махала уважиха кметът на Община Симитли Апостол Апостолов, председателят на Общински съвет Владимир Христов, кметът на Градево Кирил Йосифов. \r\nЛивия НИНОВА", "date": "2019.08.26", "title": "Благоевград: Среща на потомците на Павлевска махала се проведе край параклиса в Порогош"}
{"url": "http://www.focus-news.net/news/2019/08/26/2692775/emiliya-ilieva-statisticheski-izsledvaniya-blagoevgrad-prez-2018-godina-s-osazhdane-sa-zavarshili-133-prestapleniya-protiv-deynostta-na-darzhavni-organi-obshtestveni-organizatsii-i-litsa-izpalnyavashti-publichni-funktsii.html", "text": "През 2018 г. с осъждане са завършили 133 престъпления против дейността на държавни органи, обществени организации и лица, изпълняващи публични функции, което представлява 10.2% от всички наказани престъпления. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. „За този вид престъпления са осъдени 131 лица, или 10.7% от общия брой осъдени лица“, каза още Илиева. Тя добави, че за изследвания период престъпленията против личността, завършили с осъждане са 85, или 6.5% от общия брой. „Осъдените лица за този вид престъпления са 80. Спрямо 2017 г. се наблюдава нарастване на броя на престъпленията и на осъдените лица съответно – с  2.4 и 2.6%“, коментира Илиева. \r\nЛивия НИНОВА", "date": "2019.08.26", "title": "Емилия Илиева, „Статистически изследвания“-Благоевград: През 2018 година с осъждане са завършили 133 престъпления против дейността на държавни органи, обществени организации и лица, изпълняващи публични функции"}
{"url": "http://www.focus-news.net/news/2019/08/26/2692769/the-wall-street-journal-donald-tramp-se-opitva-da-namali-naprezhenieto-s-kitay.html", "text": "Президентът Тръмп се стреми да облекчи търговското напрежение с Китай и внесе по-примирителен тон в последния ден на срещата на върха на групата на седемте, където световните лидери настояват за деескалация на търговската война, пише американския вестник  The Wall Street Journal . \r\nТръмп също така заяви, че е съгласен на среща с иранския президент Хасан Роухани при определени обстоятелства, след като френският президент Еманюел Макрон заяви по време на съвместна пресконференция в понеделник, че се надява двамата лидери да разговарят през следващите седмици. \r\nВ изказването си пред репортерите Тръмп прозвуча по-оптимистично по отношение на търговските преговори с Китай, казвайки: \"Мисля, че те искат да сключат сделка\", и нарече китайския президент Си Дзинпин \"брилянтен човек\". Попитан по-рано в понеделник дали ще разгледа забавяне или отмяна на  планираните мита за Китай, той отговори: „Всичко е възможно.“ \r\nКато смекчи своята реторика, Тръмп също засея известно объркване. Той каза, че Китай се е свързал с американски служители предишната вечер и е предложил „да се върнем на масата“. Говорителят на китайското външно министерство Ген Шуан заяви, че „не е запознат“ с такова телефонно обаждане от страна на Китай към Съединените Щати \r\nГоворителят на американския търговски представител не отговори на въпросите кога се е провел разговора и с кого. \r\nПопитан по-късно през деня от кого са били обажданията, Тръмп каза: „Не искам да говоря за обажданията. Имали сме обаждания. Имахме разговори на най-високите нива. \" \r\nМинистърът на финансите Стивън Мнучин впоследствие се опита да прекрати дискусията. „Имаше дискусии, които вървяха напред-назад, нека оставим това“, каза той. „Снощи“, намеси се Тръмп. \r\nНовият оптимизъм от страна на Тръмп относно търговска сделка с Китай идва, след като напрежението се повиши през последните дни. В петък Пекин наложи нови мита върху стоки от САЩ, което накара президента да реагира, като увеличи митата за китайски стоки. Президентът също така призова американските компании, които правят бизнес с Китай, да проучат преместването, заповед, която той няма правомощието да издаде.  \r\nАмериканските акции се повишиха в понеделник на фона на оптимизма на инвеститорите за прекратяване на търговското напрежение между САЩ и Китай, след коментарите на Тръмп.  \r\nФренският президент Еманюел Макрон в съвместната си пресконференция с  Тръмп заяви, че срещата на върха на Г-7 в Биариц е създала условия за преговори между американските и иранските лидери, добавяйки, че среща между тях може да проправи път за нова ядрена сделка. \r\nФранция настоява САЩ да разрешат на западните държави да предоставят на Иран кредитна линия, подкрепена от иранския петрол, като мерки за изграждане на доверие за потенциални преговори. В понеделник Тръмп заяви, че е отворен за идеята. \r\n„Говорим за кредит на доверие“, каза Тръмп. \r\nВ последния ден на срещите на Г-7, Тръмп изглежда нетърпелив да се разбере със своите колеги лидери, включително германския канцлер Ангела Меркел, с когото той се е сблъсквал по много въпроси в миналото. \r\nТой я нарече „блестяща жена“ и каза, че призна, че Германия има желание за облекчаване на търговското напрежение. „Вероятно би искала да види всичко свършено“, каза той. Попитан дали ще посети Берлин, което не е направил след избирането си, той обеща да го направи скоро. \r\n„Имам и немска кръв“, каза Тръмп. \r\nАмериканските и френските служители също постигнаха напредък в постигането на споразумение за намаляване на напрежението, произтичащо от новия данък върху американските цифрови компании, планиран от Франция. По-рано това лято данъка предизвика гнева на  Тръмп, който обеща да отмъсти с мита за френското вино. \r\nФранция неведнъж е казвала, че ще оттегли своя национален данък, след като преговарящите в Организацията за икономическо сътрудничество и развитие се споразумеят как да пренапишат правилата за данъчно облагане на дигиталните компании. \r\nНо преговорите бяха бавни. Франция и други европейски държави искат система, която разпределя повече от печалбите на Силиконовата долина на техните територии за данъчно облагане. САЩ иска да избегне пакет от едностранни данъци и се противопоставя на мерки, насочени към американските технически гиганти. \r\nПрезидентът заяви, че на срещата на върха е видяно \"пълно единство\" по въпроси, включително сближаване с Иран.  \r\nНа срещата в понеделник лидерите на Г-7 се споразумяха за пакет от 20 милиона долара за подпомагане на страните от Амазонка в борбата с бушуващите пожари и дългосрочните усилия за възстановяване на дъждовни гори. \r\nМакрон по-късно в понеделник каза: „Не трябва да тълкуваме отсъствието на президента Тръмп като нещо друго освен това, че той провежда редица двустранни срещи.“ Но  Меркел, с която Тръмп се срещна малко след началото на сесията, присъства за това. Тръмп многократно казва пред репортери, че ще присъства на сесията за климата по-късно през деня. Не беше ясно какво има предвид. \r\nКитайските представители заявиха в понеделник, че са отворени за преговори и заявиха, че ескалирането на митата не е от полза за нито една от двете страни. Водещият търговски преговарящ на Пекин, вицепремиерът Лю Хе, каза на конференция, че Китай е „готов да разреши проблемите чрез преговори и сътрудничество по спокоен начин“. \r\n \r\n  Юлиян Марков", "date": "2019.08.26", "title": "The Wall Street Journal: Доналд Тръмп се опитва да намали напрежението с Китай"}
{"url": "http://www.focus-news.net/news/2019/08/26/2692779/tass-donald-tramp-zayavi-che-sasht-sa-blizko-do-sporazumenie-s-es-za-mitata.html", "text": "Съединените щати са близо до постигане на споразумение с Европейския съюз относно митата, но преговорите са трудни. Това заяви американският президент Доналд Тръмп в понеделник в Биариц на пресконференция след  срещата на върха на Г-7, цитира думите му  TACC . \r\n\"Между другото, ние (САЩ) сме много близо до споразумение с ЕС. Те не искат да се облагат автомобилите им\", каза Тръмп. \"Губим по 180 милиарда долара годишно заради ЕС. Това са много пари …\". В отговор  той даде да се разбере, че ще изгради равни отношения с Великобритания и ЕС след Брекзит, без да дава изрични предпочитания на Лондон или Брюксел. \r\n\"Споделих с Тереза Мей мислите си за подобна сделка. Вие (журналистите) може би сте наясно за какво говоря. Тя реши да действа по различен начин, по свой начин. И това не се получи много добре\", смята Тръмп. Той обясни, че е чакал шест години Джонсън да застане начело  на британското правителство. Президентът на САЩ посочи отличителните качества на новия британски премиер \"бърза съобразителност, силен характер, ентусиазъм и истинска любов към своята страна\". \r\nТръмп беше помолен да коментира идеята, че Вашингтон ще се стреми да сключи временно търговско споразумение с Лондон в ущърб на Великобритания. \"Не, аз обичам Великобритания, притежавам имоти във Великобритания\", заяви стопанинът на Белия дом. \"Нямам представа как вървят нещата с имотите ми в Обединеното кралство. И не ме интересува\", добави той. \r\n\"Искрено вярвам, че Борис Джонсън върши отлична работа със задълженията на министър-председателя.\" Вярвам, че е настъпил подходящият момент за Борис \", обобщи Тръмп. \r\n \r\n  Юлиян Марков", "date": "2019.08.26", "title": "ТАСС: Доналд Тръмп заяви, че САЩ са близко до споразумение с ЕС за митата"}
{"url": "http://www.focus-news.net/news/2019/08/26/2692778/emiliya-ilieva-statisticheski-izsledvaniya-blagoevgrad-prez-2018-g-se-nablyudava-uvelichenie-s-527-spryamo-predhodnata-godina-na-dokumentnite-prestapleniya.html", "text": "През 2018 година се наблюдава увеличение с 52.7% спрямо предходната година на документните престъпления, завършили с осъждане и те достигат до 84.Това съобщи за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ нараства и броя на осъдените за този вид престъпления лица – до 65 през 2018 г. , като увеличението е 30.0%. „През 2018 година са осъдени за извършването на престъпления против стопанството – 68 лица или 5.5% от всички осъдени, престъпления против брака, семейството и младежта – 44 лица или 3.6% и престъпления против реда и общественото спокойствие – 10 лица (0.8%)“, каза още Илиева. Тя добави, че разпределението на осъдените през 2018 г. лица по пол и възраст е следното – броят на осъдените мъже през 2018 година е 1 142, или 92.8% от общия брой на осъдените лица. „С най-висок брой и относителен дял са осъдените мъже във възрастовата група 30 – 39 години – 321 лица, или 28.1%. Осъдените жени са 88, като с най-висок брой и относителен дял са осъдените жени във възрастовата група 30 – 39 години (33 лица), или 37.5% от общия брой на осъдените жени“, посочи Илиева. \r\nЛивия НИНОВА", "date": "2019.08.26", "title": "Емилия Илиева, „Статистически изследвания“-Благоевград: През 2018 г. се наблюдава увеличение с 52.7% спрямо предходната година на документните престъпления"}
{"url": "http://www.focus-news.net/news/2019/08/26/2692777/d-r-mariya-manolova-preslav-e-mnogo-bogat-na-nahodki-i-vsyaka-godina-predlaga-izobilie-ot-razlichni-bitovi-predmeti-nakiti-i-drugi-drebni-artefakti.html", "text": "Преслав е много богат на находки и всяка година предлага изобилие от различни битови предмети, накити и други дребни артефакти. Това каза пред  Радио „Фокус“- Шумен  д-р Мария Манолова от Археологическия музей във Варна, съръководител на проучвания на територията на стария Преслав, заедно с Петър Димитров. От началото на месец август екипът работи на терен в сектора, северно от Владетелската църква. „Опитваме се да изчерпим цялата територия на некропола, който е около църквата. Вече е изцяло проучен от южната и от източната страна на църквата и работим до достигане на северната му граница. Той се проучва вече 10, дори бих казала 15 години и до този момент е един от най- големите средновековни некрополи с открити в него над 540 гроба“, каза д-р Манолова. Само при настоящите разкопки са открити нови 18 гроба. Тя уточни, че некрополът е християнски. „Погребенията са извършени по християнски обряд, накитите или гробните дарове  са по- скоро изключение и са характерни за погребани деца- от ранна детска до юношеска възраст, докато при възрастните почти няма използване на гробни дарове и поставяне на накити. При децата особено при момиченца могат да се видят стъклени гривнички, обички и това е част от скромния бит, който имат хората от края на 11 до края на 13-14 век. Тук няма някакво прехвърляне на всичко най- ценно към гроба, т.е. предаване към задгробния живот, а едно чисто човешко отношение да искаш да изпратиш детето си с нещо хубаво към другия свят“, заяви д-р Манолова. Сред находките от проучването има накити, керамични съдове, монети- византийски от 11 век, латински и български от 13 век, няколко византийски печата, фрагмент от керамична икона, както и част от голяма средиземноморска раковина. „Подобни раковини в южноевропейските и средиземноморските страни са се използвали и като сигнална тръба. Наличието тук на такъв артефакт вече говори за оживени търговски връзки, особено в периода когато Преслав е в рамките на Византийската империя“, каза д-р Манолова. Продължава и работата по разкриването на сграда от столичния период, която започва северно от църквата. „Проучването и става бавно, тъй като стои под много сериозни насипи, културните напластявания надхвърлят 2 метра,  но и през тази година ще можем да разкрием още една част от тази сграда“, каза д-р Манолова. Разкопките ще продължат до началото на месец септември. В работата на терен и тази година участват чужестранни студенти доброволци – 15 младежи от Испания, Италия, Словакия и Хърватия. \r\nИвелина ИВАНОВА", "date": "2019.08.26", "title": "Д-р Мария Манолова: Преслав е много богат на находки и всяка година предлага изобилие от различни битови предмети, накити и други дребни артефакти"}
{"url": "http://www.focus-news.net/news/2019/08/26/2692781/sport-botev-vratsa-pobedi-etar-s-21.html", "text": "Футбол: Отборът на Ботев Враца победи Етър с 2:1 в последен мач от седмия кръг на  efbet Лигата . Гостите откриха резултата с гол на Даниел Младенов в 21-ата минута, но през второто полувреме домакините от Ботев Враца обърнаха резултата с два гола на Валери Домовчийски в 67-ата и 84-ата минута от дузпа. След победата Ботев заема деветото място във временното класиране  с осем точки, а Етър са предпоследни с пет точки. В следващия кръг Ботев Враца приема Лудогорец, а Етър е домакин на Берое.", "date": "2019.08.26", "title": "Спорт: Ботев Враца победи Етър с 2:1"}
{"url": "http://www.focus-news.net/news/2019/08/26/2692776/afp-liderite-na-g-7-podkrepiha-avtonomiyata-na-honkong.html", "text": "Лидерите на Г-7, които се срещнаха във Франция в понеделник, подкрепиха автономията на Хонконг, както е посочено в споразумението от 1984 г. между Великобритания и Китай и призоваха за спокойствие в засегнатия от протести град, предава  AFP . \r\n„Г-7 потвърждава съществуването и значението на китайско-британското споразумение за Хонконг от 1984 г. и призовава за избягване на насилието“, според съвместно изявление, издадено на френски език в края на срещата на върха на Г-7 в Биариц, Югозападна Франция. \r\nБританският премиер Борис Джонсън каза пред репортери, че лидерите на Великобритания, Канада, Франция, Германия, Италия, Япония и Съединените щати са изразили „дълбока загриженост“ относно ситуацията в Хонконг. \r\n\"Всички държави от Г-7 искат да подкрепят стабилен и проспериращ Хонконг и ние оставаме колективно ангажирани със схемата-две системи на една държава\", каза той. \r\nХонконг е разтърсван от повече от два месеца протести заради опит на подкрепеното от Пекин правителство да приеме законопроект за екстрадиция, който противниците му виждат като огромно отстъпление от автономията на Хонконг. \r\nОттогава протестите се превърнаха в призив за по-голяма демокрация и отговорност на полицията, като младежите са начело на демонстрациите, които понякога преминават в сблъсъци със силите за сигурност. \r\nВ понеделник полицията използва водни оръдия, за да отблъсне \"изключително жестоки\" демонстранти, след поредния уикенд на сблъсъци на продемократичните митинги. \r\nДвадесет и един офицери са ранени по време на сблъсъците, съобщи полицията в Хонконг, докато десетки протестиращи - включително 12-годишен - бяха арестувани за незаконно събиране, притежаване на оръжие и нападение на полицията. \r\n \r\n  Юлиян Марков", "date": "2019.08.26", "title": "АFP: Лидерите на Г-7 подкрепиха автономията на Хонконг"}
{"url": "http://www.focus-news.net/news/2019/08/26/2692780/afp-iran-se-obarna-kam-aziatskite-si-partnyori-za-da-tarsi-oblekchenie-ot-sanktsiite-na-sasht.html", "text": "Иран се обърна към азиатските си партньори, за да търси облекчение от санкциите на САЩ, предава  AFP \r\nИранският външен министър Мохамад Джавад Зариф започна азиатската си обиколка в Пекин в понеделник, като представи 25-годишен план за укрепване на връзките на Иран с най-големия азиатски търговски партньор на фона на тежките американските санкции. \r\nАзиатската обиколка на Зариф, която включва също и посещения в Япония и Малайзия, започна веднага след изненадващо посещение на срещата на върха на Г-7 във Франция през уикенда. \r\nНа срещата на върха в Биариц  фокусът на събитията беше рязко изместен, когато Зариф пристигна по покана на френския президент Еманюел Макрон, за да обсъди дипломатическата безизходица по спорната ядрена програма на Техеран. \r\nВисшият дипломат на Иран не се срещна с президента на САЩ Доналд Тръмп, заявиха френски дипломати, но присъствието на двамата мъже на едно и също място поне предизвика надежди за деескалация на напрежението. \r\nЗариф беше ключов архитект на ядрената сделка за 2015 г., постигната между Иран, САЩ, европейските сили, Русия и Китай, припомня агенцията. \r\nВ Пекин Зариф се срещна с китайския външен министър Ван И и каза, че двамата са обсъдили 25-годишна пътна карта за засилване на икономическото сътрудничество между двете страни. \r\nКитай продължи да изкупува ирански суров петрол, въпреки санкциите, коментира AFP. \r\n\"Ние отхвърляме действия на намеса на други лица в делата на прогресивните страни, включително Иран и Китай\", каза китайският външен министър пред репортери след срещата със Зариф. \r\n\"Стоим заедно в справянето с тези намеси и ги отхвърляме като основна заплаха за международния мир и сигурност и приятелските отношения между държавите,\" завърши Ван И. \r\n \r\n  Юлиян Марков", "date": "2019.08.26", "title": "AFP: Иран се обърна към азиатските си партньори, за да търси облекчение от санкциите на САЩ"}
{"url": "http://www.focus-news.net/news/2019/08/26/2692784/sport-rodzhar-federer-e-nay-dobre-plateniyat-tenisist.html", "text": "Тенис: Роджър Федерер за пореден път е най-добре платеният тенисист в света, сочи проучване на \"Форбс\". \r\nШвейцарецът е спечелил 93,4 милиона долара, като едва 7,4 от тях са от наградни фондове, а останалите 86 от спонсорски договори и други дейности. Федерер оглавява класацията за 14-а поредна година, като зад него останаха Новак Джокович с 50,6 милиона, Кей Нишикори  с 37,3 милиона и Рафаел Надал с 35 милиона.", "date": "2019.08.26", "title": "Спорт: Роджър Федерер е най-добре платеният тенисист"}
{"url": "http://www.focus-news.net/news/2019/08/26/2692782/tass-zaklyuchitelnoto-izyavlenie-na-liderite-ot-g-7-otrazyava-pet-regionalni-i-mezhdunarodni-krizi.html", "text": "Позицията на страните от групата на седемте най-развити страни Г-7 по редица регионални и международни кризи, включително ситуацията около Иран, Украйна, Либия и Хонконг, както и разногласията по отношение на търговията и данъците, бяха отразени в общото изявление след срещата на върха в Биариц от 24 до 26 август, предава  TACC . \r\n\"Лидерите на страните от Г-7 биха искали да подчертаят силно единство и положително отношение след резултатите от дебата. Срещата на върха, организирана от Франция в Биариц, успя успешно да проправи пътя за споразумение по много точки, посочени по-долу\", се казва в текста на документа. \r\n„Ние напълно споделяме две цели: да гарантираме, че Иран никога няма да получи ядрени  оръжия, и да насърчаваме мира и стабилността в региона“, гласи кратък параграф за иранската криза. \r\n„Франция и Германия ще организират среща на върха в нормандския формат през следващите седмици, за да постигнат конкретни резултати“, гласи параграфът за украинската криза. \r\nВ контекста на продължаващата военна конфронтация в Либия, лидерите на Г-7 подчертаха необходимостта от незабавно прекратяване на огъня и политическо разрешаване на кризата. \"Това е единственият начин за осигуряване на стабилност в северноафриканската страна\", подчертават те. \r\n\"Призоваваме за добре организирана международна конференция с представители на всички страни в конфликта, както и регионални участници за разрешаване на кризата. Ние подкрепяме работата на ООН и Африканския съюз при подготовката на такава конференция\", се казва в изявлението. \r\n„Групата на седемте се ангажира да постигне споразумение през 2020 г. за опростяване на регулаторните бариери и модернизиране на международната данъчна система в рамките на ОИСР“, подчертават участниците в срещата на Г-7. \r\nЛидерите на седемте страни, участващи в срещата на върха, която се проведе във френския Биариц от 24 до 26 август, декларираха своя ангажимент за \"отворена и справедлива търговия\", както и за стабилността на световната икономика. В тази връзка те се застъпиха за \"дълбока реформа на Световната търговска организация (СТО) с цел подобряване на защитата на интелектуалната собственост и разрешаването на спорове, по-бързо разрешаване на различията и премахване на нечестни търговски практики\". \r\nЛидерите на Г-7 също изразиха загриженост относно развитието на събитията в Хонконг. Те „потвърдиха съществуването и значението на китайско-британската декларация от 1984 г. относно Хонконг и призоваха за избягване на насилието“. \r\nТова споразумение потвърждава влизането на този град, който е бил част от британската колония, в състава на Китай от 1997 г., но той задължава китайските власти да поддържат висока степен на автономия на Хонконг. \r\nСпоред френския президент Еманюел Макрон той лично е съставил и изготвил окончателното изявление по време на целия форум, допълвайки го след всяка среща. Други участници в срещата се съгласиха с него, когато той им показа готовия текст. Окончателното комюнике заема само една страница, но според Макрон към него ще бъдат издадени няколко добавки, включително за екологичните проблеми и пожарите в Амазония. \r\nПреди началото на срещата на върха, основната интрига остана дали лидерите на Г-7 ще приемат окончателното изявление на фона на разногласията, които споделят някои от тях. Самият президент на Франция отбеляза, че се обмисля възможността за подписване на няколко декларации, за да се избегне „ конфронтацията“ и по този начин да се изготви един документ с по-общ характер. \r\n \r\n  Юлиян Марков", "date": "2019.08.26", "title": "ТАСС: Заключителното изявление на лидерите от Г-7 отразява пет регионални и международни кризи"}
{"url": "http://www.focus-news.net/news/2019/08/26/2692783/evening-standard-es-nyama-da-sklyuchi-targovska-sdelka-s-velikobritaniya-ako-ne-bade-platena-sumata-za-napuskaneto-na-sayuza.html", "text": "ЕС няма да преговаря за търговска сделка с Обединеното кралство, ако Борис Джонсън откаже да плати сметката за напускането на съюза в размер на 39 милиарда британски лири, заявиха високопоставени служители, цитирани от лондонския вестник  Evening Standard \r\nБорис Джонсън заяви, че при Брекзит без сделка „39 милиарда паунда вече не са законно дължими “ на ЕС, припомня изданието. \r\nСлужители в Брюксел обаче заявиха, че Обединеното кралство трябва да спазва ангажиментите, поети по време на членството си в ЕС, и подчертаха, че „уреждането на сметки е от съществено значение за започване на нова връзка с правилен подход“. \r\nГи Верхофстат, координаторът на Брекзит на Европейския парламент, заяви: „Ако Великобритания не плати дължимото, ЕС няма да договаря търговска сделка. \r\nДжонсън каза в неделя, че ще има налични \"много значителни суми\" от 39-те милиарда британски лири, които да се изразходват за вътрешни приоритети, ако бъде извършен Брекзит без сделка. \r\nГоворителят на Европейската комисия Мина Андреева добави: „Всички ангажименти, поети от 28-те държави-членки, трябва да бъдат спазени и това е особено вярно при сценарий без сделка, при който се очаква Великобритания да продължи да спазва всички ангажименти, поети по време на членството в ЕС. \r\n„Вместо да навлизам сега в заплахи за съдебни действия, мисля, че е важно да се изясни, че уреждането на сметки е от съществено значение за започване на нова връзка, основаваща се на взаимно доверие. \r\n\"Бих казал също така, че доколкото разбирам, този въпрос засега не е повдигнат от страната на ЕС.\" \r\nМеждувременно правителството заяви, че лидерите на ЕС не трябва да очакват, че депутатите ще блокират Брекзит без сделка. \r\n\"Премиерът многократно е казвал ясно, че парламентаристите и политиците не могат да избират кои гласове да уважават\", заяви висш държавен служител. \r\n„Премиерът беше много ясен пред европейските лидери през последната седмица видя, че идеята, че Брекзит ще бъде спрян, е неправилна. \r\n„Напускаме на 31 октомври със или без сделка. \r\n\"Европейските лидери не трябва да слушат много грешни съобщения, които се появяват от някои парламентаристи, които смятат, че ще спрат Брекзит,\" заяви Джонсън. \r\n \r\n  Юлиян Марков", "date": "2019.08.26", "title": "Evening Standard: ЕС няма да сключи търговска сделка с Великобритания, ако не бъде платена сумата за напускането на съюза"}
